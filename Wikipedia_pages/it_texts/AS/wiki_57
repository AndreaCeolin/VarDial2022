{"id": "2983050", "revid": "819238", "url": "https://it.wikipedia.org/wiki?curid=2983050", "title": "Stazione di Ciampino", "text": "La stazione di Ciampino, situata sulla linea ferroviaria Roma-Napoli via Cassino e sulle linee ferroviarie per i Castelli Romani, fu costruita per servire la cittadina di Ciampino. \u00c8 una delle stazioni ferroviarie pi\u00f9 importanti riguardante il nodo ferroviario di Roma e la pi\u00f9 importante del quadrante sud-est del Lazio, in quanto oltre a fungere da fermata di servizio per la citt\u00e0 dell'hinterland romano, permette l'interscambio tra le ferrovie dei Castelli Romani e la ferrovia Roma-Cassino-Napoli con l'aeroporto di Roma-Ciampino.\nStoria.\nLa prima stazione ferroviaria di Ciampino fu attivata prima del 1859, come punto di diramazione della linea per Velletri (\"Pio-Latina\") dall'esistente linea per Frascati. L'impianto era situato sul tracciato originario della linea, corrente pi\u00f9 ad est dell'attuale e corrispondente all'odierna via Lucrezia Romana.\nLa nuova stazione entr\u00f2 in servizio nel 1892, quando venne abbandonato il tracciato originario della linea da Roma, e contemporaneamente aperta la nuova tratta da Ciampino a Segni, che sostitu\u00ec il vecchio tracciato della \"Pio-Latina\" passante per Velletri, rimasto in esercizio come linea d'interesse locale.\nNel 1912 nella stazione vennero attivate due cabine aventi all'interno due apparati centrali idrodinamici ciascuno. La cabina A, con all'interno un apparato da 25 leve, si trovava nelle immediate vicinanze del magazzino merci e dava sul primo binario; la cabina B, con un ACI di 24 leve, si trovava lato Segni nei pressi dello scavalco della Roma-Albano, ancora non collegata ai binari dell'impianto e che ancora correva sul suo tracciato originario indipendente.\nIl 18 dicembre 1939 la stazione di Ciampino divenne origine della linea per Albano, che prima di allora giungeva a Roma lungo un diverso tracciato indipendente dalla rete FS.\nNegli anni della seconda guerra mondiale venne attivato l'esercizio a trazione elettrica sulle linee dei Castelli, con linea aerea alla tensione di : la linea di Frascati il 23 giugno 1941, quella di Albano il 22 dicembre 1947 e quella di Velletri il 15 dicembre 1948.\nTra il 1957 e il 1958 l'ACI venne sostituito con un pi\u00f9 moderno apparato centrale elettrico a leve individuali di tipo FS avente 60 leve di costruzione ICES del 1955. Nel 1977 nei pressi della stazione, pi\u00f9 precisamente all'inizio della diramazione per il tracciato per Frascati, venne attivata la sottostazione elettrica che alimenta la linea.\nTra il 2015 e il 2017 sono stati effettuati lavori per l'abbattimento delle barriere architettoniche mediante la realizzazione di apposite rampe, nonch\u00e9 la riqualifica dei marciapiedi dei binari, innalzandoli agli standard metropolitani e la realizzazione di nuove pensiline.\nIl 28 novembre 2020 venne attivato il nuovo ACC, predisposto per il successivo inserimento dell'ACC-M, per la gestione delle linee dei Castelli Romani e la tratta tra Roma Casilina e Colleferro. Di conseguenza, l'originario apparato ACE venne definitivamente dismesso dopo pi\u00f9 di 60 anni dalla sua attivazione.&lt;ref name=\"CT RFI 18/2020\"&gt;&lt;/ref&gt;&lt;ref name=\"CT RFI 19/2020\"&gt;&lt;/ref&gt;\nStrutture e impianti.\nLa stazione possiede un fabbricato viaggiatori con quattro banchine passeggeri, uno scalo merci ad ovest con un apposito magazzino ed una banchina per carico e scarico ed un'area di ricovero per i mezzi di servizio ad est con una rimessa locomotive. Vi \u00e8 un edificio di servizio ad est del fabbricato viaggiatori con una storica torre dell'acqua, collegata a una colonna idraulica collocato tra i binari 2 e 3. Questi ultimi due elementi servivano ad effettuare il rifornimento di acqua per i treni a vapore, ma ora sono solo utilizzati in occasione di servizi storici speciali. Subito dopo l'edificio di servizio e la cisterna ve ne sono altri con un'area inutilizzata collegata in origine con due raccordi che si diramavano dal binario 1 e, poi, uno terminava all'interno di un cortiletto interno ed un altro terminava all'interno delle ex rimesse dei mezzi a trazione elettrica (TE), chiuse al servizio. Nella zona di ricovero ad ovest del fabbricato viaggiatori \u00e8 presente una piccola struttura usata ai tempi del vapore come magazzino per il carbone, appunto chiamata per questo \"carboniera\", in disuso ed abbandonato.\nPiazzale binari.\nI binari sono nel complesso 14 e sono cos\u00ec specializzati:\nIn aggiunta in passato vi erano anche altri due binari che collegavano le ex rimesse TE al binario 1, ancora presenti ma parzialmente ricoperti dall'asfalto.\nMovimento.\nLa stazione di Ciampino \u00e8 punto di fermata dei treni delle linee regionali FL 4, che collega la Capitale con i Castelli Romani, e FL 6, che collega Roma con Frosinone e Cassino.\nServizi.\nLa stazione, gestita da RFI che le assegna la categoria \"gold\", dispone di:\nInterscambi.\nLa stazione permette i seguenti interscambi:"}
{"id": "2983051", "revid": "154893", "url": "https://it.wikipedia.org/wiki?curid=2983051", "title": "Galleggiante equilibratore", "text": ""}
{"id": "2983052", "revid": "765341", "url": "https://it.wikipedia.org/wiki?curid=2983052", "title": "Srutis", "text": "Gli srutis sono i 3 o 4 elementi in cui poteva essere suddiviso l'intervallo della scala nel sistema musicale indiano risalente al II secolo a.C.\nBase comune a tutte le scale \u00e8 l'ottava, suddivisa, come nel sistema occidentale, in sette tra toni e semitoni.\nMa l'organizzazione di questa scala era molto complessa, in quanto ognuno degli intervalli era suddiviso in due, in tre o quattro srutis o elementi: in tutto 22 srutis. \nQuesta articolazione consentiva un numero elevato di scale modali, differenti fra loro per la posizione dei toni e dei semitoni e per le note di riferimento.\nEs:\nRE MI FA SOL LA SI DO RE\n___ ___ ___ ____ ___ ___ ___\u20143- - 2 - - 4- - 4 - -3 - - 2- - 4-\nContestualizzazione storica.\nLa musica indiana pu\u00f2 essere raccolta intorno a 3 fasi di sviluppo: \nNella prima fase, che ha inizio nel III o addirittura IV millennio a.C., la musica \u00e8 subordinata alle cerimonie sacrificali ovvero i vari riti si servono della musica per i propri fini.\nL'ipotesi pi\u00f9 interessante della causa del declino della musica \"vedica\" \u00e8 la fine del prestigio della casta sacerdotale, soppiantata dall'emergente classe guerriera, gli \"k\u1e63atriya\".Altrettanto suggestiva \u00e8 l'ipotesi secondo cui, gi\u00e0 ai tempi del suo massimo fulgore, la classe sacerdotale si serviva, per i propri fini musicali, di musicisti professionisti. Questi ultimi, i \"gandharva\", cominciarono a dare alla musica regole e dettami che le conferirono un'impronta sistematica e che la contrapposero a tutte quelle forme spontanee e scarsamente intellettualizzate che nascevano liberamente tra il popolo.\nHa inizio, cos\u00ec, la seconda fase della musica indiana, quella \"marga\", in cui la musica diviene autonoma rispetto all'ambito cerimoniale in cui veniva usata e comincia ad assumere un assetto teorico.\n\u00c8 infatti in questo periodo che viene inserito nella terminologia tecnica il termine \"sr\u00f9ti\".\nEtimologia, interpretazione e utilizzo del termine.\nTali entit\u00e0 minori, gli \"srutis\" derivano dalla radice SRU, \u00abudire\u00bb.\nMolto si \u00e8 discusso sull'argomento che costituisce uno dei fondamenti della teoria musicale indiana:spiegazioni, interpretazioni e soluzioni proposte sono, quindi, spesso contrastanti e discordi. Infatti la \"sruti\" pu\u00f2 essere posta in relazione allo \"svara\" \u00abtono, nota\u00bb , dal quale, in tal caso dipenderebbe, costituendone una parte minore; oppure, viceversa lo \"svara\" pu\u00f2 essere fatto dipendere dalle \"sruti\", dal cui numero ottimale di 22 risulterebbe formato l'intero \"grama\" \u00abscala\u00bb.\nPer il reperimento pratico di tali entit\u00e0 microtonali, deve aver giocato un ruolo determinante la mancanza di una tonica ad intonazione fissa nel sistema musicale indiano. Accordando strumenti per suonare insieme, l'esistenza di intervalli minori del semitono \u00e8 facilmente percepita anche da un orecchio non particolarmente raffinato ed educato.D'altronde, il senso \u00abacustico\u00bb del termine \"sruti\" \u00e8 inequivocabile.\nStudi sugli \"srutis\".\nMolti autori indiani ed europei hanno tentato una misurazione sistematica di tali entit\u00e0 microtonali, le quali, oggi, possono certamente essere fatte oggetto di simili attenzioni, sulla scorta delle sofisticate apparecchiature elettroniche moderne, pur senza dimenticare, tuttavia che, nel passato n\u00e9 la teoria n\u00e9 la pratica, che le hanno ideate e costruite, disponevano di strumentazioni analoghe:anzi, tutte la teoria della \"struti\" riposa interamente sulle qualit\u00e0 musicali dell'orecchio umano.\nIl rapporto della \"struti\" con lo \"svara\" o con l'intero \"grama\" va visto come qualcosa di natura puramente emotiva, toccando ad essa il compito di conferire al brano musicale nel suo complesso quella coloritura affettiva che specificatamente si desidera ottenere e che lo \"svara\" pedestremente eseguito non \u00e8 affatto in grado di suscitare. \u00c8 quindi significativo che la trattatistica tecnica si riferisca ai vari \"svara\" in termini di \"sruti\"."}
{"id": "2983053", "revid": "154893", "url": "https://it.wikipedia.org/wiki?curid=2983053", "title": "Galleggiante stabilizzatore", "text": ""}
{"id": "2983054", "revid": "287204", "url": "https://it.wikipedia.org/wiki?curid=2983054", "title": "Villa romana di La Olmeda", "text": "La villa romana di La Olmeda \u00e8 una villa romana del IV secolo i cui resti sono stati scoperti nel 1968 nel comune di Pedrosa de la Vega, in provincia di Palencia (comunit\u00e0 di Castiglia e Le\u00f3n in Spagna). Nel 1996 \u00e8 stato dichiarato sito di interesse culturale dalla giunta di Castiglia e Le\u00f2n. Il Museo monografico della villa si trova nel vicino comune di Salda\u00f1a.\nDescrizione.\nL'edificio antico consiste in un complesso di pianta quadrata, con torri agli angoli, nel quale diversi ambienti, con pavimenti a mosaico, si dispongono intorno ad un peristilio centrale.\nLa sua superficie totale \u00e8 di 4.400 m2, con 1.416 m2 di mosaici.\nLa facciata principale, sul lato meridionale, \u00e8 fiancheggiata da due torri ottagonali. Un vestibolo, con pavimento a mosaico a decorazione geometrica, si apre per mezzo di due colonne su uno dei bracci del peristilio, anch'esso pavimentato con un mosaico a decorazione geometrica\nSul lato orientale si apre l'ambiente principale, un \"oecus\" (salone) di 175 m2, che conserva un mosaico con l'episodio di Ulisse a Sciro, circondato da una serie di ritratti, forse dei proprietari della villa, e una scena di caccia. L'\"oecus\" \u00e8 fiancheggiato da un cubicolo (camera da letto), preceduto da un vestibolo, da una piccola sala da pranzo con abside e da altri ambienti.\nSull'opposto lato occidentale si apre la sala da pranzo principale, con abside terminale, fiancheggiata da altri ambienti di rappresentanza.\nSu questo lato si trova anche il complesso termale, staccato dal corpo principale. Gli ambienti sono organizzati ai lati del largo corridoio che costituisce il collegamento con il corpo principale: a sud si trova una sala con pianta circolare in cui si iscrive un quadrato, riscaldata e circondata da ambienti pi\u00f9 piccoli; a nord si trova una grande sala a pianta quadrata, con angoli curvilinei, con banchi lungo le pareti, interpretata come \"apodyterium\" (spogliatoio) intorno alla quale si dispongono gli altri ambienti termali, tra cui una latrina e un ambiente a pianta trilobata.\nNei pressi dell'edificio principale sono state scavate delle necropoli, i cui reperti insieme a quelli rinvenuti nella villa, sono conservati nel Museo monografico della villa, nel vicino comune di Salda\u00f1a.\nStoria degli scavi.\nLa villa fu scoperta nel 1968 da Javier Cortes \u00c0lvarez de Miranda in un terreno di sua propriet\u00e0 e fu scavata e protetta a sue spese e donata alla deputazione di Palencia nel 1980. Nel 1984 vennero inaugurato il sito archeologico, con una nuova copertura a protezione, e il museo di Salda\u00f1a. Con la prosecuzione degli scavi, nel 2004 sono state aperte al pubblico anche le terme della villa. Dopo la realizzazione di una nuova copertura la villa \u00e8 stata nuovamente riaperta al pubblico nel 2009."}
{"id": "2983055", "revid": "123217135", "url": "https://it.wikipedia.org/wiki?curid=2983055", "title": "European Journal of Mass Spectrometry", "text": "European Journal of Mass Spectrometry \u00e8 una rivista accademica che si occupa di spettrometria di massa. Nel 2014 il fattore d'impatto della rivista era di 1,0."}
{"id": "2983056", "revid": "154893", "url": "https://it.wikipedia.org/wiki?curid=2983056", "title": "Giubbotto ad Assetto Variabile", "text": ""}
{"id": "2983058", "revid": "486946", "url": "https://it.wikipedia.org/wiki?curid=2983058", "title": "Associazione Sportiva Dilettantistica Savona 1907 Foot-Ball Club", "text": ""}
{"id": "2983061", "revid": "131358", "url": "https://it.wikipedia.org/wiki?curid=2983061", "title": "Nogometno Dru\u0161tvo Koper", "text": ""}
{"id": "2983065", "revid": "599013", "url": "https://it.wikipedia.org/wiki?curid=2983065", "title": "Giuliano Turatti", "text": "Carriera.\nCresciuto nel , nel 1952 viene ceduto in prestito al Petrarca. Dal 1953 al 1955 (in Serie B) e nella stagione 1957-1958 (in Serie A) gioca con i \"biancoscudati\" 9 partite segnando 2 gol.\nNella stagione 1964-1965 colleziona 4 presenze con la Biellese in C.\nComplessivamente gioca 206 partite da professionista, con 55 goal."}
{"id": "2983067", "revid": "1228162", "url": "https://it.wikipedia.org/wiki?curid=2983067", "title": "Compattate", "text": "Le compattate sono un documento sottoscritto dal vescovo di Trento Alberto di Ortenburg e Rodolfo IV duca d'Austria il 18 settembre 1363 con il quale si sanciva un'alleanza militare tra il principato vescovile di Trento e il ducato d'Austria e che esprimeva in termini giuridici la supremazia militare della casata degli Asburgo sul principe vescovo, segnandone per questi una limitazione alla politica estera e militare, ma rispettando comunque la formale autonomia secolare del principato (che in seguito cerc\u00f2 di smarcarsi dalla tutela, con alterni esiti).\nNel 1363 si era estinta la discendenza diretta dei conti del Tirolo e la contea era stata unita al ducato d'Austria, retto dagli Asburgo. Questi riuscirono a nominare vescovo Alberto di Ortenburg, a loro favorevole.\nNel dicembre del 1365 vennero restituiti i poteri temporali al vescovo, ma il conte del Tirolo intervenne anche in seguito nelle vicende del principato vescovile poich\u00e9 la frontiera meridionale di questo fu spesso soggetta a tensioni. \nNel 1390 venne eletto un nuovo vescovo viennese, Giorgio di Liechtenstein, legato al duca d'Austria Alberto III. Papa Bonifacio IX, debole e bisognoso di alleati, acconsent\u00ec e concesse le nuove \"compattate\", stilate nel 1399.\nIl trattato fu rinnovato nel 1454 dal vescovo Georg Hack e poi ancora nel 1468 e nel 1511."}
{"id": "2983069", "revid": "6923", "url": "https://it.wikipedia.org/wiki?curid=2983069", "title": "MI-VAL", "text": "La MI-VAL \u00e8 stata una casa motociclistica bresciana, attiva dal 1950 al 1968.\nStoria.\nIl contesto.\nDurante la Repubblica di Sal\u00f2 l'importante industria bolognese di macchine utensili Officine Minganti, con buona parte delle maestranze, era stata trasferita nella provincia di Brescia, in previsione dell'avanzata delle Forze Alleate. Dopo la Liberazione l'azienda fece ritorno nella capitale felsinea, ma il direttore tecnico, l'ingegnere Ettore Minganti, dovette rinunciare alla trasferta per timore di possibili ritorsioni, dovute al suo passato di esponente del fascismo bolognese. Rimase quindi nel bresciano, cercando di impiantare una nuova azienda metalmeccanica e sfruttando le proprie conoscenze umane e professionali nel settore e le agevolazioni introdotte dal Piano Marshall.\nLa fondazione.\nMinganti riusc\u00ec a formare una cordata di imprenditori, composta da Pier Giuseppe Beretta, Giuseppe Benelli e Guglielmo Castelbarco Albani, che fornirono finanziamenti e appoggio tecnico per dare vita a una nuova fabbrica che si prefiggeva lo scopo di produrre mezzi di trasporto economici, grandemente richiesti nella fase di ricostruzione del Paese. Nel 1950 venne fondata la MI-VAL, acronimo di Minganti-Valtrompia, con sede a Gardone Val Trompia.\nLa filosofia costruttiva della MI-VAL si bas\u00f2 fin dall'inizio sulla produzione di motoveicoli economici e robusti, con motore a due tempi, prendendo ispirazione dalla tedesca DKW.\nSulla base del primo modello \"125 T\", la MI-VAL realizz\u00f2 una serie di versioni che differivano solo in aggiornamenti estetici e piccole migliorie tecniche, riuscendo a offrire un'ampia gamma di prodotti con ridotti investimenti per progettazione e sviluppo.\nIn brevissimo tempo le moto MI-VAL divennero tra centro e nord Italia, tra le pi\u00f9 diffuse degli anni cinquanta, favorite dal prezzo accessibile, dalla semplice manutenzione e dai numerosi allestimenti che accontentavano i diversi gusti estetici.\nLa buona riuscita commerciale convinse Minganti a ricercare maggiori contenuti tecnici, con la realizzazione di nuovi telai e motori, oltre a produrre motocarri leggeri e microvetture, ancora una volta rifacendosi alla produzione tedesca. Al XXXI Motosalone di Milano del 1953, infatti, fu presentato il \"Mivalino\", costruito su licenza della Messerschmitt.\nNella seconda met\u00e0 dello stesso decennio fu iniziata la produzione di motocicli dotati di motore a quattro tempi.\nDeclino e riconversione.\nLa morte di Minganti e la contemporanea crisi del settore motociclistico di fine anni Cinquanta, a causa dell'avvento delle utilitarie, interruppe l'evoluzione tecnica della Mi-Val che venne assorbita dalla Fabbrica d'Armi Pietro Beretta. Mutato il significato dell'acronimo in Metalmeccanica Italiana-Valtrompia, la produzione motociclistica prosegu\u00ec per alcuni anni con i modelli in listino e, soprattutto, con i ciclomotori, per essere pi\u00f9 convertita alle macchine utensili. L'apparato commerciale dell'azienda motociclistica rimase in attivit\u00e0 fino all'esaurimento delle scorte di magazzino, nel 1968.\nLa produzione.\nModelli storici dalla MI-VAL:"}
{"id": "2983072", "revid": "1318658", "url": "https://it.wikipedia.org/wiki?curid=2983072", "title": "Pure and Applied Chemistry", "text": "Pure and Applied Chemistry \u00e8 una rivista accademica che si occupa di chimica.\n\u00c8 la rivista ufficiale della IUPAC. Nel 2014 il fattore d'impatto della rivista era di 2,492."}
{"id": "2983073", "revid": "131358", "url": "https://it.wikipedia.org/wiki?curid=2983073", "title": "NK Mura 05 Murska Sobota", "text": ""}
{"id": "2983078", "revid": "435662", "url": "https://it.wikipedia.org/wiki?curid=2983078", "title": "Microvetture", "text": ""}
{"id": "2983081", "revid": "154893", "url": "https://it.wikipedia.org/wiki?curid=2983081", "title": "Equilibratore (subacquea)", "text": ""}
{"id": "2983084", "revid": "118585014", "url": "https://it.wikipedia.org/wiki?curid=2983084", "title": "Premio Gershwin", "text": "Il Premio Gershwin per la musica popolare della Biblioteca del Congresso (inglese: \"Library of Congress Gershwin Prize for Popular Song\"), pi\u00f9 semplicemente noto come Premio Gershwin (\"Gershwin Prize\") \u00e8 un premio assegnato annualmente, dal 2007, dalla Biblioteca del Congresso ad autori o esecutori che si siano distinti per il particolare contributo dato alla popular music nel corso della loro carriera. Il premio \u00e8 dedicato ai fratelli George e Ira Gershwin.\nStoria.\nIl premio \u00e8 stato istituito nel 2007 per iniziativa del \"Librarian of Congress\" James Hadley Billington per dare atto del \"profondo e positivo effetto della popular music nella musica mondiale\". Al vincitore \u00e8 richiesto di \"esemplificare lo standard di eccellenza rappresentato dai Gershwin\". Nel selezionare il vincitore, il \"Librarian of Congress\" si avvale dell'aiuto della divisione musicale della Biblioteca.\nLa prima edizione \u00e8 stata assegnata a Paul Simon. L'annuncio \u00e8 stato dato il 1\u00ba marzo 2007, la consegna \u00e8 poi avvenuta durante una concerto di gala al \"Warner Theatre\" di Washington, D.C. il 23 maggio successivo, cui presero parte Shawn Colvin, Philip Glass, Alison Krauss, Ladysmith Black Mambazo, Lyle Lovett, James Taylor, e Stevie Wonder oltre ad Art Garfunkel.\nL'edizione 2008 \u00e8 stata assegnata a Stevie Wonder, la cui vittoria \u00e8 stata annunciata il 3 settembre 2008, ed a cui il premio \u00e8 stato consegnato da Barack Obama il 25 febbraio 2009 alla Casa Bianca.\nIl 18 novembre 2009 la Biblioteca ha annunciato che il terzo vincitore sarebbe stato Paul McCartney, a cui il premio \u00e8 stato consegnato il 1\u00ba giugno 2010 alla Casa Bianca.\nI quarti vincitori, annunciati il 28 settembre 2011 e premiati per il 2012 sono stati Burt Bacharach e Hal David.\nLa quinta vincitrice, per il 2013, \u00e8 stata annunciata il 13 dicembre 2012: si tratta di Carole King.\nIl sesto vincitore fu annunciato il 22 luglio 2014: si trattava di Billy Joel.\nIl settimo vincitore fu annunciato nel 2015: si trattava di Willie Nelson."}
{"id": "2983086", "revid": "1924342", "url": "https://it.wikipedia.org/wiki?curid=2983086", "title": "Que me quedes t\u00fa", "text": "Que me quedes t\u00fa \u00e8 un brano musicale soft rock della cantante colombiana Shakira, estratto come ottavo singolo dal suo primo album in lingua inglese, \"Laundry Service\", pubblicato nel 2001. Il brano \u00e8 stato anche estratto come unico singolo nell'ottobre 2002 dalla prima raccolta spagnola di Shakira, \"Grandes \u00e9xitos\".\nDescrizione.\n\"Que me quedes t\u00fa\" \u00e8 stato scritto da Shakira e composto dal suo amico di lunga durata, Luis Fernando Ochoa. Distribuito ben due volte come singolo il 15 agosto 2002 dall'album \"Laundry Service\" e poi nell'ottobre 2002 dalla compilation \"Grandes \u00e9xitos\", ha raggiunto la vetta della \"Billboard\" Hot Latin Tracks."}
{"id": "2983096", "revid": "640277", "url": "https://it.wikipedia.org/wiki?curid=2983096", "title": "Mars-500", "text": "Mars-500 fu un esperimento condotto a terra volto a simulare le condizioni di un viaggio verso Marte, frutto di una collaborazione tra l'Agenzia Spaziale Europea (ESA) e l'Agenzia Spaziale Russa. Si svolse all'interno di un'astronave simulata, posta nei locali dell'Institute of Biomedical Problems (IBMP) dell'Accademia russa delle scienze, a Mosca.\nObiettivo del programma fu di raccogliere dati che potranno essere utili per mettere a punto una futura reale missione spaziale umana verso Marte. Furono studiati specialmente gli effetti biomedici e psicologici indotti in persone costrette a vivere per un lungo periodo in un ambiente isolato e ristretto. Vennero monitorati i valori di stress, le regolazioni ormonali e le risposte del sistema immunitario, la qualit\u00e0 del sonno e il tono dell'umore.\nPrecedenti.\nUn esperimento analogo, chiamato \"Sphinx-99\", fu organizzato dall\"'Institute of Biomedical Problems\" ad iniziare dal 3 dicembre 1999, con una durata di 110 giorni.\nFasi dell'esperimento.\nL'esperimento Mars-500, previsto per una durata complessiva di 640 giorni, ha avuto inizio nel 2007 ed \u00e8 stato suddiviso in tre fasi distinte. Durante ogni fase un gruppo di volontari, opportunamente selezionati dalle agenzie spaziali europea e russa, vive e lavora in un ambiente isolato dal mondo esterno. Le comunicazioni sono molto limitate e possono avvenire solo tramite il computer, con un ritardo della risposta fino a 40 minuti, analogamente a quanto avverrebbe in una missione spaziale verso Marte.\nLa prima fase si \u00e8 svolta dal 15 novembre 2007 al 27 novembre 2007, con una durata di 15 giorni.\nLa seconda fase si \u00e8 iniziata il 31 marzo 2009 ed \u00e8 terminata il 14 luglio 2009, con una durata di 105 giorni.\nLa terza fase, di gran lunga la pi\u00f9 importante, \u00e8 iniziata il 3 giugno 2010.\nIl 14 febbraio 2011, dopo pi\u00f9 di otto mesi di \u201cvolo\u201d, l'equipaggio affronta il compito di simulare lo sbarco sul pianeta rosso e di muovere i primi passi su una superficie che imita quella di Marte.\nIl 4 novembre 2011, dopo 519 giorni l'equipaggio ha terminato la terza fase dell'esperimento.\nObiettivi dell'esperimento.\nGli obiettivi principali dell'esperimento furono:\nInstallazione sperimentale.\nLa struttura che ospit\u00f2 il programma era costituita da 5 moduli abitativi collegati tra di loro:\nEquipaggio.\nEquipaggio della prima fase.\nL'equipaggio dell'esperimento di isolamento per 14 giorni era composto da 6 russi, 5 uomini e una donna.\nEquipaggio della seconda fase.\nLa fase da 105 giorni includeva un equipaggio di 6 membri e termin\u00f2 il 14 luglio 2009.\nEquipaggio della terza fase.\nLa terza fase ha visto impiegate oltre 6.000 persone da oltre 40 paesi. Tra i volontari scelti ci sono 3 russi, 2 europei e 1 cinese. Hanno tutti una buona padronanza dell'inglese, ma non tutti parlano russo. Iniziata il 3 giugno 2010, prevede la partecipazione di sei volontari:\nUn altro membro dell'equipaggio (in caso eventuali rimpiazzi) \u00e8 Mikhail Sinelnikov, un ingegnere russo."}
{"id": "2983103", "revid": "15756", "url": "https://it.wikipedia.org/wiki?curid=2983103", "title": "Rete di telecomunicazione cellulare", "text": "Una rete di telecomunicazione cellulare (anche rete cellulare o rete mobile) \u00e8 una rete che permette la telecomunicazione in tutti i punti di un territorio suddiviso in aree di non grandi dimensioni, chiamate \"celle\" (da cui la definizione) per la telefonia radiomobile cellulare, ognuna servita da una diversa stazione radio base.\nDescrizione.\nIl termine \"cellulare\" fa riferimento al fatto che non \u00e8 tecnicamente pensabile coprire un intero territorio con un vasto bacino d'utenza (ad esempio un'intera regione o nazione) con una singola stazione radio base a causa dell'enorme potenza elettromagnetica necessaria (e dei rischi elettromagnetici connessi) per la trasmissione del segnale da parte dei terminali mobili, delle condizioni non ideali di propagazione del segnale dovuti all'orografia del territorio e della rapida saturazione dello spettro elettromagnetico o banda radio finita e dedicata a tale servizio al crescere degli utenti serviti. \u00c8 dunque necessario frazionare il territorio da coprire in tante celle o unit\u00e0 elementari di ricetrasmissione ciascuna con una propria stazione radio base di potenza ridotta, ma sufficiente a ricoprire in modo pi\u00f9 o meno uniforme l'area racchiusa dalla cella stessa realizzando cos\u00ec una \"copertura cellulare\".\nTale tecnica consente dunque l'abbattimento della potenza necessaria in trasmissione e l'implementazione del cosiddetto \"riuso di frequenza\" per ciascuna cella aumentando cos\u00ec notevolmente l'efficienza spettrale totale del sistema ovvero la capacit\u00e0 di sfruttare la banda radio dedicata al radiocollegamento a beneficio del numero totale di utenti servibili, della qualit\u00e0 di servizio offerto e del gestore di rete.\nPer aumentare ulteriormente il riuso di frequenza si ricorre usualmente alla tecnica della \"settorizzazione di cella\" ovvero all'utilizzo di antenne direzionali che, operando un filtraggio spaziale, coprono ciascuna un certo \"settore angolare\" della cella e a cui \u00e8 assegnata l'intera banda assegnata alla cella. Si realizza cos\u00ec contemporaneamente un accesso multiplo alle risorse di rete in uplink ed una multiplazione in downlink dette a \"divisione di spazio\" (SDMA/SDM) combinata con la classica FDMA/FDM dovuta all'allocazione statica di bande di frequenza diverse tra le varie celle.\nAltra caratteristica dei sistemi cellulari \u00e8 la loro flessibilit\u00e0 di esercizio ovvero la capacit\u00e0 di evolversi ed adattarsi nel tempo alle mutabili esigenze di traffico ovvero richieste di servizio da parte di nuovi utenti grazie all'ulteriore frazionamento e introduzione di nuove celle (\"cell splitting\") e stazioni radio base aumentando ancora una volta il riuso di frequenza e quindi l'efficienza spettrale totale del sistema.\nIn generale le tecniche sopraesposte finalizzate al riuso di frequenza, ovvero settorizzazione di cella e cell splitting, sono comunemente adottate nei centri urbani in funzione della densit\u00e0 abitativa dove, essendo la necessit\u00e0 di traffico da smaltire sensibilmente maggiore, il numero di celle (e quindi il numero di stazioni radio base) ed il numero di settori per cella (e quindi il numero di antenne per BTS) \u00e8 maggiore e con un'area di copertura inferiore rispetto a quanto accade invece nelle zone rurali scarsamente abitate ovvero con meno utenti da servire.\nIn alcuni sistemi radiomobili sono possibili le cosiddette \"stazioni di rilancio\" ovvero stazioni di ricetrasmissione che hanno funzionalit\u00e0 logica e fisica di ripetitori trasparenti verso le stazioni radiobase vere e proprie tramite radiocollegamenti altamente direttivi ed utilizzate come estensione di copertura radio delle stazioni radio-base o per aumentare la banda disponibile all'utente con incremento della velocit\u00e0 di trasmissione offerta specie nel caso di zone densamente abitate o dove il servizio \u00e8 particolarmente richiesto.\nLa rappresentazione grafica ideale che si fa di un sistema cellulare \u00e8 quella di una maglia continua a 'celle esagonali'; l'esatta forma della cella di copertura \u00e8 in realt\u00e0 'circolare' nel caso ideale di assenza di disturbi nella radiopropagazione, pi\u00f9 irregolare nel caso reale di presenza di ostacoli e/o disturbi fisici. Nella realt\u00e0 le celle di copertura spesso sono parzialmente sovrapposte tra loro per evitare buchi di copertura del segnale.\nUn fattore limitante di tali tecniche e tali sistemi \u00e8 la presenza di interferenza tra celle adiacenti cui abitualmente si ovvia con la suddivisione del territorio in gruppi di celle o \"cluster\" i quali si spartiscono la banda radio dedicata in modo tale che celle adiacenti non trasmettano con la stessa frequenza portante.\nA differenza per\u00f2 dei sistemi radio classici limitati dal rumore, al quale \u00e8 possibile ovviare con l'aumento della potenza in trasmissione, ovvero agendo sul rapporto segnale/rumore, nonostante gli accorgimenti presi, i sistemi cellulari rimangono comunque dei sistemi limitati dall'interferenza residua tra celle, che dipende tanto dalla mutua relazione tra le frequenze usate dalle varie celle quanto dalla rispettiva potenza utilizzata in trasmissione e per la quale \u00e8 definibile un rapporto portante/interferenza.\nUn sistema cellulare \u00e8 caratterizzato dunque da una parte dall\"'interfaccia radio\" tra terminale mobile e stazione radio ricevente (BTS) che rappresenta la \"rete di accesso\" e caratterizzata da un meccanismo/protocollo di accesso multiplo, dall'altra dal nucleo interno di rete (\"core network\") cablato deputato alla commutazione verso altre stazioni radio base ovvero verso terminali in altre celle oppure verso altre reti di telefonia cellulare di altri operatori, verso la rete telefonica fissa, sia pubblica che privata, ed infine la rete Internet, rappresentando dunque la \"rete di trasporto\".\nUna chiamata da un terminale ad un altro terminale passa attraverso la ricezione della stazione radiobase della cella di competenza di sorgente per poi essere instradata, attraverso opportuni sistemi, su rete cablata verso la stazione radiobase della cella destinataria che provvede infine a terminarla al terminale di destinazione.\nA livello logico, per sopperire a tutte le funzionalit\u00e0 di comunicazione richieste da una rete mobile cellulare, \u00e8 necessario dunque un sistema che si occupa di gestire la chiamata telefonica con l'interfaccia radio (generalmente detto BSC Base Station Controller), posto generalmente nei pressi della BTS sotto le sembianze di un grande armadio, e di un dispositivo di commutazione che si occupa di instradare eventualmente la chiamata da e verso la Rete telefonica fissa, da e verso le reti mobili cellulari di altri operatori o eventualmente il traffico dati da e verso la Rete Internet (generalmente detto MSC Mobile Switching Center).\nCiascuna cella di copertura mantiene comunque una capacit\u00e0 di servizio (traffico smaltito) finita ovvero \u00e8 finito il numero di utenti contemporaneamente servibili in virt\u00f9 della saturazione delle risorse cio\u00e8 lo spettro radio disponibile con qualsiasi tecnica di multiplazione adottabile. In altri termini la capacit\u00e0 di servizio pu\u00f2 andare in blocco e non accettare ulteriori utenti. Il dimensionamento della rete tiene conto di un traffico richiesto (traffico offerto) medio e non di traffico di punta evitando cos\u00ec sprechi di risorse a prezzo per\u00f2 di una certa probabilit\u00e0 di blocco o rifiuto di servizio.\nParametri prestazionali di una rete cellulare sono dunque, oltre all'efficienza spettrale, la probabilit\u00e0 dell'errore \"Pe\", la probabilit\u00e0 di \"outage\" \"Po\" ovvero di indisponibilit\u00e0 del servizio di rete dovuta all'aleatoriet\u00e0 della radiopropagazione e la probabilit\u00e0 di blocco \"Pb\".\nVantaggi.\nI vantaggi di sistemi simili sono essenzialmente i vantaggi derivanti dalle tecnologie wireless ovvero la riduzione del cablaggio (assenza nell'accesso) e dei costi associati per il gestore cui si aggiunge il vantaggio della mobilit\u00e0 del servizio offerto agli utenti.\nAmbienti di radiopropagazione.\nNell'ambito delle reti cellulari si identificano diversi ambienti di radiopropagazione, ciascuno descritto da un opportuno modello di propagazione e relativi parametri di attenuazione del segnale (\"path loss\"); tali ambienti sono:\nCopertura del segnale.\nIl livello di copertura e potenza del segnale in trasmissione/ricezione dipende dunque dal modello/ambiente di radiopropagazione del segnale, in particolare dalla posizione reciproca tra terminale mobile e stazione radiobase, pi\u00f9 o meno vicina/lontana o mascherata da ostacoli fisici in linea di vista ottica durante la propagazione del segnale (ad es. gli edifici/strutture completamente metalliche risultano totalmente schermanti).\nInterallacciamento con sistemi satellitari.\nLe moderne reti cellulari hanno la possibilit\u00e0 di essere interallacciate con le reti satellitari ad esempio per coprire buchi di copertura delle reti terrestri o mancanze nella rete di trasporto con effetti di complementarit\u00e0. Sono possibili infatti collegamenti satellitari tra stazione radio base e satellite e da questo verso un'altra stazione radio base come ponte radio in sostituzione della tratta di trasporto cablata a terra.\nFunzionalit\u00e0.\nFunzionalit\u00e0 della stazione radio-base.\nCiascuna stazione radiobase, oltre a instaurare e mantenere una connessione con l'utente per tutta la durata del servizio di comunicazione richiesto espletando tutte le funzionalit\u00e0 di ricetrasmissione, deve inviare costantemente un opportuno segnale all'interno della propria cella di copertura in modo da segnalare la presenza ovvero la disponibilit\u00e0 del servizio offerto dall'operatore ai vari terminali mobili di utenza presenti nella suddetta cella. Il terminale in ricezione misurer\u00e0 il livello di potenza di tale segnale fornendo all'utente i ben noti \"livelli di campo\" presenti.\nFunzionalit\u00e0 del terminale mobile.\nUn terminale mobile o telefono cellulare oltre alle funzioni di ricetrasmissione deve presentare anche le seguenti funzionalit\u00e0:\nMolte di queste funzionalit\u00e0 di controllo, segnalazione e gestione sono garantite attraverso l'uso o appoggio a canali logici di segnalazione o controllo. Inoltre trattandosi di una rete non solo a livello fisico, ma anche a livello logico l'insieme delle funzionalit\u00e0 logiche svolte sono descritte all'interno di una tipica architettura di rete a strati.\nProgettazione.\nIn telecomunicazioni, nel contesto dei sistemi di comunicazione radiomobili, la pianificazione radiomobile (in inglese RF planning and optimization) \u00e8 il processo di assegnazione di frequenze, posizionamento dei trasmettitori e dei parametri di un sistema di comunicazione wireless per fornire una copertura ed una capacit\u00e0 sufficienti per offrire i servizi richiesti. La modellazione di reti radiomobili cellulari, trunked, Wi-Fi o MANET, dipende da questi aspetti fondamentali. Il piano RF di un sistema di comunicazione ha due obiettivi: copertura e capacit\u00e0. La copertura si riferisce all'impianto geografico all'interno del sistema che ha una potenza del segnale RF sufficiente a fornire una sessione di chiamata / dati. La capacit\u00e0 si riferisce alla capacit\u00e0 del sistema di sostenere un dato numero di partecipanti. Capacit\u00e0 e copertura sono correlate: per migliorare la copertura, la capacit\u00e0 deve essere sacrificata, mentre per migliorare la capacit\u00e0, la copertura dovr\u00e0 essere sacrificata. Il processo di Pianificazione RF consiste in quattro fasi principali.\nStandard.\nEsempi di reti radiomobili cellulari sono il TACS, il GSM, l'UMTS, l'LTE. Tappe intermedie e miglioramenti nei servizi di connettivit\u00e0 sono stati il GPRS e l'EDGE per il GSM e l'HSPA per l'UMTS. Possono essere considerate reti a copertura cellulare anche i sistemi Wi-Fi e Wi-Max rispettivamente a piccola e a grande scala pur con le rispettive differenze in termini di protocolli di comunicazione e architettura di rete.\nLe chiavi del successo di un sistema o rete cellulare risiedono principalmente nell\"'interfaccia radio\" tra il terminale mobile e la stazione radio base ovvero nello schema di multiplazione/accesso multiplo adottato (FDM/FDMA, TDM/TDMA, CDM/CDMA, OFDM) e al parallelo uso di schemi di modulazioni pi\u00f9 performanti; tali scelte sono vincolanti sull'efficienza spettrale del sistema ovvero dunque sulla banda e sui canali disponibili all'utente e condiziona quindi sia il numero massimo di utenti servibili sia la velocit\u00e0 di trasmissione di ciascun utente, da cui strettamente dipende l'accesso a servizi di trasferimento dati a banda larga quale la connessione alla rete Internet da parte delle moderne reti radiomobili. La scelta del nucleo di rete \u00e8 una conseguenza del tipo e prestazioni dell'interfaccia radio nonch\u00e9 della tipologia di servizi offerti all'utente. Sotto questo punto di vista la storia dei sistemi cellulari \u00e8 una continua evoluzione o miglioramento dell'interfaccia radio e/o del nucleo interno di commutazione di rete.\nIn particolare il TACS \u00e8 stato il primo sistema cellulare a trasmissione analogica e commutazione di circuito nella \"core network\", il GSM il primo sistema cellulare a trasmissione digitale e commutazione di circuito, il GPRS il primo sistema cellulare digitale a commutazione di pacchetto. Tutte le moderne reti cellulari offrono servizi integrati di telefonia e trasporto dati multimediali ovvero connettivit\u00e0 alla rete telefonica ed alla rete Internet."}
{"id": "2983105", "revid": "287204", "url": "https://it.wikipedia.org/wiki?curid=2983105", "title": "Jovencan", "text": ""}
{"id": "2983107", "revid": "767487", "url": "https://it.wikipedia.org/wiki?curid=2983107", "title": "Hasan di Tiro", "text": "\u00c8 stato uno dei leader della lotta indipendentista della provincia indonesiana di Aceh dalla madrepatria. A lui si deve la fondazione del GAM, il Movimento per la libert\u00e0 di Aceh.\nBiografia.\nProveniente da una nobile famiglia discendente dai sultani di Aceh, che stabilirono il loro controllo sul territorio nel XV secolo, Hasan Tiro inizi\u00f2 i suoi studi nella citt\u00e0 di Yogyakarta, nell'isola di Giava, per poi proseguirli negli Stati Uniti. Mentre era studente a New York, nel 1953 si dichiar\u00f2 \"ministro degli Esteri\" del movimento ribelle Darul Islam, guidato ad Aceh da Daud Bereueh. Questa azione gli cost\u00f2 la perdita immediata della cittadinanza indonesiana e la detenzione per alcuni mesi ad Ellis Island come immigrato clandestino. La ribellione del Darul Islam si concluse nel 1962 con un accordo di pace, grazie al quale la provincia di Aceh si vide riconosciuto uno speciale statuto di autonomia.\nHasan Tiro torn\u00f2 nella sua terra natale nel 1974, fondando due anni dopo, il 4 dicembre del 1976, il Movimento per l'Aceh libero (\"Gerakan Aceh Merdeka\"), nato per garantire la totale indipendenza della provincia rispetto a Giacarta. Nella sua dichiarazione di indipendenza Hasan Tiro pose in discussione lo stesso diritto di esistere dell'Indonesia, sottolineando che le numerose etnie e culture esistenti sull'arcipelago avevano come unico tratto in comune la dominazione coloniale olandese.\nPer opporsi al potere di Giacarta il Gam scelse la strada della lotta armata. Nel 1977, a seguito di un attacco del Movimento in cui perse la vita un ingegnere statunitense, l'esercito indonesiano inizi\u00f2 a dare la caccia ad Hasan Tiro, che fugg\u00ec prima in Malesia e poi in Svezia, dove ottenne pochi anni dopo la cittadinanza.\nNel 2004, dopo il devastante tsunami che ha colpito il Sud Est Asiatico, Giacarta e il Gam hanno firmato un accordo di pace che ha riconosciuto una maggior autonomia alla provincia di Aceh e ha messo fine alla guerra iniziata nel 1976.\nNell'ottobre del 2008, dopo trent'anni di esilio, Hasan Tiro ha potuto fare ritorno nella sua terra natia.\nIl 3 giugno 2010 Hasan Tiro \u00e8 morto all'et\u00e0 di 84 anni."}
{"id": "2983109", "revid": "760543", "url": "https://it.wikipedia.org/wiki?curid=2983109", "title": "Torneo di scacchi Open Internazionale &quot;Citt\u00e0 di Bergamo&quot;", "text": "Il Torneo Open Internazionale \"Citt\u00e0 di Bergamo\" \u00e8 un'importante manifestazione scacchistica che si gioca dal 2002 nella seconda met\u00e0 del mese di luglio a Bergamo.\nIl Torneo, nato nel 2002 per i festeggiamenti relativi al trentennale del Circolo Scacchistico di Bergamo Alta, si \u00e8 svolto per le prime 5 edizioni nella prestigiosa sede del Palazzo della Ragione (Sala delle Capriate) in Piazza Vecchia (Bergamo Alta) per poi trasferirsi nell'attuale sede di gioco sita presso il Centro Sportivo adiacente l'Oratorio della Parrocchia di Sant'Antonio da Padova in Bergamo (Quartiere Valtesse, Piazzale Sant'Antonio).\nFino al 2014 l'evento \u00e8 stato organizzato dalla \"Societ\u00e0 Scacchistica Bergamo\", mentre dall'edizione 2015 l'organizzazione della manifestazione \u00e8 in capo all'\"Asd Caissa Italia\", in collaborazione con l\"'Asd Antoniana\".\nLa manifestazione si \u00e8 affermata negli ultimi periodi come uno tra i pi\u00f9 importanti tornei del panorama scacchistico italiano.\nNel torneo principale, denominato \"Elite\", partecipano Grandi Maestri, Maestri Internazionali di notevole qualit\u00e0 e giocatori di alto livello provenienti da tutta Italia e da tutto il mondo.\nL'evento comprende anche due tornei secondari, denominati \"Challenge\" e \"Rising\" riservati a giocatori italiani e stranieri di categoria nazionale, e un torneo riservato ai giocatori \"Under 14\"."}
{"id": "2983110", "revid": "38120", "url": "https://it.wikipedia.org/wiki?curid=2983110", "title": "Que Me Quedes T\u00fa", "text": ""}
{"id": "2983111", "revid": "131358", "url": "https://it.wikipedia.org/wiki?curid=2983111", "title": "Nogometni Klub Aluminij Kidri\u010devo", "text": ""}
{"id": "2983112", "revid": "1543377", "url": "https://it.wikipedia.org/wiki?curid=2983112", "title": "Trofeo Manta Open 2010", "text": "Il Trofeo Manta Open 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Manta in Ecuador dal 26 aprile al 2 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n G\u014d Soeda ha battuto in finale Ryler DeHeart, 7\u20136(5), 6\u20132\nDoppio.\n Ryler DeHeart / Pierre-Ludovic Duclos hanno battuto in finale Martin Emmrich / Andreas Siljestr\u00f6m, 6\u20134, 7\u20135"}
{"id": "2983118", "revid": "287204", "url": "https://it.wikipedia.org/wiki?curid=2983118", "title": "6639 Marchis", "text": "6639 Marchis \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 3,1644952\u00a0UA e da un'eccentricit\u00e0 di 0,1337064, inclinata di 2,53726\u00b0 rispetto all'eclittica.\nL'asteroide \u00e8 dedicato al francese Franck Marchis, scopritore di (87) Sylvia II Remus."}
{"id": "2983119", "revid": "38120", "url": "https://it.wikipedia.org/wiki?curid=2983119", "title": "Te Dejo Madrid", "text": ""}
{"id": "2983120", "revid": "767487", "url": "https://it.wikipedia.org/wiki?curid=2983120", "title": "Prosperita Open 2010", "text": "Il Prosperita Open 2010 \u00e8 stato un torneo professionistico di tennis maschile giocato sull terra rossa, che faceva parte dell'ATP Challenger Tour 2010. Si \u00e8 giocato a Ostrava in Repubblica Ceca dal 26 aprile al 2 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Luk\u00e1\u0161 Rosol ha battuto in finale Ivan Dodig, 7\u20135, 4\u20136, 7\u20136(4)\nDoppio.\n Martin Fischer / Philipp Oswald hanno battuto in finale Tomasz Bednarek / Mateusz Kowalczyk, 2\u20136, 7\u20136(6), [10\u20138]"}
{"id": "2983133", "revid": "1543377", "url": "https://it.wikipedia.org/wiki?curid=2983133", "title": "Aegean Tennis Cup 2010", "text": "L'Aegean Tennis Cup 2010 \u00e8 stato un torneo professionistico di tennis maschile giocato sul cemento, che faceva parte della categoria Tretorn SERIE+ nell'ambito dell'ATP Challenger Tour 2010. Si \u00e8 giocato a Rodi in Grecia dal 26 aprile al 2 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Dudi Sela ha battuto in finale Rainer Sch\u00fcttler, 7\u20136(3), 6\u20133\nDoppio.\n Dustin Brown / Simon Stadler hanno battuto in finale Jonathan Marray / Jamie Murray, 7-6(4), 6-7(4), [10-7]"}
{"id": "2983136", "revid": "124123", "url": "https://it.wikipedia.org/wiki?curid=2983136", "title": "K\u014dtoku", "text": "Biografia.\nRegn\u00f2 dal 12 luglio 645 sino al 654 anno della sua morte. Discendeva dall'imperatore Bidatsu ed era figlio di Chinu no \u014dkimi. Fra le sue compagne la principessa , figlia dell'imperatore Jomei. Sua sorella era l'imperatrice K\u014dgyoku."}
{"id": "2983139", "revid": "219355", "url": "https://it.wikipedia.org/wiki?curid=2983139", "title": "Trasformata di Karhunen\u2013Lo\u00e8ve", "text": ""}
{"id": "2983143", "revid": "339392", "url": "https://it.wikipedia.org/wiki?curid=2983143", "title": "Atenodoro di Tarso", "text": ""}
{"id": "2983147", "revid": "219355", "url": "https://it.wikipedia.org/wiki?curid=2983147", "title": "Proper orthogonal decomposition", "text": ""}
{"id": "2983148", "revid": "72396", "url": "https://it.wikipedia.org/wiki?curid=2983148", "title": "Preistoria di Taiwan", "text": "La preistoria di Taiwan include la tarda era paleolitica. Durante quel periodo, all'incirca dal 50000 al 10000 a.C., a Taiwan gi\u00e0 vivevano delle popolazioni. \nLe prove mostrano che la pi\u00f9 antica civilt\u00e0 scoperta a Taiwan era la cultura di Changbin (\u9577\u6ff1\u6587\u5316), dal nome di un sito preistorico trovato nella parte orientale di Taiwan. Scheletri umani furono trovati anche a Zuojhen, nella contea di Tainan, chiamati perci\u00f2 il popolo di Zuojhen. Yuanshan (\u5713\u5c71) e altri siti preistorici furono scoperti nel Bacino di Taipei. Tuttavia, non vi sono prove sufficienti per identificare con certezza a quale gruppo di popolazione appartengano i manufatti.\nTaiwan \u00e8 la \"Urheimat\" delle lingue austronesiane. Le testimonianze archeologiche suggeriscono che locutori del pre-proto-austronesiano si diffusero dall'entroterra cinese meridionale a Taiwan in un qualche periodo intorno ad 8.000 anni fa. I risultati della ricerca glottologica inducono a ritenere che sia da quest'isola che popoli marinari migrarono, forse in distinte ondate separate da millenni, nell'intera regione attualmente abbracciata dalle lingue austronesiane. Si ritiene che questa migrazione sia iniziata intorno a 6.000 anni fa. Tuttavia, le prove glottologiche non sono ancora in grado di colmare la lacuna fra quei due periodi."}
{"id": "2983150", "revid": "219355", "url": "https://it.wikipedia.org/wiki?curid=2983150", "title": "Trasformazione ortogonale propria", "text": ""}
{"id": "2983152", "revid": "219355", "url": "https://it.wikipedia.org/wiki?curid=2983152", "title": "Decomposizione ortogonale propria", "text": ""}
{"id": "2983154", "revid": "122204588", "url": "https://it.wikipedia.org/wiki?curid=2983154", "title": "Marivan", "text": "Mar\u012bv\u0101n (; farsi \u0645\u0631\u06cc\u0648\u0627\u0646 \u062d\u0627\u0634\u06cc\u0647) \u00e8 il capoluogo dello shahrest\u0101n di Marivan, circoscrizione Centrale, nella provincia iraniana del Kurdistan. Aveva, nel 2006, 91.664 abitanti. Si trova sulla riva orientale del lago Zarivar () nella parte occidentale della provincia, a poca distanza dal confine con l'Iraq."}
{"id": "2983161", "revid": "1573940", "url": "https://it.wikipedia.org/wiki?curid=2983161", "title": "Bacino di Taipei", "text": "Il bacino di Taipei (cinese tradizionale: \u81fa\u5317\u76c6\u5730/\u53f0\u5317\u76c6\u5730) \u00e8 una regione geografica nella parte settentrionale dell'isola di Taiwan. \u00c8 il secondo maggiore bacino dell'isola. \u00c8 circondato dal parco nazionale Yangmingshan a nord, dall'altopiano di Linkou ad ovest e dalla cresta dei Monti Xueshan (cinese tradizionale: \u96ea\u5c71\u5c71\u8108) a sudovest. La forma del bacino \u00e8 simile ad un triangolo. I tre vertici sono Nangang, Huilong di Xinzhuang e Guandu di Beitou.\nI fiumi principali nel bacino di Taipei includono il Danshui, il Keelung, il Dahan e lo Xindian. \nNell'era preistorica, il bacino di Taipei fu sede delle trib\u00f9 ketagalan. I cinesi han non si stabilirono nella regione fino al XVIII secolo. Oggi, il bacino di Taipei ricade nei confini amministrativi della citt\u00e0 e della contea di Taipei ed \u00e8 la pi\u00f9 grande area metropolitana di Taiwan."}
{"id": "2983162", "revid": "767487", "url": "https://it.wikipedia.org/wiki?curid=2983162", "title": "Ranunculus breyninus", "text": "Il ranuncolo orofilo di Breyne (nome scientifico \"Ranunculus breyninus\" ), \u00e8 una pianta appartenente alla famiglia delle Ranunculaceae, comune nei prati alpini di alta quota di Europa e Medio Oriente.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"oreophilus\"), tradotto pi\u00f9 o meno liberamente, significa \u201camante della montagna\u201d e si riferisce ovviamente al suo habitat naturale.\nIl binomio scientifico attualmente accettato (\"Ranunculus breyninus\") \u00e8 stato proposto botanico di lingua tedesca Heinrich Johann Nepomuk von Crantz (1722-1799), in una pubblicazione del 1763.\nDescrizione.\n\u00c8 una pianta perenne e erbacea terrestre la cui altezza media oscilla tra 5 e 40\u00a0cm. Queste piante sono definite emicriptofite scapose (H scap), ossia piante con gemme svernanti al livello del suolo e protette dalla lettiera o dalla neve. Tutta la pianta \u00e8 priva di cellule oleifere.\nRadici.\nLe radici sono secondarie da rizoma.\nFoglie.\nLe foglie di questa pianta presentano la particolarit\u00e0 di essere ripiegate all'ingi\u00f9 prima di spiegarsi completamente.\nInfiorescenza.\nL'infiorescenza \u00e8 composta da fiori terminali e solitari (uno per ogni peduncolo). Il peduncolo \u00e8 cilindrico. \nFiore.\nI fiori sono ermafroditi, emiciclici, attinomorfi. I fiori sono di tipo molto arcaico anche se il perianzio(o pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il ricettacolo (supporto per il perianzio) \u00e8 completamente peloso. Dimensione del fiore: 20 \u2013 30\u00a0mm.\nFrutti.\nI frutti sono degli acheni lisci e glabri a forma ovata o subsferica; sono molto numerosi, appiattiti, compressi e con un rostro o becco apicale (lunghezza del becco: da 1/5 a 1/10 del totale). Ogni achenio contiene un solo seme. Insieme formano una testa sferica posta all'apice del peduncolo fiorale (un poliachenio). Dimensione degli acheni: circa 3\u00a0mm.\nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi (soprattutto api) in quanto \u00e8 una pianta provvista di nettare (impollinazione entomogama). La dispersione dei semi \u00e8 soprattutto di tipo zoocoria.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"R.\" \"breyninus\" appartiene alla prima sezione (\"Xanthoranunculus\") caratterizzata dall'avere la corolla gialla.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti, \u00e8 quella che divide il genere in due sottogeneri (o subgeneri), assegnando il \"R.\" \"breyninus\" al subgenere \"Ranunculus\", caratterizzato da piante con fusti eretti (e quindi forniti di tessuti di sostegno), peduncoli dell'infiorescenza eretti alla fruttificazione, lamina fogliare ben sviluppata e petali gialli o bianchi (l'altro subgenere \"Batrachium\" \u00e8 dedicato soprattutto alle specie acquatiche).\nIl numero cromosomico di \"R.\" \"breyninus\" \u00e8: 2n = 16.\nIn molti cataloghi botanici il fiore di questa voce viene indicato con la seguente denominazione:\nVariabilit\u00e0.\nLa specie \"breyninus\" fa parte di un gruppo di \u201cranuncoli\u201d molto polimorfo: \u201c\"Gruppo di Ranunculus montanus\"\u201d. Solamente in questi ultimi tempi in base alle ricerche di alcuni botanici si \u00e8 potuto definire meglio i diversi caratteri morfologici, la distribuzione, ma anche i rapporti filogenetici tra le varie unit\u00e0 di questo gruppo basato su un'unica serie poliploide composta da 8 specie distinte (oltre al \"oreophilus\"). Qui di seguito sono elencati i vari componenti di questo gruppo che si distinguono soprattutto per la variabilit\u00e0 delle foglie radicalie del frutto achenio:\nTutte queste specie non scendono al di sotto dei 500-1000 .\nSottospecie e forme.\nNell'elenco che segue sono indicate alcune variet\u00e0 della pianta di questa voce: \nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIl \u201c\"Gruppo di Ranunculus montanus\"\u201d con le sue 8 specie (oltre a quella di questa voce) \u00e8 senz'altro un insieme di unit\u00e0 molto simili e di difficile separazione; si distinguono sia per le foglie radicali (pi\u00f9 o meno divise in lobi e glabre/pubescenti) che per quelle cauline (pi\u00f9 o meno strette), ma anche per il becco dell'achenio pi\u00f9 o meno lungo (caratteristica a volte di difficile rilievo).\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose.\nGiardinaggio.\nSono piante rustiche di facile impianto per cui spesso sono coltivate nei giardini rustici o anche alpini."}
{"id": "2983165", "revid": "941725", "url": "https://it.wikipedia.org/wiki?curid=2983165", "title": "Nakamura", "text": ""}
{"id": "2983166", "revid": "486946", "url": "https://it.wikipedia.org/wiki?curid=2983166", "title": "Ranuncolo orofilo", "text": ""}
{"id": "2983168", "revid": "716642", "url": "https://it.wikipedia.org/wiki?curid=2983168", "title": "Federico Rossi (calciatore)", "text": "Biografia.\nAnche suo padre Adriano \u00e8 stato un calciatore professionista.\nCarriera.\nGiocatore.\nHa giocato in Serie A con le maglie di (29 presenze), (27 presenze) e (31 presenze).\nAllenatore.\nHa iniziato ad allenare a Busseto all'inizio degli anni novanta.\nNel 1999 ha allenato gli Allievi Nazionali della in Serie B.\nDal 2006 al 2010 ha allenato il Soragna, dimettendosi nell'aprile 2010.\nNella stagione 2011-2012 \u00e8 stato il vice di Fabio Brini al Pergocrema in Lega Pro Prima Divisione."}
{"id": "2983170", "revid": "674368", "url": "https://it.wikipedia.org/wiki?curid=2983170", "title": "Federico Rossi", "text": ""}
{"id": "2983172", "revid": "767487", "url": "https://it.wikipedia.org/wiki?curid=2983172", "title": "Tunis Open 2010", "text": "Il Tunis Open 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a Tunisi in Tunisia dal 26 aprile al 2 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Jos\u00e9 Acasuso ha battuto in finale Daniel Brands, 6\u20133, 6\u20134\nDoppio.\n Jeff Coetzee / Kristof Vliegen hanno battuto in finale James Cerretani / Adil Shamasdin, 7\u20136(3), 6\u20133"}
{"id": "2983176", "revid": "287204", "url": "https://it.wikipedia.org/wiki?curid=2983176", "title": "Howell", "text": ""}
{"id": "2983177", "revid": "1305772", "url": "https://it.wikipedia.org/wiki?curid=2983177", "title": "Hubbardston", "text": ""}
{"id": "2983179", "revid": "1305772", "url": "https://it.wikipedia.org/wiki?curid=2983179", "title": "Hughesville", "text": ""}
{"id": "2983180", "revid": "1305772", "url": "https://it.wikipedia.org/wiki?curid=2983180", "title": "Hulbert", "text": ""}
{"id": "2983181", "revid": "767487", "url": "https://it.wikipedia.org/wiki?curid=2983181", "title": "Larbi Ben Barek", "text": "Fu il primo calciatore africano a ottenere fama in un campionato professionistico europeo. Fu anche il primo giocatore ad essere soprannominato \"Perla Nera\", soprannome che sarebbe passato in seguito a Pel\u00e9 dopo che questi aveva espresso un marcato apprezzamento per Ben Barek. \u00abSe io sono il re del calcio, allora Ben Barek ne \u00e8 il Dio\u00bb disse una volta Pel\u00e9..\nCarriera.\nGioc\u00f2 in Francia per il Marsiglia e lo Stade Fran\u00e7ais e in Spagna per l' di Helenio Herrera, dove vinse per due volte la Primera Divisi\u00f3n e una volta la Copa del Rey.\nGioc\u00f2 anche 19 partite nella nazionale francese."}
{"id": "2983182", "revid": "767487", "url": "https://it.wikipedia.org/wiki?curid=2983182", "title": "Rochus von Rheinbaben", "text": "Biografia.\nApparteneva ad una famiglia dell'alta nobilt\u00e0 tedesca, ed era figlio dell'ex ministro delle finanze Georg von Rheinbaben, mentre suo cugino era il pubblicista e scrittore Werner von Rheinbaben; un suoi zii, rispettivamente paterno e materno, erano il giornalista e politico pacifista Hellmut von Gerlach, esiliato in Inghilterra e il diplomatico Hugo von Lerchenfeld-K\u00f6fering. Il giovane von Rheinbaben, fu educato in Baviera presso i nonni materni, i conti Lerchenfeld-K\u00f6fering, lontano dai mondani ambienti militaristi e guglielmini di Berlino, e nel ginnasio dove era ospitato aveva fatto la conoscenza del musicologo Rochus von Liliencorn, che aveva avviato il giovane alla carriera musicale, che per\u00f2 poi aveva lasciato in favore della giurisprudenza, dovendo comunque sospendere gli studi allo scoppio della prima guerra mondiale, alla quale partecip\u00f2 come tenente di fanteria, distinguendosi sul fronte occidentale.\nFinita la guerra von Rheinbaben torn\u00f2 in Germania, dove, contrariamente alla maggior parte dei giovani del suo tempo, invece di schierarsi dalla parte dei conservatori sostenuti da Kapp e L\u00fcttwitz, si schier\u00f2 dalla parte dei democratici, e pur reputando poco confacente lo status di repubblica, fu tra coloro che per salvare la Germania da una totale distruzione, votarono per l'abdicazione dell'imperatore Guglielmo II. Von Rheinbaben si leg\u00f2 cos\u00ec alle correnti democratiche, e insieme ad un vecchio repubblicano, Philip Scheidemann, fond\u00f2 un movimento detto degli \"amici del mondo\", internazionalista e democratico, che non fu mai ben visto da nessuna delle correnti politiche tedesche.\nDopo essersi laureato in legge all'Universit\u00e0 di Marburgo, von Rheinbaben intraprese una valente carriera diplomatica per i governi che si susseguirono in Germania: prima per i socialisti, poi per i conservatori di Paul von Hindenburg, divenendo console prima a Cracovia e poi a Leida, nei Paesi Bassi, mantenendo un sereno stato di apoliticit\u00e0. In questi anni fu anche autore di un innumerevole numero di articoli giornalistici pubblicati su giornali olandesi riguardo ad alcuni aspetti della politica tedesca, condannando fortemente il nazionalismo che si stava sviluppando. Allontanato dai nazisti dai suoi posti diplomatici, von Rheinbaben divenne un agente interno dell'Abwehr al ministero degli esteri, avvicinando un certo numero di politici scontenti alla cospirazione di Oster e Canaris. Ammalatosi di tumore, si spense a Berlino il 19 luglio 1937."}
{"id": "2983184", "revid": "1543377", "url": "https://it.wikipedia.org/wiki?curid=2983184", "title": "Riserva speciale di Manombo", "text": "La Riserva speciale di Manombo \u00e8 un'area naturale protetta ubicata nel Madagascar sud-orientale (provincia di Fianarantsoa).\nTerritorio.\nLa riserva tutela un'area di 5.320 ha situata nei pressi dell'omonimo villaggio, 27\u00a0km a sud di Farafangana (regione di Atsimo-Atsinanana). \u00c8 attraversata dalla Route nationale 12 che collega Farafangana e Vangaindrano.\nL'area \u00e8 in massima parte ricoperta da foresta pluviale di bassa quota (0\u2013137 m s.l.m.) e in parte da paludi, oggi per lo pi\u00f9 convertite in risaie; termina, a ridosso del mare, in una spiaggia lunga 5\u00a0km con grandi dune.\nLe principali etnie che vivono nei pressi dell'area sono i Betsileo, i Vakinankaratra, gli Antemoro, gli Antaisaka, gli Antaifasy e gli Zafisoro.\nFlora.\nLa riserva ospita numerose specie endemiche (Sarcolaenaceae spp., Asteropeiaceae spp., Physenaceae spp e Sphaerosepalaceae spp.) tra le quali merita una menzione il \"fatsinakoho\" (\"Humbertia madagascariensis\"). Sono state censite oltre 50 specie di palme. Molto ricco anche il contingente delle orchidee.\nFauna.\nLa riserva ospita diverse specie di lemuri tra cui il vari bianconero (\"Varecia variegata\"), l'apalemure grigio (\"Hapalemur griseus\"), il lemure dalla testa nera (\"Eulemur cinereiceps\"), il maki lanoso (\"Avahi laniger\"), l'aye-aye (\"Daubentonia madagascariensis\") e il microcebo rosso (\"Microcebus rufus\"). Altri mammiferi presenti sono il raro tenrec d'acqua (\"Limnogale mergulus\"), il falanouc (\"Eupleres goudotii\"), il fossa (\"Cryptoprocta ferox\"), il ratto dalla coda corta (\"Brachyuromys betsileoensis\"), la mangusta dalla coda ad anelli (\"Galidia elegans\") e il \"Nesomys audeberti\".\nMolto ricca anche l'avifauna con 58 specie censite tra cui la sgarza del Madagascar (\"Ardeola idae\") e il curol del Madagascar (\"Leptosomus discolor\").\nTra i rettili merita una menzione l\"'Acrantophis madagascariensis\", mentre tra gli anfibi vanno segnalati \"Anodonthyla theoi\", una specie endemica di quest'area scoperta recentemente, e \"Mantella bernhardi\", presente in poche altre aree del Madagascar sud-orientale, oltre a Manombo.\nMerita infine un cenno la malacofauna che con 52 specie di gasteropodi terrestri fa della riserva di Manombo l'area di maggiore biodiversit\u00e0 malacologica del Madagascar."}
{"id": "2983192", "revid": "834", "url": "https://it.wikipedia.org/wiki?curid=2983192", "title": "Coppa di Croazia (pallanuoto maschile)", "text": ""}
{"id": "2983193", "revid": "419471", "url": "https://it.wikipedia.org/wiki?curid=2983193", "title": "Wallace Rank", "text": ""}
{"id": "2983194", "revid": "435108", "url": "https://it.wikipedia.org/wiki?curid=2983194", "title": "Coppa di Montenegro (pallanuoto maschile)", "text": ""}
{"id": "2983200", "revid": "1543377", "url": "https://it.wikipedia.org/wiki?curid=2983200", "title": "Geomorfologia glaciale", "text": "La geomorfologia glaciale studia e descrive il prodotto dall'azione dei ghiacciai sulla superficie terrestre, la maggior parte delle aree oggi caratterizzate da questa morfologia sono state create dal movimento dei grandi ghiacciai continentali durante le glaciazioni del quaternario. In alcune regioni, come la Fennoscandia e le Ande meridionali, se ne trovano grandi estensioni, mentre in altre come il Sahara sono state scoperte vecchie forme fossili di superfici rocciose modellate dal ghiaccio.\nForme erosive del suolo.\nQuando i ghiacciai si espandono, a causa del loro peso di neve e ghiaccio accumulato, frantumano e levigano le rocce in superficie e la roccia in posto. Le morfologie che ne risultano comprendono striature, circhi, picchi piramidali, ar\u00eate, trim line, valli a forma di U, roches moutonn\u00e9es e valli pendenti.\nStrutture sedimentarie dei depositi glaciali.\nUna volta che i ghiacciai si ritirano, lasciandosi dietro il loro carico di roccia frantumata e sabbia (ammasso glaciale), creano depositi sedimentari con caratteristiche morfologiche e di organizzazione interna ben definite, come morene, esker e kame, come pure drumlin e morene scanalate (\"ribbed\"). I muri di pietra della Nuova Inghilterra (New England) contengono molti massi erratici, trascinati dal ghiacciaio dalla loro roccia in posto originaria per molte miglia.\nLaghi e stagni.\nLaghi e stagni possono anche essere generati dal movimento glaciale. I laghi kettle si formano quando un ghiacciaio in fase di ritiro lascia dietro di s\u00e9 un grosso blocco di ghiaccio in superficie o nel sottosuolo che successivamente fonde formando una depressione contenente acqua. Un lago arginato da morena si forma quando un corso d'acqua (o un deflusso di neve) viene arginato da detriti glaciali. Il Lago Jackson e il Lago Jenny nel Parco nazionale del Grand Teton sono esempi di laghi arginati da morena, sebbene lo Jackson sia anche stato irrobustito da una diga fatta dall'uomo.\nCaratteristiche del ghiaccio.\nOltre alle conformazioni lasciate (dal loro ritiro), i ghiacciai stessi possono essere forme caratteristiche sorprendenti del terreno, in modo particolare nelle regioni polari della terra. Notevoli esempi comprendono i ghiacciai vallivi laddove il flusso glaciale \u00e8 contenuto dalle \"pareti\" della valle, da i crepacci nella sezione superiore del ghiacciaio e dalle cascate di ghiaccio (l'equivalente delle cascate d'acqua)."}
{"id": "2983201", "revid": "30300", "url": "https://it.wikipedia.org/wiki?curid=2983201", "title": "Gigi Delneri", "text": ""}
{"id": "2983202", "revid": "336152", "url": "https://it.wikipedia.org/wiki?curid=2983202", "title": "Manifattura di porcellane di Nymphenburg", "text": ""}
{"id": "2983205", "revid": "767487", "url": "https://it.wikipedia.org/wiki?curid=2983205", "title": "Islanda ai XX Giochi olimpici invernali", "text": "L'Islanda ha partecipato ai XX Giochi olimpici invernali di Torino, svoltisi a dall'11 al 26 febbraio 2006, con una delegazione di 5 atleti, 4 uomini e una donna."}
{"id": "2983206", "revid": "287204", "url": "https://it.wikipedia.org/wiki?curid=2983206", "title": "Humboldt", "text": ""}
{"id": "2983216", "revid": "767487", "url": "https://it.wikipedia.org/wiki?curid=2983216", "title": "La paura mangia l'anima", "text": "La paura mangia l'anima (\"Angst essen Seele auf\") \u00e8 un film del 1974 diretto da Rainer Werner Fassbinder.\nIl film fu presentato in concorso al Festival di Cannes 1974.\nTrama.\nDi ritorno dal lavoro, Emmi, un'anziana donna delle pulizie, entra in un bar per ripararsi dalla pioggia. Tra gli avventori del locale c'\u00e8 Al\u00ec, un giovane immigrato marocchino, che incitato dagli amici invita per gioco Emmi a ballare. I due fanno conoscenza e Al\u00ec insiste per accompagnare Emmi a casa; qui \u00e8 Emmi che insiste prima per far salire Al\u00ec a casa propria e poi per farlo rimanere l\u00ec anche la notte. Emmi confida il suo amore per un immigrato molto pi\u00f9 giovane di lei alla figlia Krista e a suo marito Eugen, che per\u00f2 non prendono sul serio questa rivelazione e ne ridono. Intanto Emmi e Al\u00ec continuano a frequentarsi e, complice una bugia detta da Emmi al locatore di casa per giustificare la presenza di Al\u00ec, decidono di sposarsi.\nA seguito di questo matrimonio cos\u00ec inusuale nasce, tra i conoscenti di Emmi, un'ostilit\u00e0 sempre pi\u00f9 grande: il droghiere tratta sia lei che Al\u00ec in malo modo e li invita a non frequentare pi\u00f9 il suo negozio, i condomini e le colleghe la isolano, mentre i suoi tre figli decidono di tagliare ogni rapporto con lei. La situazione diventa cos\u00ec pesante che i due decidono di partire per qualche tempo per una vacanza nella speranza che al loro ritorno tutto sia cambiato.\nEffettivamente tornati a casa incontrano una vicina che chiede ad Emmi di poter utilizzare una parte della propria cantina, uno dei figli che si scusa con la madre per il suo comportamento e le chiede di badare al figlio nel primo pomeriggio, mentre al lavoro le colleghe tornano a rivolgerle la parola a causa di una vertenza sindacale. Queste ultime decidono di incontrarsi a casa di Emmi, e una volta l\u00ec fanno i complimenti ad Al\u00ec per quanto \u00e8 pulito e muscoloso ed Emmi incoraggia le donne a toccare i suoi muscoli.\nAl\u00ec, umiliato da questo comportamento, esce di casa per tornare al bar che frequentava cos\u00ec spesso quando non conosceva Emmi. Inizia cos\u00ec una relazione con un'altra donna (la proprietaria del bar) e passa sempre meno tempo a casa. Dopo una notte in cui Al\u00ec non \u00e8 tornato a casa Emmi decide di andarlo a cercare al lavoro; l\u00ec lo trova insieme a degli altri lavoratori stranieri e, mentre Emmi cerca di avere delle spiegazioni riguardo al suo comportamento, questi la deridono per la sua et\u00e0 avanzata. Emmi non pu\u00f2 far altro che andarsene via senza aver ottenuto neanche una parola da Al\u00ec.\nLa loro relazione sembra ormai essere finita. Durante una delle sere in cui Al\u00ec \u00e8 al bar a giocarsi lo stipendio a carte, Emmi lo raggiunge e chiede che venga messa la stessa canzone sulla quale aveva ballato con Al\u00ec al loro primo incontro. Al\u00ec la avvicina e, come quella prima volta, la invita a ballare. I due si riconciliano, Al\u00ec le confessa il tradimento ma le assicura che lei rimane l'unica donna che ama, Emmi lo rassicura dicendogli che per lei quello che era successo non aveva alcuna importanza, ma proprio in quel momento Al\u00ec cade a terra in preda a forti dolori. L'ultima scena vede Al\u00ec ed Emmi in una stanza d'ospedale: la causa del malore di Al\u00ec era un'ulcera allo stomaco, malattia molto frequente tra i lavoratori stranieri in Germania."}
{"id": "2983220", "revid": "179980", "url": "https://it.wikipedia.org/wiki?curid=2983220", "title": "Larbi Benbarek", "text": ""}
{"id": "2983224", "revid": "249337", "url": "https://it.wikipedia.org/wiki?curid=2983224", "title": "Margot Honecker", "text": "Margot Honecker \u00e8 stata conosciuta come la \"Strega Viola\" per i suoi capelli tinti e la sua intransigenza, , anche se la sua importanza nel regime ha preceduto l'ascesa del marito alla guida del SED.\nDopo la caduta del regime nel 1989, fugg\u00ec in Unione Sovietica con il marito per evitare accuse penali dal governo della Germania. Nel timore dell'estradizione in Germania, si rifugi\u00f2 nell'ambasciata del Cile a Mosca nel 1991, ma nel 1992 suo marito venne estradato in Germania dal governo russo di Eltsin per affrontare il processo penale, \u00e8 stato detenuto nella prigione di Moabit. Margot Honecker fugg\u00ec poi da Mosca in Cile per evitare un destino simile. Fino al momento della sua morte, ha vissuto in Cile con la figlia Sonja.\nHa lasciato la SED nel 1990, dopo l'espulsione del marito dal partito, e pi\u00f9 tardi divenne un membro della piccola frangia del Partito Comunista di Germania (1990), che \u00e8 considerato estremista dalle autorit\u00e0 tedesche. Apertamente stalinista, condann\u00f2 la destalinizzazione in Unione Sovietica come \"revisionista\" e sostenne il regime della Corea del Nord.\nBiografia.\nNata a Halle, Margot Feist \u00e8 figlia di un calzolaio e di un'operaia di fabbrica. Dopo aver conseguito la licenza elementare, divenne membro della Bund Deutscher M\u00e4del dal 1938 al 1945. Sua madre mor\u00ec nel 1940 quando Margot aveva 13 anni. Suo fratello, Manfred Feist, fu a capo del dipartimento per le informazioni estere all'interno del comitato centrale del Partito Socialista Unificato di Germania (SED).\nImpiegata come stenotipista, nel 1945 si iscrisse al partito comunista, dove divenne una stella nascente dell'associazione della Giovent\u00f9 Comunista. A 22 anni \u00e8 il pi\u00f9 giovane membro del Parlamento. Nel 1949 Margot incontr\u00f2 Erich Honecker, leader dei giovani comunisti allora sposato, e i due ebbero una figlia, Sonja, nel 1952. Sotto la pressione del leader Walter Ulbricht, Honecker divorzi\u00f2 dalla seconda moglie e spos\u00f2 Margot nel 1953. Lui divenne in seguito il segretario della SED e Presidente del Consiglio di Stato.\nSoprannominata la \u00abStrega Viola\u00bb per i suoi capelli tinti e la linea politica rigidamente ortodossa, Margot sedette accanto al marito al Governo della DDR per quasi tre decenni, come Ministro dell'Educazione. Fu membro nel Comitato Centrale del Partito di Unit\u00e0 Socialista, ma non arriv\u00f2 mai a far parte nel Politiburo del Partito Comunista. : uno di questi, una prigione costituita da baracche a Torgau, venne sinistramente chiamato il \"campo di concentramento di Margot\".\nCome Ministro dell'Educazione, plasm\u00f2 il curriculum socialista nelle scuole, prevedendo l'introduzione dell'insegnamento obbligatorio dell'allenamento militare.\nLa caduta della DDR nel 1989.\nNell'ottobre 1989, in seguito alle proteste di piazza, la Honecker si dimise insieme all'intero consiglio dei ministri, due giorni dopo le dimissioni del marito. Willi Stoph divenne per breve tempo suo successore al ministero per l'educazione.\n. Dopo la caduta dell'Unione Sovietica, la nuova presidenza in Russia estrad\u00f2 Erich in Germania.\nL'esilio in Cile.\nNel 1992 Margot si trasfer\u00ec in Cile, dove gi\u00e0 la figlia e i nipoti si erano stabiliti, mentre Erich . Rilasciato nel 1993 per le precarie condizioni di salute, l'ex leader comunista emigr\u00f2 anch'egli in Cile, dove mor\u00ec il 29 maggio 1994. Nel 2012 Margot Honecker concesse un'intervista in occasione della pubblicazione di estratti dei Diari del marito, . \nMor\u00ec a Santiago del Cile nel maggio 2016 all'et\u00e0 di 89 anni.\nCuriosit\u00e0.\nMargot Honecker durante la sua funzione come Ministro dell'Educazione nazionale fu chiamata \"Miss Bildung\", giocando sul doppio significato, sia Miss Educazione che la parola tedesca Missbildung, cio\u00e8 malformazione, deformit\u00e0."}
{"id": "2983225", "revid": "305330", "url": "https://it.wikipedia.org/wiki?curid=2983225", "title": "Elinor Dashwood", "text": "Elinor Dashwood \u00e8 un personaggio immaginario, protagonista di \"Ragione e sentimento\" insieme alla sorella Marianne.\nCaratteristiche.\nNell'economia del romanzo, in cui Jane Austen si propone di analizzare il conflitto tra Ragione e Sentimento, razionalit\u00e0 ed emotivit\u00e0, la diciannovenne Elinor, una giovane donna riservata, pratica e ponderata, rappresenta la razionalit\u00e0, in confronto con la sorella Marianne, pi\u00f9 sensibile ed emotiva. Per lei, la Austen prende spunto dalla sorella Cassandra Austen.\nVista la sua impossibilit\u00e0 di sposare l'uomo che ama, Elinor non si crogiola nel dolore come la sorella e governa bene i suoi sentimenti, in modo tale da poter trattare con gentilezza persino persone che sua sorella Marianne avrebbe trovato repellenti (come le sorelle Steele). \u00c8 la prima ad affezionarsi al Colonnello Brandon e prova compassione per l'amore senza speranza che egli prova per Marianne.\nStoria personale.\nGrazie alla sua ponderatezza e razionalit\u00e0, Elinor \u00e8 considerata una consigliera dalla sua stessa madre, il cui giudizio \u00e8 spesso offuscato da diverse fantasie romantiche. La signora Dashwood \u00e8 molto affezionata ad Elinor, ma tende di pi\u00f9 a preoccuparsi per la sensibile e vulnerabile Marianne. \nDopo la morte del signor Dashwood, il figlio di primo letto, John, e la sua egoista ed avida moglie, Fanny, ereditano l'intera tenuta di famiglia, e non rispettano la promessa fatta in letto di morte al padre lasciando le tre sorelle e la madre in uno stato di quasi povert\u00e0.\n\u00c8 a causa di questa discesa sociale che Elinor, innamoratasi di Edward Ferrars, il fratello della cognata Fanny, non spera di potersi sposare con lui. Inoltre viene a sapere che Edward era segretamente fidanzato con una ragazza \"maleducata e piuttosto ignorante\", Lucy Steele, con cui si era legato quando era giovane, ma per cui aveva aspettato a causa delle ingerenze della signora Ferrars, che minacciava di diseredarlo se non avesse sposato una ricca ereditiera.\nA risolvere la situazione \u00e8 proprio il fidanzamento di Edward con la signorina Steele: il ragazzo viene diseredato e Lucy sposer\u00e0 suo fratello Robert, ora che quest'ultimo erediter\u00e0 la fortuna della signora Ferrars. La notizia che giunge alle sorelle Dashwood \u00e8 che \"la signorina Steele ha sposato il signor Ferrars\", e per la prima volta Elinor dimostra la sua delusione (che rimane molto pi\u00f9 calma per\u00f2 in confronto alla violenta reazione di Marianne). A questo punto, la signora Dashwood si rende conto di quanto i sentimenti della figlia maggiore siano forti e sente dispiacere per non aver avuto cura di essi.\nTuttavia, il giorno dopo Edward fa visita alle Dashwood, rivelando l'equivoco e spiegando che era rimasto \"intrappolato nel fidanzamento con Lucy\", una donna che da tempo aveva smesso di amare; pi\u00f9 tardi le chiede di sposarlo ed Elinor accetta.\nIn seguito, la signora Ferrars si riconcilia con il figlio maggiore (consigliato da Elinor stessa), dandogli una rendita di 10.000 sterline. Con questa nuova rendita, Elinor e Edward vanno a vivere nella canonica che il colonnello Brandon aveva inizialmente offerto al ragazzo come posto come stare finch\u00e9 non avesse trovato di meglio e poi ristrutturata per poter ospitare una famiglia."}
{"id": "2983230", "revid": "1305772", "url": "https://it.wikipedia.org/wiki?curid=2983230", "title": "Blur (videogioco)", "text": "Blur \u00e8 un videogioco di corse stile arcade sviluppato da Bizarre Creations e distribuito da Activision.\nModalit\u00e0 di gioco.\nIl gioco \u00e8 disponibile nelle modalit\u00e0:\nIl gioco offre molte auto su licenza che spaziano dalla Dodge Viper a Lotus Exiges di Ford Transit Van dotati di motori F1 (sono inclusi anche alcuni modelli speciali disegnati da Bizarre Creations), che hanno tutti la modellazione completa danni e tratti distinti, come accelerazione, velocit\u00e0, Grip e stabilit\u00e0. Ci sono anche alcune versioni pesantemente riviste dei normali ambienti urbani, come il fiume halfpipe di Los Angeles e varie parti di Londra, in modo da rendere le gare pi\u00f9 divertente.\nDurante il gioco si possono raccogliere diversi potenziamenti ed usarli contro gli avversari o altri potenziamenti ed esegue acrobazie certo modo durante le gare, in modo da guadagnare \"punti fan\", inoltre ogni circuito ha una midracer, attivabile attraverso una specifica icona oscillante presente lungo il circuito, la quale deve essere completata attraversando diversi portali, ed una volta terminata si otterranno dei punti fan, ma esistono anche altri obiettivi che sono presenti solo in determinati circuiti o situazioni, che richiedono d'eseguire una determinata azione in un tempo prestabilito, sempre per ottenere punti fan.\nBeta.\nLa versione beta per Blur \u00e8 iniziata l'8 marzo e distribuiti a siti come GameSpot e GameSpy. La versione beta permette al giocatore di testare sei circuiti, quattro modalit\u00e0 di gioco, 14 veicoli con licenza e oltre 30 sfide. La versione beta permette inoltre ai giocatori di connettersi a Twitter per pubblicare gli aggiornamenti attraverso il gioco. Blur avvi\u00f2 una versione beta pubblica a partire dal 6 aprile, attraverso il Marketplace di Xbox Live, la quale si \u00e8 conclusa il 10 maggio.\nUna demo multiplayer generale \u00e8 stato pubblicato dopo l'uscita del gioco completo il 3 giugno, che rimase a disposizione del pubblico fino al 22 giugno.\nAccoglienza.\nIl gioco \u00e8 stato generalmente ben accolto dalla critica, con un punteggio \"Metacritic\" di 83/100 su Xbox 360 e un 82/100 su PlayStation 3 e PC.\nBrian Rowe di \"GameZone\" ha dato un punteggio di 7,5/10 al gioco. \"Nel single-player, Blur \u00e8 un gioco abbastanza buono. Tuttavia, a causa delle corse ripetitive e lo sblocco di nuove auto non danneggiabili e personalizzabili, diventa piuttosto noioso. La modalit\u00e0 multiplayer di Blur, invece, \u00e8 semplicemente esilarante! Ho applaudito per la vittoria, ho urlato di rabbia, ho amato ogni istante del gioco.\".\n\"NTSC-uk\" ha elogiato l'equilibrio della meccanica degli accessori e l'inclusione di una modalit\u00e0 off-line multiplayer (fino a quattro giocatori), affermando che \"il franchise di Mario Kart ha finalmente una degna concorrenza.\". Malgrado ci\u00f2, ha criticato l'organizzazione della classifica come \"squilibrata\".\nDue recensori del talk-show australiano \"Good Game\" hanno dato al gioco un punteggio, rispettivamente, di 7/10 e 8/10.\nVendite.\nNegli Stati Uniti, \"Blur\" ha venduto 31.000 copie nei primi cinque giorni dalla pubblicazione secondo la NPD Group.\nIl 16 novembre 2010, Activision ha annunciato che stava chiudendo Bizarre Creations, affermando \"Negli ultimi tre anni da quando il nostro acquisto di Bizarre Creations, i fondamentali del genere racing sono notevolmente cambiate. Anche se abbiamo fatto un investimento consistente nella creazione di un nuovo IP , Blur, non ha trovato un pubblico commerciale. Bizarre \u00e8 una squadra di grande talento di sviluppatori, tuttavia, a causa dei fattori economici pi\u00f9 generali che incidono sul mercato, stiamo esplorando le nostre opzioni riguardanti il futuro dello studio, compresa una vendita potenziale del business \", decisione annunciata nel gennaio 2011, con la chiusura dello studio."}
{"id": "2983249", "revid": "2056951", "url": "https://it.wikipedia.org/wiki?curid=2983249", "title": "Efficienza spettrale", "text": "In telecomunicazioni, nell'ambito delle trasmissioni digitali, si definisce efficienza spettrale il rapporto tra la velocit\u00e0 di trasmissione \"c\" offerta all'utente da un sistema di comunicazione (espressa in termini di bit-rate) e la banda \"B\" di frequenze utilizzata per tale comunicazione. \nDescrizione.\nEssa pertanto si misura in (bit/s)/Hz ed indica la bont\u00e0 del sistema nello sfruttare in maniera pi\u00f9 o meno efficiente la banda disponibile o assegnata al canale per trasmettere dati (la banda \u00e8 infatti sempre una risorsa limitata il cui uso va il pi\u00f9 possibile ottimizzato). \u00c8 un parametro prestazionale o di qualit\u00e0 frequentemente utilizzato ad esempio per valutare l'efficacia di un certo tipo di modulazione numerica o quella di un sistema cellulare. \nTale parametro non \u00e8 espresso con un valore tipico minore o uguale all'unit\u00e0 (come il termine efficienza usualmente richiede) cio\u00e8 dunque in termini assoluti risultando quindi solo un parametro di paragone con altri sistemi di trasmissione digitali: tanto pi\u00f9 alta \u00e8 l'efficienza spettrale tanto pi\u00f9 il sistema \u00e8 in grado di scambiarsi informazione a parit\u00e0 di banda dedicata al servizio.\nTipicamente valori comuni di efficienza spettrale vanno da valori relativamente bassi, anche inferiori a 0,5\u00a0(bit/s)/Hz fino a valori di 8\u00a0(bit/s)/Hz nei sistemi HSPA o 14\u00a0(bit/s)/Hz per i modem V.92. \nNelle trasmissioni analogiche invece tale parametro pu\u00f2 essere espresso come rapporto tra banda realmente occupata/utilizzata dalla trasmissione e la banda totale dedicata al servizio venendo dunque ad essere un parametro assoluto compreso tra 0 e 1 oppure ricorrendo al \"bit-rate equivalente\"."}
{"id": "2983254", "revid": "32586205", "url": "https://it.wikipedia.org/wiki?curid=2983254", "title": "Mondiali di calcio Sudafrica 2010", "text": ""}
{"id": "2983255", "revid": "32586221", "url": "https://it.wikipedia.org/wiki?curid=2983255", "title": "Campionati mondiali di calcio 2010", "text": ""}
{"id": "2983256", "revid": "729019", "url": "https://it.wikipedia.org/wiki?curid=2983256", "title": "\u0160ikotan", "text": "\u0160ikotan (in russo \u0428\u0438\u043a\u043e\u0442\u0430\u043d; in giapponese \u8272\u4e39\u5cf6 \"Shikotan-t\u014d\") \u00e8 un'isola della Russia rivendicata dal Giappone. Fa parte delle isole Curili meridionali e si trova nella piccola catena delle Curili (\u041c\u0430\u043b\u0430\u044f \u041a\u0443\u0440\u0438\u043b\u044c\u0441\u043a\u0430\u044f \u0433\u0440\u044f\u0434\u0430), nelle acque dell'oceano Pacifico settentrionale. Amministrativamente appartiene al Ju\u017eno-Kuril'skij rajon dell'Oblast' di Sachalin nel Circondario federale dell'Estremo Oriente\nL'insediamento principale \u00e8 il villaggio di Malokuril\u2019skoe, che si trova a nord, l'unico altro villaggio \u00e8 Krabozavodskoe, collegato al primo da una strada. L'isola contava 2\u00a0820 abitanti nel 2010. La maggior parte della popolazione si dedica alla pesca e alla lavorazione del pesce. Sono presenti dei conservifici.\nIl 4 ottobre del 1994 fu colpita da uno \"tsunami\" che lesion\u00f2 gran parte del territorio.\nGeografia.\nL'isola si estende da nord-est a sud-ovest per 27\u00a0km, la larghezza \u00e8 di 5\u201313\u00a0km. L'area, secondo varie fonti, va da 182\u00a0km\u00b2 a 252,8\u00a0km\u00b2. L'altezza massima \u00e8 di 412\u00a0m (monte \u0160ikotan).\nL'isola si trova 57\u00a0km a sud-est di Kuna\u0161ir da cui \u00e8 divisa dallo stretto Ju\u017eno-Kuril\u2019skij (\u042e\u0436\u043d\u043e-\u041a\u0443\u0440\u0438\u043b\u044c\u0441\u043a\u0438\u043c \u043f\u0440\u043e\u043b\u0438\u0432\u043e\u043c); mentre lo stretto di Spanberg (\u043f\u0440\u043e\u043b\u0438\u0432\u043e\u043c \u0428\u043f\u0430\u043d\u0431\u0435\u0440\u0433\u0430) la divide da Polonskogo, una delle isole Chabomai, situata 22\u00a0km a sud-ovest, e dalle isolette Oskolki. Non ci sono vulcani attivi sull'isola. Tra i vulcani spenti, spiccano nella parte meridionale il monte Tomari (\u0422\u043e\u043c\u0430\u0440\u0438) e il monte Notoro (\u041d\u043e\u0442\u043e\u0440\u043e).\nLe coste sono irregolari, solcate da golfi e baie. Sul lato settentrionale le baie Malokuril'skaja (\u0431\u0443\u0445\u0442\u0430 \u041c\u0430\u043b\u043e\u043a\u0443\u0440\u0438\u043b\u044c\u0441\u043a\u0430\u044f), Otradnaja (\u041e\u0442\u0440\u0430\u0434\u043d\u0430\u044f) e Krabovaja (\u041a\u0440\u0430\u0431\u043e\u0432\u0430\u044f). Sul lato sud-orientale le baie Maja\u010dnaja (\u0431\u0443\u0445\u0442\u0430 \u041c\u0430\u044f\u0447\u043d\u0430\u044f), Bezymjannaja (\u0411\u0435\u0437\u044b\u043c\u044f\u043d\u043d\u0430\u044f), Dimitrova (\u0414\u0438\u043c\u0438\u0442\u0440\u043e\u0432\u0430), Sne\u017ekova (\u0421\u043d\u0435\u0436\u043a\u043e\u0432\u0430) e Ajvazovskogo (\u0410\u0439\u0432\u0430\u0437\u043e\u0432\u0441\u043a\u043e\u0433\u043e). A sud-ovest la baia Del'fin (\u0431\u0443\u0445\u0442\u0430 \u0414\u0435\u043b\u044c\u0444\u0438\u043d).\nAll'estremit\u00e0 orientale dell'isola, capo Krab (\u043c\u044b\u0441 \u041a\u0440\u0430\u0431), si trova il faro \u0160panberg.\nIsole adiacenti.\nLungo la costa orientale e sud-orientale si trovano diverse piccole isole lungo le sue coste. A partire da est sono elencate in senso orario:\nStoria.\nL'isola fa parte dello storico territorio d'insediamento degli Ainu. Era gi\u00e0 nota ai giapponesi quando fu scoperta dai russi durante la Seconda spedizione in Kam\u010datka del 1733-1743, guidata da Vitus Bering, e denominata \"Figurny\" (\u0424\u0438\u0433\u0443\u0440\u043d\u044b). Conosciuta anche come \u0160panberg, come la chiamarono i russi nel 1796, in onore di Martin Spangberg. In seguito, gli esploratori russi Vasilij Michajlovi\u010d Golovnin e P\u00ebtr Ivanovi\u010d Rikord la chiamarono \u010cikotan (\u0427\u0438\u043a\u043e\u0442\u0430\u043d). Il nome \u0160ikotan viene dalla parola Ainu, che significa \"grande luogo abitato\" (\"\u0161i\" - grande; \"kotan\" - insediamento).\nFino al 1855 lo status politico dell'isola rimase incerto: contesa dal Giappone (che stava attuando la sottomissione della locale popolazione Ainu) e dalla Russia. Il 7 febbraio 1855 con il Trattato di Shimoda, le due nazioni s'accordarono nel cederla (o confermarla) al Giappone, insieme al resto delle Curili meridionali. Nell'agosto 1945, dopo la sconfitta del Giappone nella seconda guerra mondiale, fu occupata militarmente dall'URSS che ne mantenne sempre il controllo per i decenni seguenti. Occupazione mai riconosciuta dal Giappone che continua a rivendicarne la sovranit\u00e0."}
{"id": "2983257", "revid": "174925", "url": "https://it.wikipedia.org/wiki?curid=2983257", "title": "Dianoia", "text": "Di\u00e0noia (in greco: \u03b4\u03b9\u03ac\u03bd\u03bf\u03b9\u03b1 \u00abpensiero, intenzione\u00bb, composto da \"di\u00e0\" \u00abattraverso\u00bb e \"nous\" \u00abintelligenza, intelletto, mente, ragione\u00bb) \u00e8 un termine usato per significare la conoscenza razionale discorsiva, ossia quella basata su un articolato concatenamento d'argomenti che progredisce traendo conclusioni e giudizi dall'elaborazione e sviluppo \u2014 tramite processi razionali \u2014 di premesse. Il termine \u00e8 quasi equivalente a \"ragione\".\nStoria del concetto.\nDemocrito oppone la dianoia, \u00abconoscenza autentica\u00bb, alla conoscenza sensibile definita come \u00aboscura\u00bb perch\u00e9 fornisce informazioni piuttosto superficiali e spesso ingannevoli sulle qualit\u00e0 degli oggetti percepiti: essa non \u00e8 in grado n\u00e9 di cogliere la struttura profonda degli enti, quindi la loro natura atomica, n\u00e9 i rapporti causali esistenti tra essi. Sicuramente superiore ai sensi per Democrito \u00e8 dunque la conoscenza logica e razionale, in quanto con il pensiero \u00e8 possibile raggiungere la realt\u00e0 metafisica degli atomi ed \u00e8 possibile comprendere le leggi meccaniche e necessarie della natura.\nPer Platone la dianoia occupa un grado intermedio nella gerarchia della conoscenza: la conoscenza razionale, superiore a quella empirica, posta dopo l'opinione (d\u00f2xa) mutevole e contingente e alla scienza (epist\u00e8me); ed \u00e8 da lui connessa alla conoscenza geometrica che \u00e8 in grado di anticipare quelle forme pure che solo la noesi, l'intuizione, permette di cogliere come \"idee\".\nPer Aristotele la dianoia, essendo inerente a cause e princ\u00ecpi, corrisponde soprattutto alla conoscenza scientifica deduttiva mentre la noesi svolge il suo ruolo intuitivo su i principi primi. In Aristotele, a differenza di Platone, la visione intellettuale immediata non conosce contenuti concettuali definiti come le idee, separati dagli oggetti, ma giunge a coincidere con la verit\u00e0 insita negli oggetti stessi.\nIl \"nous\" aristotelico riesce cos\u00ec a penetrare nell'interiorit\u00e0, a cogliere ci\u00f2 che ha l'essere in proprio, cio\u00e8 la sostanza, quel sostrato che rimane sempre unico e identico a se stesso, prescindendo dalle particolarit\u00e0 esteriori.\nAnche in Aristotele, come gi\u00e0 in Platone, solo l'intelletto riesce a dare garanzia di verit\u00e0, fornendo una conoscenza \"noetica\", superiore a quella \"dia-noetica\" della razionalit\u00e0 logica o sillogistica: quest'ultima, infatti, \u00e8 capace unicamente di trarre conclusioni coerenti con le premesse, di effettuare cio\u00e8 deduzioni corrette da un punto di vista formale, ma senza assicurare in alcun modo la verit\u00e0 dei contenuti; per cui se il ragionamento parte da premesse false, anche il risultato sar\u00e0 falso, pur essendo formalmente corretto se si sono osservate le regole della logica.\nPoich\u00e9 la verit\u00e0 di ogni premessa discende dalla conclusione di un precedente sillogismo, si instaurerebbe una catena all'infinito se al culmine non vi fossero delle \u00abpremesse immediate\u00bb (\u03c0\u03c1\u03bf\u03c4\u03ac\u03c3\u03b5\u03b9\u03c2 \u1f04\u03bc\u03b5\u03c3\u03bf\u03b9) che non abbiano bisogno a loro volta di essere sillogisticamente dimostrate vere, e queste sono i principi primi (\u1f00\u03c1\u03c7\u03b1\u03af) a cui si arriva appunto, non per dimostrazione, ma tramite l'intuizione immediata dell'intelletto.\nSecondo Hegel solo la ragione \u00e8 capace di cogliere il vero mentre gli strumenti \"immediati\" come l'intuizione, insieme al sentimento e alla fede, vengono messi da parte come quelle \"romantiche fantasticherie\" che si ritrovano nelle dottrine di Jacobi e Schleiermacher.\nL'assiomatica.\nSecondo la moderna assiomatica, l'intuizione \u00e8 presente anche nei principi da cui inizia il procedimento dimostrativo razionale poich\u00e9 questi sono dei \"postulati\" colti intuitivamente. A questo proposito l'assiomatica si chiede come sia possibile partire da \"verit\u00e0 indimostrate\" e \"concetti indefiniti\" ma assunti come veri. Nella storia della filosofia si risponde facendo ricorso a ipotetiche facolt\u00e0 umane capaci di trascendere la semplice dimostrazione dei teoremi e la definizione esplicita dei termini. Tali facolt\u00e0 sarebbero pi\u00f9 o meno riconducibili a ci\u00f2 che viene comunemente definito intuizione. Cos\u00ec i concetti primitivi sarebbero \"noti per intuizione\", e gli assiomi sarebbero \"evidenti per intuizione\". Anche assumendo che tutto ci\u00f2 possa aver senso, resta aperto il problema di stabilire se l'intuizione sia una facolt\u00e0 che coglie il significato di certi concetti e l'evidenza di certi enunciati a partire dall'esperienza, oppure se quei significati e quell'evidenza siano gi\u00e0 noti all'uomo in modo innato."}
{"id": "2983259", "revid": "729019", "url": "https://it.wikipedia.org/wiki?curid=2983259", "title": "Fort de Bourl\u00e9mont", "text": "Il Fort de Bourl\u00e9mont, nome con cui \u00e8 pi\u00f9 noto il Fort Choiseul, \u00e8 una fortezza inclusa nel sistema S\u00e9r\u00e9 de Rivi\u00e8res, un insieme di fortificazioni posto a protezione dei confini e delle coste francesi. Il forte, costruito tra il 1878 e il 1881 dopo la disfatta del 1870, \u00e8 situato nei pressi della citt\u00e0 di Mont-l\u00e8s-Neufch\u00e2teau, ed era di interesse strategico nella cosiddetta \"Trou\u00e9e de Charmes\" (apertura di Charmes), la zona priva di fortificazioni compresa tra la piazzaforte di Toul a nord e quella di \u00c9pinal a sud. La zona fu sede di un'importante battaglia tra il 24 e 26 agosto 1914, nel corso della prima guerra mondiale."}
{"id": "2983261", "revid": "339392", "url": "https://it.wikipedia.org/wiki?curid=2983261", "title": "Neoplasia della mammella", "text": ""}
{"id": "2983263", "revid": "71433", "url": "https://it.wikipedia.org/wiki?curid=2983263", "title": "Whip Jones III", "text": ""}
{"id": "2983272", "revid": "393258", "url": "https://it.wikipedia.org/wiki?curid=2983272", "title": "Basilica concattedrale di San Vicinio", "text": ""}
{"id": "2983277", "revid": "250563", "url": "https://it.wikipedia.org/wiki?curid=2983277", "title": "Formula 2 stagione 1980", "text": ""}
{"id": "2983288", "revid": "123646967", "url": "https://it.wikipedia.org/wiki?curid=2983288", "title": "Roza Otunbayeva", "text": "Biografia.\nLa Otunbayeva \u00e8 nata ad O\u0161, allora nella Repubblica Socialista Sovietica Kirghisa, nella famiglia di Isaac Otunbayev, un membro della Corte Suprema della RSS kirghisa. Si \u00e8 laureata alla facolt\u00e0 di Filosofia dell'Universit\u00e0 statale di Mosca nel 1972 ed in seguito \u00e8 stata professoressa ordinaria e capo del dipartimento di Filosofia all'Universit\u00e0 nazionale kirghisa per sei anni.\nNel 1975 \u00e8 diventata Candidata delle Scienze (\"Candidate of Sciences\"), con una tesi intitolata \"Critica della falisificazione della dialettica marxista-leninista secondo i filosofi della scuola di Francoforte\".\nLa Otunbayeva \u00e8 sposata ed ha due figli. Oltre al kirghiso, parla correntemente l'inglese e il russo."}
{"id": "2983291", "revid": "363629", "url": "https://it.wikipedia.org/wiki?curid=2983291", "title": "Ordine della Gloria del lavoro", "text": "L'ordine della Gloria del lavoro () era una onorificenza civile dell'Unione Sovietica.\nStoria.\nL'ordine \u00e8 stato istituito il 18 gennaio 1974 per decisione del Presidium del Soviet Supremo. Esso poteva venire conferita sia a persone fisiche che ad enti o istituzioni, fabbriche comprese.\nCreata sul modello dell'Ordine della Gloria come controparte civile di questa decorazione militare veniva conferita per realizzazioni straordinarie sul lavoro, includendo in queste anche quelle in campo artistico, scientifico o letterario. Analogamente a quello della Gloria l'ordine era diviso in tre classi (la pi\u00f9 elevata era la prima classe); alle persone decorate veniva inizialmente conferita una medaglia di terza classe ed esse erano promosse ai livelli superiori nel caso di ulteriori realizzazioni professionali.\nAi premiati erano concessi alcuni benefici materiali quali aumenti nella pensione o la possibilit\u00e0 di viaggiare gratuitamente sui trasporti pubblici cittadini.\nLa decorazione fu assegnata per l'ultima volta il 21 dicembre 1991.\nAl 1991 era stato conferito il seguente numero di onorificenze:"}
{"id": "2983299", "revid": "767487", "url": "https://it.wikipedia.org/wiki?curid=2983299", "title": "Kazakistan ai XX Giochi olimpici invernali", "text": "Il Kazakistan ha partecipato ai XX Giochi olimpici invernali di Torino, svoltisi a dall'11 al 26 febbraio 2006, con una delegazione di 56 atleti, 44 uomini e 12 donne.\nHockey su ghiaccio.\nTorneo maschile.\nRoster.\nLa squadra maschile \u00e8 composta da:"}
{"id": "2983301", "revid": "110157", "url": "https://it.wikipedia.org/wiki?curid=2983301", "title": "Museo nazionale di Santa Maria delle Monache", "text": "Il Museo nazionale di Santa Maria delle Monache \u00e8 un museo nazionale di Isernia. Esso \u00e8 ospitato nel complesso monumentale di Santa Maria delle Monache.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Molise, nel dicembre 2019 divenuto Direzione regionale Musei.\nStoria.\nL'Antiquarium, che in questi locali vide la luce nel 1934, \u00e8 stato riaperto dopo i lavori di restauro effettuati dalla Sovrintendenza archeologica per il Molise.\nEsposizioni.\nSono esposti pezzi lapidei provenienti dall'agro di Isernia, risalenti all'epoca romana e precisamente dell'et\u00e0 repubblicana ed imperiale; tra i pezzi esposti (capitelli corinzi, rocchi di colonne, frammenti architettonici, are votive), ve ne sono alcuni di estremo interesse, come per esempio il rilievo con scena di battaglia, che ripete quella del celebre mosaico di Pompei della battaglia di Isso fra Alessandro e Dario.\nVi sono poi alcuni blocchi di grandi dimensioni con figure di gladiatori, facenti parte di un grandioso monumento esistente in epoca romana in localit\u00e0 Taverna della Croce: i pezzi sono stati disposti in modo da dare un'idea di come potesse essere il monumento originario; un telamone raffigurante un barbaro con berretto frigio del I secolo a.C.; un'ara votiva della dea Vittoria-Nemesi dedicata da un certo Attalo al suo padrone Nonio Gallo, generale d'origine isernina che trionf\u00f2 sui Galli Treviri 29 a.C. ed ancora un rilievo raffigurante il supplizio di Issione, re dei Capiti, legato alla ruota per aver offeso Giove.\nMolte sono le iscrizioni e le urne funerarie provenienti dalla necropoli della Quadrella, distante qualche chilometro dal centro di Isernia. Infine, degne di nota, sono due grandiose basi onorarie (su cui erano le statue dei titolari andate perdute), una delle quali dedicata a Sesto Apuleio, nipote di Augusto, che fu console nell'anno 14 e l'altra dedicata a Caio Spetu Muleio, quattuorviro e reggitore municipale."}
{"id": "2983304", "revid": "298055", "url": "https://it.wikipedia.org/wiki?curid=2983304", "title": "Bill Spencer Jr.", "text": ""}
{"id": "2983319", "revid": "1543377", "url": "https://it.wikipedia.org/wiki?curid=2983319", "title": "Yankee Hotel Foxtrot", "text": "Yankee Hotel Foxtrot \u00e8 il quarto album della band alternative rock di Chicago dei Wilco, pubblicato nel 2002 per la Nonesuch Records.\nIl disco.\nCompletato nel 2001, vede la sua data di uscita rimandata a causa del rifiuto della Reprise, loro etichetta dell'epoca, di distribuirlo: il gruppo (prima di rompere il contratto per passare alla Nonesuch, che lo pubblicher\u00e0 l'anno dopo) decide cos\u00ec di divulgare l'album gratuitamente sul suo sito. Inciso sotto la supervisione di Jim O'Rourke (anche musicista in studio), \"Yankee Hotel Foxtrot\" \u00e8 stato un successo sia di critica che commerciale, e rimane tuttora l'album pi\u00f9 venduto degli Wilco, con oltre 500.000 copie nei soli Stati Uniti. \u00c8 stato il primo album di Wilco con il batterista Glenn Kotche e l'ultimo con il multi-strumentista Jay Bennett (morir\u00e0 nel 2009 per un'overdose accidentale di ansiolitici). L'album prende il nome da \"Phonetic Alphabet - NATO\", una registrazione di una \"numbers station\" tratta dall'antologia \"The Conet Project\" in cui vengono ripetute in sequenza le parole \"yankee hotel foxtrot\".\nCritica.\n\"Yankee Hotel Foxtrot\" \u00e8 stato molto apprezzato dalla critica, tanto che la nota rivista Rolling Stone lo ha posizionato al terzo posto nella classifica dei 100 migliori album del decennio e quattrocentonovantatreesimo in quella dei 500 migliori dischi di sempre. Anche la copertina dell'album, un'elaborazione grafica del complesso urbano di Marina City a Chicago, \u00e8 diventata un \"cult\".\nTracce.\nTutti i testi sono stati scritti da Jeff Tweedy mentre la musica \u00e8 stata scritta sia da Jeff Tweedy che da Jay Bennett, tranne dove indicato.\nFormazione.\nWilco\nMusicisti aggiunti"}
{"id": "2983328", "revid": "106872", "url": "https://it.wikipedia.org/wiki?curid=2983328", "title": "Trattato ABM", "text": ""}
{"id": "2983331", "revid": "1444886", "url": "https://it.wikipedia.org/wiki?curid=2983331", "title": "Museo nazionale del paleolitico di Isernia", "text": "Il Museo Paleolitico di Isernia si trova ad Isernia. La sua esposizione riguarda tutti gli oggetti provenienti dallo scavo archeologico di Isernia La Pineta e comprende sia una sede museale di Santa Maria delle Monache, sia l'area di \"La Pineta\", dove proseguono gli scavi del paleosuolo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Molise, nel dicembre 2019 divenuto Direzione regionale Musei.\nStoria.\nIl museo \u00e8 stato inaugurato ad Isernia nel 1999.\nLa struttura presso il sito di La Pineta, in corso di completamento, \u00e8 concepita come un laboratorio nel quale i visitatori possono assistere ai lavori e dove i reperti provenienti dallo scavo possono essere restaurati, studiati ed esposti al pubblico direttamente sul posto. Momentaneamente i reperti provenienti dall'accampamento sono esposti nella sede di Santa Maria delle Monache.\nContiene la mostra permanente dei reperti paleolitici provenienti dagli scavi di Isernia La Pineta, dal nome del sito che fu abitato circa 736.000 anni fa da ominidi, mediaticamente definiti col nome di Homo Aeserniensis, ma probabilmente, se la datazione venisse confermata, esemplari di \"Homo erectus\", e dove \u00e8 in costruzione un grande museo con annessa scuola di restauro.\nIl giacimento preistorico di Isernia \"La Pineta\" fu scoperto occasionalmente nel 1978 durante i lavori per la costruzione di una bretella della SS 85; per l'enorme quantit\u00e0 di reperti rinvenuti o ancora da scoprire rappresenta un'eccezionale documentazione delle fasi pi\u00f9 antiche del popolamento del continente europeo e costituisce un punto nodale per lo studio della preistoria italiana ed europea.\nUna comunit\u00e0 di uomini primitivi si stanzia a pi\u00f9 riprese lungo le rive di un fiume; questi uomini vivono di caccia e di raccolta di frutti selvatici e con le ossa dei grandi animali bonificano il terreno su cui si insediano. Dagli scavi finora effettuati risultano diversi livelli di frequentazione; il sito cio\u00e8 fu scelto, a distanza di molto tempo, varie volte, ed il giacimento, che copre migliaia di metri quadrati, \u00e8 molto ricco di strumenti in pietra lavorata mentre i dati palinologici consentono di ricostruire la vegetazione del tempo che doveva essere tipica della savana."}
{"id": "2983332", "revid": "287204", "url": "https://it.wikipedia.org/wiki?curid=2983332", "title": "Jackson (brano musicale)", "text": ""}
{"id": "2983338", "revid": "1915706", "url": "https://it.wikipedia.org/wiki?curid=2983338", "title": "Fipronil", "text": "Il fipronil, conosciuto anche come fluocianobenpirazolo, \u00e8 un insetticida ad ampio spettro che disturba l'attivit\u00e0 del sistema nervoso centrale dell'insetto impedendo il passaggio degli ioni cloruro attraverso il recettore del GABA e il recettore del Glu-Cl. Ci\u00f2 causa la ipereccitazione dei nervi e dei muscoli degli insetti contaminati.\nIl fipronil \u00e8 salito alla ribalta mediatica essendone state trovate quantit\u00e0 significative nelle uova.\nDescrizione e composizione.\nLa selettivit\u00e0 d'azione del fipronil nei confronti degli insetti dipende da un'efficacia maggiore a livello dei recettori del GABA ma anche dal fatto che i recettori del Glu-Cl non esistono nei mammiferi.\nIl fipronil \u00e8 un veleno a lenta attivit\u00e0 d'azione: una volta inserito in un'esca, l'insetto viene avvelenato ma non muore istantaneamente, avendo il tempo di ritornare alla colonia o nella tana. Nelle blatte \u00e8 stato rilevato che le carcasse possono contenere quantit\u00e0 di antiparassitario residuo sufficiente per uccidere altri insetti nello stesso luogo nel quale gli insetti si rifugiano. Nelle formiche, la condivisione dell'esca fra i diversi membri della colonia aiuta la diffusione del veleno nella colonia. Con tale effetto a catena, il tasso di avvelenamento \u00e8 circa del 95% in 3 giorni sia per le formiche sia per le blatte.\nIl fipronil \u00e8 usato come principio attivo in prodotti commerciali antiparassitari per gli animali da compagnia, a una concentrazione di circa 9,8%, e viene spesso usato insieme con il Methoprene, un repellente per pulci e zecche, usato nella concentrazione dell'8,8%.\nDopo un'applicazione locale, il fipronil \u00e8 assorbito debolmente (approssimativamente il 15%) attraverso la pelle. Comunque bassi livelli di fipronil possono essere rilevati nel plasma, con una variabilit\u00e0 molto alta fra i cani.\nMeccanismo d'azione.\nSi lega al sito allosterico dei recettori del GABA e al recettore del Glu-Cl (quest'ultimo presente nell'insetto e non nei mammiferi), bloccando la modulazione della trasmissione nervosa dell'insetto. Nei mammiferi e vertebrati pu\u00f2 essere dannoso grazie ai metaboliti e al fatto che un uso scorretto ha recentemente provocato danni ai produttori di uova. Usato per la disinfestazione del pidocchio rosso (in realt\u00e0 un acaro) nella produzione industriale di uova e allevamenti di ovaiole il Fipronil si \u00e8 rinvenuto come residuo indicando cos\u00ec l'impiego illegale. Per la disinfestazione delle galline ovaiole, anche a livello industriale, \u00e8 bene impiegare l'alternativa rappresentata dal calore vedi \"Le alte temperature contro il pidocchio rosso. - Agricoltura, Regione Emilia-Romagna, 43 (5): 26-27\". Un mezzo fisico di lotta a infestanti dei magazzini, ecc.\nInformazioni per il medico.\nFipronil \u00e8 un inibitore reversibile del recettore dell'acido \u03b3-amminobutirrico (GABA).\nSintomi.\nI sintomi che si possono osservare nell'uomo a seguito di esposizione a forti dosi, singola o ripetuta, sono ipereccitabilit\u00e0, irritabilit\u00e0, tremori e, a uno stadio pi\u00f9 grave, letargia e convulsioni. I sintomi sono reversibili, una volta terminata l'esposizione.\nTerapia.\nIn caso di ingestione, cercare di indurre il vomito se la vittima \u00e8 cosciente; non va indotto il vomito, invece, in una persona svenuta. La sostanza si assorbe lentamente attraverso l'intestino; per ridurre l'assorbimento usare una lavanda gastrica, un purgante salino o carbone attivo. Non \u00e8 noto un antidoto specifico. Dati sperimentali evidenziano che barbiturici e benzodiazepine risultano efficaci nel prevenire le convulsioni indotte dal fipronil. In ogni caso consultare un Centro Antiveleni."}
{"id": "2983341", "revid": "1418004", "url": "https://it.wikipedia.org/wiki?curid=2983341", "title": "La foresta dei Mitago", "text": "La foresta dei Mitago (\"Mitago Wood\") \u00e8 un romanzo fantasy di Robert Holdstock, pubblicato la prima volta nel Regno Unito nel 1984. L'opera fa parte della \"Saga dei Mitago\" e si aggiudic\u00f2 il World Fantasy Award come miglior romanzo del 1985.\nTrama.\nIl ventenne Stephen Huxley, torna dalla seconda guerra mondiale nella sua casa in Inghilterra. Qui ritrova il fratello Christian, che manifesta per\u00f2 uno strano comportamento ossessivo nei confronti della foresta che cresce accanto alla loro tenuta. Christian cerca di spiegare all'incredulo fratello quali misteri cela la foresta di Ryhope, cercando di dare una spiegazione alla morte del padre, avvenuta anni prima in circostanze misteriose. Stephen scopre quindi dell'esistenza dei mitago, strane creature mitologiche create dal subconscio di chi si addentra nella foresta. Si innamora di Guiwenneth, una ragazza mitago, desiderata per\u00f2 anche dal fratello che la rapisce per portarla dentro la foresta. Stephen, assieme all'amico Harry Keeton, parte dunque per un lungo viaggio all'interno della sconfinata foresta, alla ricerca della ragazza amata e per cercare di fermare colui che, le spaventate popolazioni mitago del cuore della foresta, chiamano \"Lo Straniero\".\nDescrizione del libro.\nLa foresta dei Mitago, ovvero la foresta di Ryhope (\"Ryhope Wood\"), \u00e8 un reame immaginario creato da Robert Holdstock per la novella omonima pubblicata nel 1981, trasformata poi in romanzo nel 1984.\nLa foresta di Ryhope \u00e8 un antico bosco rimasto indisturbato dall'ultima era glaciale e dall'esterno non sembra pi\u00f9 grande di cinque chilometri quadrati (per analogia si prenda come esempio l'area di dieci campi da calcio). Tale foresta \u00e8 un chiaro esempio di universo parallelo intersecato con il mondo reale. Il bosco \u00e8 denso e molto pi\u00f9 vasto all'interno che all'esterno. Nonostante bastino poche ore per percorrerne il perimetro, una volta all'interno sono necessarie parecchie settimane di cammino per raggiungere il cuore del bosco, chiamato Lavondyss.\nJohn Clute definisce la foresta come un abissale risonatore ctonico (\"abyssal chtonic resonator\"), poich\u00e9 \u00e8 la fonte e la casa delle immagini mito, o \"mitago\", ovvero creature (tra cui animali, mostri e umani) generate dalle antiche memorie e miti insite nel subconscio della mente umane che vi passano accanto.\nIl libro in s\u00e9 definisce i \"mitago\" come \"immagine mito, l'immagine della forma idealizzata di una creatura mitologica\". I \"mitago\" sono pericolosamente reali, ma se si allontanano troppo dalla foresta lentamente si deteriorano fino a morire. Essendo creati sulla base dei miti umani, il loro aspetto varia a seconda di come tale mito \u00e8 stato assimilato dalla mente di chi l'ha creato; per esempio potrebbero esistere allo stesso tempo pi\u00f9 Re Art\u00f9, Robin Hood o Herne il Cacciatore, tutti di aspetto e carattere diverso ma che seguono comunque le \"regole\" alla base del loro mito di appartenenza (ad esempio Robin Hood, anche se di aspetto e carattere differente, sarebbe comunque \"il ladro che ruba ai ricchi per dare ai poveri\").\nData la scarsit\u00e0 di popolazione intorno alla foresta di Ryhope, anche i mitago che abitano i boschi risulterebbero essere pochi, se non fosse per l'interesse e i deliberati esperimenti di George Huxley negli anni trenta. Ci\u00f2 comport\u00f2 la formazione di numerosi mitago, molti pi\u00f9 di quelli che normalmente sarebbero esistiti contemporaneamente in un dato periodo di tempo. Viene rivelato ne Il tempio verde, ambientato anni dopo, che i mitago possono essere creati anche in modo consapevole, decidendo arbitrariamente quale aspetto fornirgli.\nOltre a creare persone, animali e mostri fisicamente vivi, la foresta \u00e8 in grado di generare anche luoghi archetipi, da castelli a campi di battaglia a piccoli antichi villaggi. In Lavondyss questi luoghi vengono chiamati Geistzone o luoghi spirito. Il tempo, all'interno della foresta, scorre in modo diverso rispetto all'esterno. Ad esempio quando Christian Huxley torna dopo essere stato nella foresta per alcuni mesi, Stephen, rimasto all'esterno, stenta a riconoscerlo nell'uomo invecchiato e brizzolato che si trova davanti."}
{"id": "2983343", "revid": "991694", "url": "https://it.wikipedia.org/wiki?curid=2983343", "title": "Siti di Importanza Comunitaria della Sardegna", "text": ""}
{"id": "2983346", "revid": "2207293", "url": "https://it.wikipedia.org/wiki?curid=2983346", "title": "Correggio Micheli", "text": "Correggio Micheli \u00e8 una frazione del comune di Bagnolo San Vito, della provincia di Mantova, in Lombardia che conta poco pi\u00f9 di 200 abitanti.\nGeografia fisica.\n\u00c8 un borgo situato tra le rive del Po e del Mincio e in parte \u00e8 compreso nella riserva naturale del Parco del Mincio. Il territorio totalmente pianeggiante \u00e8 racchiuso a sud e a nord-est dagli argini del Po (via Argine Po e via Po Barna) e del Mincio (via Bevilacqua), i due argini si congiungono formando un cuneo (via Po Barna) in cui \u00e8 racchiuso quasi totalmente il territorio della frazione.\nStoria.\nIl territorio di Correggio Micheli faceva parte del sistema difensivo della Mantova medioevale, esso copriva l'angolo sud-est del cosiddetto \"Serraglio\". A quel tempo la frazione era conosciuta col nome di Corregiolo.\nDurante la seconda guerra mondiale sub\u00ec ripetuti bombardamenti volti alla distruzione dell'allora strategico ponte sul fiume Po su cui passa l'ex strada statale Romana che collegava le due rive da San Benedetto Po a Bagnolo San Vito. Nel sottosuolo vi sono ancora parecchi ordigni inesplosi. Il 23 aprile 1945 le truppe alleate incominciarono a cannoneggiare l'abitato e il circondario in vista dell'attraversamento del Po. Il temerario intervento di tre abitanti della frazione, Giuseppe Cavicchini (detto Magio), Marco Buzzi (detto Ciup\u00ecn) e Albino Cavicchini ( chiamato in seguito \" il Caccia \" per i bombardieri fermati ), evit\u00f2 ulteriori danni al paese: essi, a bordo di una barca, attraversato il fiume, portarono la notizia della ritirata dei tedeschi fermando l'offensiva dell'artiglieria alleata. A ricordo dell'evento una delle vie della frazione \u00e8 stata nominata \"via 23 aprile\". Da quell'anno la festa della liberazione (25 aprile) \u00e8 divenuta anche la festa tradizionale del borgo in cui si festeggia lo scampato pericolo nel 1945.\nIl 21 novembre 1958 a Correggio Micheli un incidente aereo coinvolgeva due F-86E della 51\u00aa aerobrigata di Treviso Istrana. I due piloti, il Tenente Mimmo Malavenda e il Sergente Patrizio Basso, riuscirono a deviare l'impatto in aperta campagna evitando i centri abitati, ma perdendo la vita."}
{"id": "2983351", "revid": "767487", "url": "https://it.wikipedia.org/wiki?curid=2983351", "title": "Jim O'Rourke (musicista)", "text": "Musicista eclettico e innovativo, instancabile paladino della scena indipendente americana, \u00e8 annoverato tra i padri del post-rock ed \u00e8 stato a lungo associato alla scena sperimentale di Chicago. Intorno al 2000 si trasfer\u00ec a New York per andare infine a Tokyo, dove attualmente risiede.\nBiografia.\nHa pubblicato dischi di jazz, noise, post-rock e pop. Ha collaborato con artisti come Thurston Moore, Derek Bailey, Mats Gustafsson, Mayo Thompson, Loren Mazzacane Connors, Merzbow, Nurse with Wound, Ys Phill Niblock, Fennesz, Organum, Henry Kaiser, Flying Saucer Attack, per poi nel 2006 mixare l'album di Joanna Newsom.\nHa prodotto gli album di artisti vari come Sonic Youth, Wilco, Stereolab, Saint Etienne, Kahimi Karie, Quruli, John Fahey, Smog, Faust, Tony Conrad, The Red Krayola, Bobby Conn, Beth Orton, Joanna Newsom e US Maple.\nHa mixato il celebre album degli Wilco \"Yankee Hotel Foxtrot\" e prodotto il loro album successivo del 2004, \"A Ghost Is Born\", grazie al quale ha vinto un Grammy come \"Best Alternative Album\". Durante la registrazione di \"Yankee Hotel Foxtrot\", O'Rourke ha collaborato con il frontman e il batterista della band (Jeff Tweedy e Glenn Kotche, rispettivamente), con i quali ha poi avviato il progetto parallelo Loose Fur.\n\u00c8 stato membro di band quali Illusion of Safety e Gastr del Sol. A partire dal 2000 ha suonato il basso, la chitarra e il sintetizzatore nei Sonic Youth, in aggiunta alle funzioni di produttore e ingegnere del suono. Si ritir\u00f2 come membro a tempo pieno alla fine del 2005, continuando a partecipare e suonare con loro in alcuni progetti alternativi fino allo scioglimento del gruppo avvenuto nel 2011."}
{"id": "2983353", "revid": "1305772", "url": "https://it.wikipedia.org/wiki?curid=2983353", "title": "Mogul", "text": "Il termine mogul pu\u00f2 riferirsi a."}
{"id": "2983356", "revid": "104458", "url": "https://it.wikipedia.org/wiki?curid=2983356", "title": "Moguls", "text": ""}
{"id": "2983361", "revid": "123103210", "url": "https://it.wikipedia.org/wiki?curid=2983361", "title": "El Espectador", "text": "El Espectador \u00e8 un quotidiano colombiano, il pi\u00f9 antico della nazione, fondato da Fidel Cano Guti\u00e9rrez il 22 marzo 1887 a Medell\u00edn e dal 1915 con sede a Bogot\u00e0.\nFu inizialmente distribuito due volte a settimana in cinquecento copie, definendosi un \"quotidiano di politica, letteratura, attualit\u00e0 e industria\"; dopo la sua trasformazione in settimanale, ha cambiato il suo motto, ridisegnandosi come un giornale di opinione, pi\u00f9 che di attualit\u00e0, mantenendo tale indirizzo anche in seguito al suo ritorno in edizione quotidiana. Ha modificato la propria periodicit\u00e0 da quotidiana a settimanale nel 2001, in seguito a problemi economici, per poi ritornare all'originaria frequenza l'11 maggio 2008, dopo varie voci che avevano previsto tale avvenimento.\nSecondo l\"'Estudio General de Medios\" del 2007, \"El Espectador\" ha 687\u00a0900 lettori ogni settimana. Fa inoltre parte della Inter American Press Association e della Asociaci\u00f3n de Diarios Colombianos (ANDIARIOS). Dal 1997 il suo maggior azionista \u00e8 Julio Mario Santo Domingo. Nel 2007, il suo editore Fidel Cano Correa afferm\u00f2 di non essere sulla stessa linea di pensiero del presidente \u00c1lvaro Uribe V\u00e9lez, ma ha aggiunto che \u00e8 la sua opinione, non quella del giornale.\nNel 1994 \"Le Monde\", in seguito a una ricerca, incluse \"El Espectador\" tra i migliori otto quotidiani al mondo insieme a \"The New York Times\" (Stati Uniti), \"Financial Times\" (Regno Unito), \"Izvestia\" (Russia), \"People's Daily\" (Cina), \"Al Ahram\" (Egitto), \"Asahi Shinbun\" (Giappone), and \"Times of India\".\nStoria.\nFin dalla sua fondazione \"El Espectador\" ha rappresentato il Partito Liberale Colombiano, inizialmente opposto al Partito Conservatore Colombiano; diverse volte le autorit\u00e0 intervennero chiudendo il giornale. Di seguito viene proposto un elenco di tali provvedimenti.\nDal 10 febbraio 1915 \"El Espectador\" fu pubblicato contemporaneamente a Medell\u00edn e a Bogot\u00e0, ma l'edizione di Medell\u00edn fu sospesa il 20 luglio 1923.\nNel 1948, in seguito all'assassinio del leader del Partito Liberale Jorge Eliecer Gait\u00e1n le edizioni furono sospese per tre giorni. Da allora, il giornale dovette fare i conti con la censura del Partito Conservatore, che si era insediato al governo. Il 9 novembre 1949 Luis Cano Villegas, il direttore, si dimise come atto di protesta per la censura di un intero numero del giornale, venendo rimpiazzato dal fratello Gabriel Cano Villegas. Il 6 settembre 1952 la sede, allora nel centro della capitale e le case dei liberali Eduardo Santos and Carlos Lleras Restrepo, oltre alla sede del quotidiano rivale \"El Tiempo\" furono saccheggiate e parzialmente distrutte, apparentemente con il beneplacito del Governo.\nNel 1955 il quotodiano si oppose apertamente al governo militarista di Gustavo Rojas Pinilla, pubblicando diversi articoli scritti da Alberto Lleras Camargo, creando una vasta reazione nell'opinione pubblica. Nel dicembre dello stesso anno il governo accus\u00f2 il giornale di irregolarit\u00e0 di bilancio e di evasione fiscale, multandolo il 20 dicembre 1955 per 10.000 COL$, mentre il fisco con una sanzione da 600.000 COl$. I direttori, a cui era stato proibito di rispondere alla accuse, sospesero l'uscita del giornale il 6 gennaio 1956.\nPer sostituire \"El Espectador\", il 15 febbraio 1956 fu creato \"El Independiente\", diretto da Alberto Lleras Camargo, ma fu prima chiuso per pochi mesi e usc\u00ec poi a periodi alterni fino al 1\u00ba giugno 1958, quando fu rimpiazzato da \"El Espectador\". Nel 1964 la sede del giornale si trasfer\u00ec alla Avenida 68, situata nella parte ovest di Bogot\u00e0; il direttore Gabriel Cano dichiar\u00f2: \"se El Tiempo ha la parte migliore di Bogot\u00e0, \"El Espectador\" ha la parte migliore dell'intera Nazione.\"\nPer tutto il XX secolo \"El Espectador\" fu il principale giornale liberale a fianco di \"El Tiempo\", esercitando una grande influenza politica. Tra i principali contributori si annoveravano i giornalisti colombiani pi\u00f9 importanti dell'epoca, come Luis Eduardo Nieto Caballero, Alberto Lleras Camargo, Eduardo Zalamea Borda, Gabriel Garc\u00eda M\u00e1rquez, Eduardo Caballero Calder\u00f3n, Klim, Antonio Panesso Robledo, In\u00e9s de Monta\u00f1a, Alfonso Castillo G\u00f3mez, Jos\u00e9 Salgar, e i vignettisti Hern\u00e1n Merino, Pep\u00f3n, Consuelo Lago e Osuna.\nIl giornalismo delle idee.\nDurante il ventesimo secolo, \"El Espectador\" critic\u00f2 altri mass media colombiani che invece di denunciare le atrocit\u00e0 che venivano perpetrate nel Paese, preferivano restare in silenzio. Nei primi anni 1980 vennero pubblicati svariati articoli che denunciavano irregolarit\u00e0 presenti nel Grupo Grancolombiano, tra i pi\u00f9 potenti conglomerati dell'epoca. Come rappresaglia, molte grandi aziende smisero di acquistare gli spazi pubblicitari del giornale, aggravandone le gi\u00e0 precarie condizioni economiche; nonostante ci\u00f2, \"El Espectador\" pubblic\u00f2 un editoriale riguardante la propria credibilit\u00e0, confrontandola con quella di tali aziende.\n\"El Espectador\" nei suoi editoriali chiedeva libert\u00e0 di stampa e denunciava la censura politica che i media indipendenti dovevano subire per evitare la chiusura, affermando che \u00abneanche nei periodi di pi\u00f9 rigida censura o rappresaglia politica, si \u00e8 dovuto ricorrere al crimine per mettere a tacere la stampa, in una delle sue funzioni pi\u00f9 nobili ed elevate\u00bb. Il giornale rifiut\u00f2 di essere considerato parte di un'\"opposizione sovversiva\" e critic\u00f2 il governo del presidente (appartenente al Partito Liberale) Julio C\u00e9sar Turbay Ayala, e per difendersi il 15 luglio 1979 pubblic\u00f2 un articolo intitolato \"Si eso es oposici\u00f3n...\" (\"Se questa \u00e8 opposizione...\"). In questo stesso articolo il giornale si dichiar\u00f2 \"neutrale\". \"El Espectador\" si rese anche protagonista di aspre critiche al narcotraffico, specialmente con articoli di Guillermo Cano Isaza.\nL'assassinio di Guillermo Cano.\nIl 17 dicembre 1986 l'allora direttore Guillermo Cano Isaza fu ucciso davanti agli uffici del giornale da sicari ingaggiati dal boss del narcotraffico Pablo Escobar, in seguito alla pubblicazione di articoli contro i baroni della droga colombiani. Cano lasci\u00f2 la sede alle 19.00 circa sulla sua auto, e dopo una curva uno dei sicari gli spar\u00f2 al petto otto colpi, uccidendolo, e fugg\u00ec su un motociclo targato FAX84. Cano aveva sessantuno anni, ed era giornalista da quarantaquattro; per il suo omicidio ancora non ci sono condannati. Il giorno seguente il giornale usc\u00ec con il titolo \"Seguimos adelante\" (\"Proseguiamo\").\nIl 2 settembre 1989 la sede del quotidiano sub\u00ec un attentato del Cartello di Medell\u00edn; gli ordigni piazzati dall'organizzazione esplosero alle 6:30 del mattino, sventrando il tetto dell'edificio, distruggendo l'entrata principale e impedendo cos\u00ec l'uscita del giornale. La bomba era contenuta in un furgone parcheggiato davanti all'entrata pochi minuti prima della detonazione; lo stesso giorno sei uomini armati irruppero in una casa a Islas del Rosario, nei pressi di Cartagena de Indias, incendiando la casa dove la famiglia di Cano usava trascorrere le vacanze estive. Nel 1997 il World Press Freedom Prize, assegnato dalla UNESCO, \u00e8 stato intitolato a Cano.\nDifesa della libert\u00e0 di stampa.\nIl 23 agosto 1999 un gruppo paramilitare chiamato ERC pubblic\u00f2 una lista di ventuno importanti personalit\u00e0 colombiane, che minacciavano di morte. Tra questi nomi figuravano quelli di due giornalisti di \"El Espectador\", Alfredo Molano e Arturo Alape. Molano lasci\u00f2 il paese, in seguito a un articolo da lui scritto in cui aveva denunciato il massacro di 130 persone compiuto dall'Autodefensas Unidas de Colombia, capeggiato da Carlos Casta\u00f1o. Il 18 settembre Plinio Apuleyo Mendoza segu\u00ec la stessa decisione del collega.\nIl 29 maggio 2010 Reporter senza frontiere inoltr\u00f2 una lettera di protesta al ministro degli Interni Humberto de la Calle riguardo al sequestro della giornalista dell'El Espectador Jineth Bedoya, apparentemente perpetrato dall'Autodefensas Unidas de Colombia (AUC). Robert M\u00e9nard, segretario di RSF, si dichiar\u00f2 scandalizzato dalla faccenda del sequestro. La Bedoya venne poi assunta da \"El Tiempo\".\nTra il febbraio e il maggio 2000, al giornalista Ignacio G\u00f3mez furono indirizzate almeno cinquantasei lettere minatorie, in seguito a un articolo in cui raccontava di una strage compiuta da milizie paramilitari con l'ausilio dell'esercito regolare. Dopo essere sfuggito a un tentativo di sequestro il 24 maggio a, G\u00f3mez si trasfer\u00ec negli Stati Uniti il 1\u00ba giugno, tornando in patria solo un anno dopo.\nIl 21 marzo 2003 l'articolista Fernando Garavito lasci\u00f2 la Colombia per gli Stati Uniti in seguito a reiterate minacce di morte. Le sue denunce riguardo alle violazioni dei diritti umani perpetrate dall'AUC e sulla tolleranza del candidato presidente \u00c1lvaro Uribe V\u00e9lez rispetto all'attivit\u00e0 dei narcotrafficanti ne furono la causa. L'8 febbraio Herminso Ruiz fu malmenato dalla polizia nazionale, che gli confisc\u00f2 anche la macchina fotografica, mentre documentava l'attentato al club El Nogal.\nNel maggio 2003 il quotidiano, tramite un editoriale scritto dall'allora direttore Ricardo Santamar\u00eda, denunci\u00f2 che alcuni agenti dell'intelligence avevano avuto accesso a un'inchiesta che stava conducendo su possibili irregolarit\u00e0 del Banco del Pac\u00edfico, inviando il rapporto a uno dei dirigenti della banca, il ministro degli Interni Fernando Londo\u00f1o. Londo\u00f1o dichiar\u00f2 che il rapporto gli era stato inviato in forma anonima.\nIl 18 novembre 2004 un tribunale di Bogot\u00e0 condann\u00f2 il giornalista e regista Lisandro Duque a tre giorni di reclusione e a una penale 470 euro per non aver pubblicato una rettifica dopo un'accusa di diffamazione ai danni della produttrice Claudia Triana de Vargas."}
{"id": "2983366", "revid": "1522738", "url": "https://it.wikipedia.org/wiki?curid=2983366", "title": "Qorveh", "text": "Qorveh (farsi \u062f\u0647\u06af\u0644\u0627\u0646) \u00e8 il capoluogo dello shahrest\u0101n di Qorveh, circoscrizione Centrale, nella provincia iraniana del Kurdistan. Aveva, nel 2006, 65.842 abitanti. Si trova 93\u00a0km a est di Sanandaj, sulla strada per Hamadan."}
{"id": "2983373", "revid": "486946", "url": "https://it.wikipedia.org/wiki?curid=2983373", "title": "Giumenta", "text": ""}
{"id": "2983376", "revid": "1522738", "url": "https://it.wikipedia.org/wiki?curid=2983376", "title": "Delbaran", "text": "Delbar\u0101n (farsi \u062f\u0644\u0628\u0631\u0627\u0646) \u00e8 una citt\u00e0 dello shahrest\u0101n di Qorveh, circoscrizione Centrale, nella provincia iraniana del Kurdistan. Aveva, nel 2006, 6.104 abitanti. "}
{"id": "2983380", "revid": "125864277", "url": "https://it.wikipedia.org/wiki?curid=2983380", "title": "Jackie Sandler", "text": " \nFiglia di genitori divorziati, ha avuto un passato come modella prima di dedicarsi alla recitazione.\n\u00c8 la moglie dell'attore Adam Sandler, che ha conosciuto sul set di \"Big Daddy - Un pap\u00e0 speciale\" del 1999, ed a cui ha dato due figlie: Sadie Madison Sandler, nata nel 2006 e Sunny Madeline Sandler, nata nel 2008. \u00c8 comparsa in quasi tutti i film del marito."}
{"id": "2983390", "revid": "1522738", "url": "https://it.wikipedia.org/wiki?curid=2983390", "title": "Dezej", "text": "Dezej o Dizaj (farsi \u062f\u0632\u062c) \u00e8 una citt\u00e0 dello shahrest\u0101n di Qorveh, circoscrizione di Chahardoli, nella provincia iraniana del Kurdistan. Aveva, nel 2006, 2.292 abitanti. "}
{"id": "2983398", "revid": "1522738", "url": "https://it.wikipedia.org/wiki?curid=2983398", "title": "Serishabad", "text": "Ser\u012bsh\u0101b\u0101d (farsi \u0633\u0631\u06cc\u0634\u200c\u0622\u0628\u0627\u062f) \u00e8 una citt\u00e0 della shahrest\u0101n di Qorveh, circoscrizione di Serishabad, nella provincia iraniana del Kurdistan. Aveva, nel 2006, 2.292 abitanti. "}
{"id": "2983405", "revid": "1784492", "url": "https://it.wikipedia.org/wiki?curid=2983405", "title": "Campionato russo maschile di pallanuoto", "text": "Il campionato russo maschile di pallanuoto \u00e8 l'insieme dei tornei pallanuotistici maschili nazionali per club organizzati dalla Federacijaa Vodnogo Polo Rossij, la federazione russa di pallanuoto.\nIl primo torneo \u00e8 stato organizzato dal 1992, all'indomani dell'indipendenza della Federazione russa. La squadra pi\u00f9 titolata, con otto affermazioni, \u00e8 lo Spartak Volgograd. Se invece si tiene conto anche delle edizioni dell'antica Unione Sovietica, la squadra pi\u00f9 titolata nel complesso \u00e8 il CSK VMF Mosca con 22 affermazioni (di cui per\u00f2 una sola dalla dissoluzione dell'URSS), e la Dinamo Mosca con 18 affermazioni totali (7 volte campione di Russia).\nCampionato nazionale.\nPrendono parte al campionato 12 squadre (11 nel 2013-14) che vengono inizialmente divise in quattro gironi: A, B, C e D. Nella prima fase le squadre inserite nei gironi A e B si affrontano fra di loro, e cos\u00ec fanno anche le squadre incluse nei gironi C e D. Nella seconda fase viene sfruttato lo stesso meccanismo con le accoppiate A-C e B-D, cos\u00ec come nella terza fase (A-D e B-C). Ciascuno dei sei eventi (due per ogni fase) viene disputato in una sede unica in pochi giorni, e la formula \u00e8 pensata per evitare alle squadre gli spostamenti chilometrici che invece sarebbero necessari in un classico girone all'italiana.\nAlla conclusione delle tre fasi preliminari ogni squadra avr\u00e0 affrontato tutte le altre, e la classifica globale determina quali squadre si qualificano ai playoff per il titolo, e quali squadre disputano gli spareggi per i piazzamenti."}
{"id": "2983413", "revid": "110157", "url": "https://it.wikipedia.org/wiki?curid=2983413", "title": "Darkel (album)", "text": "Darkel \u00e8 l'album di debutto solistico del Darkel (Jean-Beno\u00eet Dunckel), uno dei due componenti del noto gruppo musicale francese AIR. L'album \u00e8 uscito nel settembre del 2006."}
{"id": "2983415", "revid": "24443", "url": "https://it.wikipedia.org/wiki?curid=2983415", "title": "Rifugio ai caduti dell'Adamello", "text": ""}
{"id": "2983416", "revid": "599013", "url": "https://it.wikipedia.org/wiki?curid=2983416", "title": "Leandro Macedo", "text": "Carriera.\nHa vinto nel 1996 la medaglia di bronzo ai mondiali di triathlon di Cleveland.\nNel 1995 si \u00e8 aggiudicato i Giochi Panamericani di Mar del Plata. Nel 2002 ha vinto, invece, i Giochi Sudamericani di Rio de Janeiro.\nHa partecipato sia alle Olimpiadi di Sydney del 2000, arrivando quattordicesimo, sia alle Olimpiadi di Atene del 2004, piazzandosi al 31\u00ba posto."}
{"id": "2983423", "revid": "1543377", "url": "https://it.wikipedia.org/wiki?curid=2983423", "title": "Madrid (Nebraska)", "text": "Madrid \u00e8 un villaggio degli Stati Uniti d'America della contea di Perkins nello Stato del Nebraska. La popolazione era di 231 persone al censimento del 2010.\nStoria.\nMadrid fu progettata nel 1887 quando la ferrovia fu estesa a quel punto. Prende il nome da Madrid, la capitale della Spagna.\nGeografia fisica.\nMadrid \u00e8 situata a (40.848611, -101.541661).\nSecondo lo United States Census Bureau, ha un'area totale di 1,13 miglia quadrate (2,93\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 231 persone.\nEtnie e minoranze straniere.\nSecondo il censimento del 2010, la composizione etnica del villaggio era formata dal 96,5% di bianchi e il 3,5% di altre razze. Ispanici o latinos di qualunque razza erano il 7,4% della popolazione."}
{"id": "2983431", "revid": "69794", "url": "https://it.wikipedia.org/wiki?curid=2983431", "title": "Mondiali 2010", "text": ""}
{"id": "2983436", "revid": "123133812", "url": "https://it.wikipedia.org/wiki?curid=2983436", "title": "Teatro Nuovo (Serravalle)", "text": "Il Teatro Nuovo \u00e8 un teatro della Repubblica di San Marino che si trova a Dogana, frazione di Serravalle poco lontana dal confine con l'Italia.\nDi costruzione recente, ha una capienza di 872 posti di cui 604 in platea ed \u00e8 il teatro pi\u00f9 grande della Repubblica."}
{"id": "2983441", "revid": "119977860", "url": "https://it.wikipedia.org/wiki?curid=2983441", "title": "Saqqez", "text": "Saqqez (; ) \u00e8 il capoluogo dello shahrest\u0101n di Saqqez, circoscrizione Centrale, nella provincia iraniana del Kurdistan. Aveva, nel 2006, 131.349 abitanti. "}
{"id": "2983452", "revid": "298229", "url": "https://it.wikipedia.org/wiki?curid=2983452", "title": "America's Cup 1871", "text": "La terza edizione dell'America's Cup, seconda sfida in acque americane, ebbe luogo nell'ottobre 1871 a poco pi\u00f9 di un anno dalla precedente, e si concluse con la netta vittoria delle golette \"Columbia\" e \"Sappho\", schierate dal New York Yacht Club, sullo schooner britannico \"Livonia\", col punteggio finale di 4-1.\nIl secondo tentativo di James Ashbury.\nIl magnate inglese James Lloyd Ashbury, patron della prima, infruttuosa sfida per la conquista della coppa, non si perse d'animo dopo la sconfitta e affid\u00f2 immediatamente a Michael Ratsey, che aveva gi\u00e0 progettato il \"Cambria\", la costruzione di una nuova barca, uno schooner ispirato alle linee della goletta americana \"Sappho\". Varata a tempo di record il 6 aprile 1871, prima di trasferirsi in America essa corse alcune regate di preparazione contro yacht inglesi, fra cui \"Aline\", di propriet\u00e0 del Principe di Galles Alberto Edoardo (poi Edoardo VII del Regno Unito), ricavandone per\u00f2 solo sconfitte. L'attraversamento dell'oceano, effettuato in solitario, fu assai lungo (2 settembre-1\u00ba ottobre) e turbolento, dacch\u00e9 l'imbarcazione dovette affrontare continue tempeste e non pot\u00e9 quindi esercitarsi in prove di velocit\u00e0.\nLe barche.\nPer contrastare Livonia, capitanata da John Woods, gli americani scelsero quattro barche: gli schooner a deriva \"Palmer\" e \"Columbia\" e due schooner a chiglia, ovvero il \"Dauntless\" che aveva gi\u00e0 regatato l'anno prima contro il Cambria e la stessa Sappho cui era ispirato il design del Livonia. Il sindacato si riservava di scegliere di volta in volta la barca ed il relativo equipaggio da opporre ai britannici.\nLe regate.\nPer la prima volta nella storia della competizione, Defender e Challenger si accordarono sul formato delle regate (fino ad allora, lo sfidante aveva dovuto passivamente \"subire\" le scelte dell'organizzatore). Si pass\u00f2 quindi da una regata di flotta alla regata a due, il cosiddetto \"match-race\", che diventer\u00e0 poi un tratto caratteristico di questa manifestazione.\nVenne dunque fissata una serie al meglio delle sette regate, da effettuarsi su due percorsi alternati: il primo, all'interno della baia di New York, a forma triangolare, della lunghezza totale di 35,1 miglia nautiche (65\u00a0km); il secondo, in mare aperto, su un bastone della lunghezza di 20 miglia (37\u00a0km), da effettuarsi una sola volta in andata e ritorno.\nIl Livonia arriv\u00f2 a vincere la terza regata della serie sul Columbia, cosa che in seguito non riusc\u00ec a nessun altro sfidante per quasi 50 anni; va comunque detto che in quella prova il Columbia soffr\u00ec per la stanchezza dell'equipaggio dopo le due precedenti prove e soprattutto a causa di una grave rottura al timone che priv\u00f2 la barca di ogni manovrabilit\u00e0.\nDopo quest'altra secca sconfitta, Ashbury torn\u00f2 in Inghilterra a bordo dello stesso Livonia e rinunci\u00f2 a portare avanti ulteriori sfide, per cui la coppa rimase incontestata nelle mani del NYYC fino al 1876."}
{"id": "2983453", "revid": "1522738", "url": "https://it.wikipedia.org/wiki?curid=2983453", "title": "Saheb", "text": "S\u0101heb (farsi \u0635\u0627\u062d\u0628) \u00e8 una citt\u00e0 dello shahrest\u0101n di Saqqez, circoscrizione di Ziwyeh, nella provincia iraniana del Kurdistan. Aveva, nel 2006, una popolazione di 1.489 abitanti. "}
{"id": "2983454", "revid": "24443", "url": "https://it.wikipedia.org/wiki?curid=2983454", "title": "Monte Lucco", "text": ""}
{"id": "2983460", "revid": "1516566", "url": "https://it.wikipedia.org/wiki?curid=2983460", "title": "Serbariu", "text": "Serbariu \u00e8 un ex comune italiano, dal 1937 frazione del comune di Carbonia.\nConsiste in un'antica borgata agro-pastorale, ora completamente inglobata a Carbonia (di cui pu\u00f2 essere considerata il nucleo originario) prima con i rioni, detti \"palazzoni di Serbariu\", poi con quello recente di Santa Caterina, costituendo di fatto un quartiere della periferia sud-est della stessa citt\u00e0. \nOrigini del nome.\nSecondo una delle teorie sull'origine del toponimo, la sua denominazione deriverebbe dal sardo \"s'erba de s'arr\u00ecu\", che significa \"l'erba del rio\"; mentre secondo altri sarebbe pi\u00f9 attendibile la derivazione dal sardo \"serba arr\u00ecu\" o \"serba r\u00ecu\", che vuol dire \"preservata o salvata dal rio\", ed indicherebbe un luogo riparato dalle esondazioni del vicino \"riu Santu Milanu\" (\"rio San Gemiliano\"), che era denominato nelle carte catastali dell'Ottocento \"riu Bau Baccas\" (\"rio Guado delle Vacche\").\nStoria.\nDiverse civilt\u00e0 preistoriche (partendo dal Neolitico medio fino all'Et\u00e0 del ferro) sono documentate nel territorio di questa antica borgata con il ritrovamento di reperti archeologici in numerose grotte e siti della sua zona, come la grotta di Serbariu, e nelle vicinanze la necropoli a domus de janas di Cannas di Sotto, gli insediamenti del poliambulantorio \u2013 valle rio Cannas e la grotta A.C.A.I. \u2013 valle Rio Cannas. Del periodo nuragico \u00e8 attestata la presenza di questa civilt\u00e0 in diversi siti, tra i quali si ricordano il nuraghe Paristeris, il nuraghe di Medau Su Conti, il nuraghe Mianu.\nDella successiva civilt\u00e0 fenicia e punica \u00e8 documentata la presenza in diversi siti del suo territorio, in particolare lungo l'antica strada parallela alla valle del rio Santu Milanu (San Gemiliano). La presenza della dominazione di Roma risulta documentata lungo la valle del Rio Cannas in siti minori, con reperti ritrovati in alcune tombe e in luoghi abitati, costituite da ville in campagna.\nIl periodo giudicale risulta documentato da fonti storiche che citano questa localit\u00e0 come Villa (o Bidda) de Serbariu; durante il periodo del dominio pisano, e in quello successivo aragonese e spagnolo, il territorio di Serbariu venne abbandonato a causa delle frequenti incursioni barbaresche provenienti dalle vicine coste sulcitane, come nella maggior parte dei comuni del Sulcis.\nNel periodo di dominazione sabauda, il territorio di Serbariu registra il ripopolamento con l'insediamento di famiglie iglesienti e pastori, in genere barbaricini; ma, soprattutto, con la costituzione del comune di Serbariu (staccatosi nel 1853 da Villamassargia, di cui era stata frazione con quasi tutti gli attuali comuni del Sulcis), precedentemente \"boddeu\" (insieme di furriadroxiu), e con la concessione di permessi di ricerca mineraria (come quello di Caput Aquas) si ha una certa vitalit\u00e0 e vivacit\u00e0 economica in questa zona.\nTra la fine dell'Ottocento fino alla seconda met\u00e0 del Novecento si registra una forte dinamicit\u00e0 economica in questo territorio dovuto alla scoperta di diversi giacimenti carboniferi (come quello rilevante di Nuraxeddu - Serbariu) che diede un grande impulso alle attivit\u00e0 minerarie, soprattutto negli anni del regime fascista durante il periodo dell'autarchia, tanto da rendersi necessario non solo lo sviluppo di numerosi e importanti impianti estrattivi e produttivi, ma anche la costruzione di una nuova citt\u00e0 mineraria, come Carbonia, che soppresse il comune di Serbariu il 5 novembre 1937 che fu inglobato in quello di Carbonia, cos\u00ec lo status di comune autonomo si mantenne sino alla fondazione di Carbonia che ne acquis\u00ec tutto il suo territorio, avente una superficie totale comunale 103,25\u00a0km\u00b2 fino al 1937.\nLa grande miniera di Serbariu, distante circa due chilometri dal nucleo abitativo e cos\u00ec denominata prima della fondazione stessa di Carbonia, ora \u00e8 museo di archeologia industriale e continua a mantenere tutt'oggi Serbariu nel suo nome.\nDell'antica borgata di Serbariu non \u00e8 rimasto quasi pi\u00f9 nulla: le vecchie case, tipiche della tradizione rurale, sono state sostituite da abitazioni in stile moderno, bench\u00e9 in questi ultimi anni vi sia un tentativo di recupero delle vecchie tradizioni popolari e agro-pastorali dell'antico borgo.\nSerbariu fu in passato delegazione municipale di Carbonia con servizi comunali decentrati, per poi diventare sede di circoscrizione municipale urbana (con Presidente e Consiglio Circoscrizionale) con poteri autonomi limitati. Tale organismo rappresentativo e istituzionale ha cessato la sua esistenza nel 2011 in seguito all'abrogazione di questi enti nei comuni sotto i 100.000 abitanti. All'interno dell'abitato si trova l'attuale chiesa parrocchiale dedicata a san Narciso, eretta in luogo di quella ottocentesca.\nSociet\u00e0.\nEvoluzione demografica.\nNell'VIII censimento generale del 1936, pochi mesi prima della sua soppressione il Comune di Serbariu aveva una popolazione residente totale di 2.814 abitanti, cos\u00ec ripartiti secondo le frazioni, i centri abitati, le localit\u00e0 e le case sparse:\nQuesta \u00e8 l'evoluzione demografica della localit\u00e0 di Serbariu, che dal 1937 fu soppresso come comune autonomo e aggregato con le sue frazioni al nuovo comune di Carbonia, nei vari censimenti secondo i seguenti anni: "}
{"id": "2983464", "revid": "110157", "url": "https://it.wikipedia.org/wiki?curid=2983464", "title": "Teatro Concordia (Borgo Maggiore)", "text": "Il Teatro Concordia \u00e8 un teatro di San Marino e si trova a Borgo Maggiore, un tempo insieme al Teatro Titano era uno dei teatri pi\u00f9 prestigiosi della repubblica. Il teatro ha una capienza di 402 posti."}
{"id": "2983466", "revid": "1522738", "url": "https://it.wikipedia.org/wiki?curid=2983466", "title": "Sarvabad", "text": "Sarv\u0101b\u0101d (farsi \u0633\u0631\u0648\u0622\u0628\u0627\u062f) \u00e8 il capoluogo dello shahrest\u0101n di Sarvabad, circoscrizione Centrale, nella provincia iraniana del Kurdistan. Aveva, nel 2006, una popolazione di 3.707 abitanti. "}
{"id": "2983480", "revid": "1745361", "url": "https://it.wikipedia.org/wiki?curid=2983480", "title": "12 Stones", "text": "I 12 Stones sono un gruppo musicale Christian rock/post-grunge statunitense, formati nel 2000. Gli unici membri fondatori ancora nel gruppo sono il cantante Paul McCoy e il chitarrista solista Eric Weaver.\nBiografia.\nDopo aver firmato un contratto con la Wind-up Records, pubblicano il loro album di debutto omonimo nel 2002. Nel 2004, dopo l'aggiunta del chitarrista ritmico Greg Trammell, pubblicano il secondo album \"Potter's Field\", con sonorit\u00e0 molto pi\u00f9 leggere. Due dei tre singoli, \"Shadows\" e \"Photograph\", sono stati usati rispettivamente come colonna sonora dei film: \"Pirati dei Caraibi\" ed \"Elektra\"\nNel 2007 avviene un cambio di formazione: Greg Trammell viene sostituito da Justin Rimer, ex Breaking Point, e il bassista Kevin Dorr viene sostituito da DJ Stange, il quale per\u00f2 durer\u00e0 solo pochi mesi prima di venire sostituito da Shaun Wade. Nello stesso anno pubblicano il loro terzo album \"Anthem for the Underdog\".\nNel 2009 la band vede il ritorno di Kevin Dorr al basso. Nel 2010 i 12 Stones pubblicano l'EP \"The Only Easy Day Was Yesterday\", da cui \u00e8 stato estratto il singolo \"We Are One\", usato nella federazione WWE come theme song della stable chiamata Nexus, e in particolare del wrestler ed ex-membro del Nexus Wade Barrett. Nello stesso anno, il batterista Aaron Gainer lascia temporaneamente la band, venendo sostituito da Mike Mcmanus per un anno.\nNel 2011, Kevin Dorr lascia nuovamente la band, cedendo il posto a Brad Reynolds.\nNel 2012, oltre al ritorno di Aaron Gainer, Justin Rimer lascia il gruppo, sostituito da McCoy come chitarra ritmica, e Will Reed entra nella band come quinto bassista. Il 22 maggio 2012 esce il loro quarto album in studio, \"Beneath The Scars\": la sua uscita internazionale non \u00e8 ancora avvenuta.\nComposizione.\nSono un gruppo nato in Louisiana che ha come voce Paul McCoy, che ha anche cantato con gli Evanescence nel singolo di grande successo Bring Me to Life. Il gruppo \u00e8 composto da 2 dei 4 membri che si incontrarono a Mandeville in Louisiana in un piccolo borgo della citt\u00e0 di New Orleans."}
{"id": "2983482", "revid": "767487", "url": "https://it.wikipedia.org/wiki?curid=2983482", "title": "Why Don't You Love Me", "text": "Why Don't You Love Me \u00e8 una bonus track dell'album di Beyonc\u00e9 \"I Am... Sasha Fierce\" (2008), scritta dalla sorella Solange. Il brano \u00e8 stato distribuito per il mercato digitale nel 2010 ed ha riscontrato un mediocre successo in Regno Unito, Germania, Australia, Brasile e Stati Uniti.\nVideo musicale.\nIl videoclip di \"Why Don't You Love Me\", presentato in anteprima su Vimeo il 4 maggio 2010, torna ad essere diretto da Melina Matsoukas, assidua collaboratrice di Beyonc\u00e9 sin dal 2007. Il video ripropone in chiave anni cinquanta il modello della casalinga perfetta, interpretata da Beyonc\u00e9 e viene caricato nel canale Vevo."}
{"id": "2983483", "revid": "367445", "url": "https://it.wikipedia.org/wiki?curid=2983483", "title": "Villa Pliniana", "text": "La villa Pliniana \u00e8 una villa sorta originariamente nel 1573, su un edificio preesistente anche se pi\u00f9 modesto, nel territorio del comune di Torno, in provincia di Como, sulla sponda destra del ramo occidentale del lago di Como.\nFonte Pliniana.\nLa villa, situata in un'insenatura boscosa del lago, prese il nome da Plinio il Giovane, che descrisse una fonte intermittente di natura carsica ivi presente con una lettera indirizzata al suo amico Lucio Licinio Sura. Un estratto della lettera recita:\nUn riferimento alla fonte \u00e8 riscontrabile anche nell'opera \"Naturalis Historia\" di Plinio il Vecchio, in cui si riporta che \"\u00abNel territorio comense, presso le rive del lago Lario, c\u2019\u00e8 una fonte copiosa che sempre cresce e cala ogni ora\u00bb\"\".\" \nNel Codice Leicester e nel Codice Atlantico, Leonardo descrisse una sua visita alla fonte avvenuta pochi anni prima che venisse eretto il palazzo. Leonardo si recava nella zona del lago, su incarico del Ducato di Milano, alla ricerca di minerali ferrosi necessari per produrre armi, attrezzi agricoli ed utensili (il duca di Milano, Galeazzo Maria Sforza, s'interessava personalmente allo sfruttamento dei filoni ferrosi, su cui poggiano, con le miniere del Canton Ticino e del lago di Como, le speranze di sviluppo dell'industria della Lombardia sforzesca. Per ordine del Duca, il 7 luglio 1472, fu disposta la costruzione di grandi opere di sfruttamento: il minerale viene ora trasformato con tecniche importate pi\u00f9 moderne, vengono infatti abbandonati i bassi fuochi e i forni a tino, in favore dei primi altiforni dell'epoca di Nicol\u00f2 Muggiasca). \nCos\u00ec riportano gli scritti di Leonardo\"\":\nLa fonte, fino al XV secolo chiamata \"pluviana\", sorge direttamente sul lago, a ridosso della montagna, ed \u00e8 dominata da una cascata alta circa 80 metri. \nStoria.\nNel Medioevo gli abitanti di Torno insediarono nel sito originario alcuni mulini e impianti per la lavorazione della lana. Nel 1573 il conte Giovanni Anguissola - governatore di Como dopo aver capeggiato nel 1547 la congiura nella quale aveva trovato la morte Pier Luigi Farnese, duca di Parma e Piacenza - decise di costruirsi una villa-fortezza fuori citt\u00e0. Fu proprio l'Anguissola a battezzare l'edificio \"Villa Pliniana\", in onore dell'autore della pi\u00f9 antica descrizione della fonte, la quale venne poi racchiusa nel cortile interno della villa. \nAttribuita all'architetto Giovanni Antonio Piotti, la costruzione venne terminata nel 1577. Gli eredi la vendettero nel 1590 a Pirro I Visconti Borromeo, che la complet\u00f2 e fece terrazzare i terreni circostanti per adibirli alla coltivazione della vite e del castagno. Nel 1676 fu nuovamente venduta a Francesco Canarisi di Torno, che fece affrescare gli ambienti e vi aggiunse ritratti dei propri antenati e dei Plinii. Fu inoltre costruita una piccola cappella dedicata a San Francesco.\nNel 1590, Pirro I Visconti Borromeo acquist\u00f2 la Villa dagli eredi del conte di Anguissola trasformandola in una sontuosa struttura. Nel 1676 la Famiglia Canarisi, una importante Famiglia di Como, divenne la proprietaria della Villa mantenendo detta propriet\u00e0 sino agli inizi del Ottocento.\nDagli inizi dell'XIX secolo la Pliniana pass\u00f2 per diversi proprietari, finch\u00e9 nel 1840 fu acquistata dal principe Emilio Barbiano di Belgiojoso d'Este, che ide\u00f2 un completo rifacimento delle decorazioni. Dopo una rocambolesca fuga da Parigi che suscit\u00f2 uno scandalo a corte, tra il 1843 e il 1851 Emilio visse nella villa in compagnia della sua amante Anne-Marie Berthier, principessa di Wagram e moglie del duca di Plaisance. Cos\u00ec viene ricordato l'arrivo della coppia:\nDopo la morte di Emilio, il palazzo fu ancora utilizzato dalla moglie, la principessa Cristina Trivulzio di Belgiojoso, mentre nel 1870 fu ereditato dal genero, Ludovico Trotti Bentivoglio. Nel 1890 la villa pass\u00f2 quindi ai Valperga di Masino, che ne trasfer\u00ec gli arredi al castello di Masino. Alla Pliniana si trovava anche il superbo ritratto della Principessa, opera di Francesco Hayez. Il dipinto, successivamente al Castello di Masino, \u00e8 ora parte di una Collezione Privata (e non \u00e8 fruibile dal Pubblico). \nLa Pliniana ha attraversato poi un lungo periodo vivendo esclusivamente di ricordi culturali legati al periodo del Romanticismo e del Decadentismo europeo, non esclusa l'aura leggendaria dovuta a cinque secoli di storia e alla sua posizione geografica di difficile accesso.\nLa villa ospit\u00f2 numerosi personaggi tra monarchi, scienziati, musicisti, poeti e scrittori: Napoleone, Giuseppe II, Francesco I e la regina Margherita di Savoia, Alessandro Volta, Lazzaro Spallanzani, Franz Liszt, Gioachino Rossini, Vincenzo Bellini, Giacomo Puccini, Stendhal, Shelley, George Gordon Byron, Ugo Foscolo, Giovanni Berchet, Alessandro Manzoni e Antonio Fogazzaro, che vi si ispir\u00f2 per il romanzo \"Malombra\" dal quale fu tratto l'omonimo film girato nella villa da Mario Soldati nel 1942.\nDopo molti anni di abbandono, il complesso della Pliniana fu infine acquistato nel 1983 dalla famiglia Ottolenghi, nella persona di Emilio Ottolenghi, torinese, e di suo figlio Guido, imprenditori proprietari della multimilionaria \"Pir, Petrolifera Italo Rumena\", azienda fondata nel 1920, che costitu\u00ec la \"Societ\u00e0 Immobiliare Pliniana\", iniziando un lento lavoro di restauro storico durato circa trentanni (curato dall'architetto Rosario Picciotto), operando importanti ristrutturazioni e miglioramenti e ampliando l'unica strada di accesso alla villa\nAttualmente il complesso viene gestito dalla catena di alberghi di lusso \"Sereno Hotels\" che vi organizza cerimonie ed eventi culturali\nDescrizione.\nIl corpo di fabbrica principale presenta la facciata a picco sul lago con quattro ordini di finestre, al piano nobile dotate di timpani spezzati e all'ultimo piano inquadrate da lesene identiche alle finestre di Palazzo Gallio.\nAl centro del piano nobile si presenta una loggia a tre arcate sostenute da colonne binate. Sul lato rivolto verso la montagna, dietro una statua di Nettuno con tridente, la loggia si apre su un cortile dove sorge la fonte Pliniana.\nIl piano nobile \u00e8 collegato a quello superiore per mezzo di un'ampia scala elicoidale in arenaria rivestita in legno, coperta da una volta dipinta rappresentante un cielo stellato. Il piano superiore ospita camere da letto e servizi aggiunti in epoca recente.\nAl di sotto del piano nobile si trova un primo piano inferiore, costituito da locali di servizio tra cui un'ampia cucina, la dispensa e ambienti destinati alla servit\u00f9. Ancora pi\u00f9 in basso, ormai al livello del lago, un secondo piano inferiore \u00e8 costituito da un lungo corridoio illuminato da aperture quadrate senza chiusura, dal quale si accede a varie cantine a volta. Al di sotto un'apertura consente il deflusso nel lago delle acque della fonte Pliniana.\nGli ambienti interni conservano sale con pavimenti ornati da stemmi araldici a mosaico. Sotto i soffitti, a cassettoni, si trovano alcune fasce dipinte.\nLeggende e curiosit\u00e0.\nA causa del suo isolamento e del suo aspetto severo, la villa \u00e8 nota ancora oggi per essere dimora di spettri, anche perch\u00e9 il primo proprietario Giovanni Anguissola mor\u00ec a sua volta assassinato dopo aver ucciso il duca di Parma. Lo stesso romanzo \"Malombra\", di chiaro gusto decadente, rivela l'interesse di Fogazzaro per le materie occulte.\nL'episodio pi\u00f9 famoso, che arriv\u00f2 a tingersi di leggenda, \u00e8 per\u00f2 legato alla storia d'amore tra Emilio Barbiano di Belgiojoso, il principe che aveva sposato Cristina Trivulzio, e la principessa Anne-Marie Berthier (figlia del maresciallo Berthier, principe di Wagram e capo di stato maggiore di Napoleone, e della duchessa di Birkenfeld), che alla Pliniana vissero otto anni di pressoch\u00e9 totale isolamento. Anne-Marie, che viveva a Parigi assieme al marito, creato duca di Plaisance da Bonaparte, fugg\u00ec d'improvviso dalla capitale francese assieme al Belgiojoso, abbandonando, oltre al coniuge, una bambina appena nata, e suscitando un grande scandalo. Cos\u00ec, tra la fine degli anni Trenta e i primi anni Quaranta, si dedicarono unicamente al piacere, in una villa dalle \u00absale folte di ombra, che sembran mute camere funerarie d'un castello di sovrani spariti\u00bb, immersi in un paesaggio di \u00absepolcrali, alti cipressi\u00bb, su \u00abun ermo dirupo fra memorie immani d'agguati e di sangue\u00bb. Di essi si narra:\nLa donna non si curava dello scandalo causato, e respinse i tentativi di farla tornare in Francia, mentre il principe, legato agli ambienti della cospirazione risorgimentale, declin\u00f2 l'invito a tornare a occuparsi della patria. Un giorno, infine, Anne-Marie lo abbandon\u00f2 mentre dormiva, per trasferirsi a Milano, dove acquister\u00e0 un palco alla Scala, riprendendo la vita mondana che gi\u00e0 aveva caratterizzato gli anni precedenti la fuga col Belgiojoso. Questi, dal canto suo, rimase per alcuni anni recluso nella villa, finch\u00e9, malato di sifilide, decider\u00e0 di trascorrere gli ultimi anni nel suo palazzo meneghino."}
{"id": "2983485", "revid": "1104133", "url": "https://it.wikipedia.org/wiki?curid=2983485", "title": "Flesh Tone", "text": "Flesh Tone \u00e8 il quinto album in studio della cantautrice statunitense Kelis. \u00c8 il primo album della cantante dal suo arrivo nella famiglia Interscope Records sotto il marchio del gruppo will.i.am music. \u00c8 stato pubblicato il 17 maggio 2010 in Asia, Africa, Australia e Regno Unito. L'album \u00e8 uscito il 6 luglio 2010 negli Stati Uniti e in Canada.\nDescrizione.\nL'album vede muoversi Kelis in nuovi suoni di genere electro e dance, rispetto al suono urbano del precedente album \"Kelis Was Here\" (2006). Grazie a collaborazioni con Ammo, Jean Baptiste, Benny Benassi, Burns, Diplo, Boys Noize, Free School, DJ Switch e will.i.am l'album propone un sound pi\u00f9 elaborato e ricco di sintetizzatori.\nHa lavorato anche con David Guetta con una serie di collaborazioni per l'album tra cui il singolo \"Acapella\", che ha trascorso una settimana al top della classifica statunitense Hot Dance Club Songs e al numero cinque nel Regno Unito. In ambito di classifiche, l'album ha venduto un buon numero di copie in Francia piazzandosi al trentaduesimo posto nella graduatoria dei dischi pi\u00f9 venduti.\nTracce.\nUK iTunes pre-order bonus track\nU.S. iTunes bonus track\nClassifiche.\nL'album debutta alla posizione numero 45 negli Stati Uniti, vendendo solo 35.000 copie."}
{"id": "2983500", "revid": "1528507", "url": "https://it.wikipedia.org/wiki?curid=2983500", "title": "Lava a cuscino", "text": "La lava a cuscino (\"pillow lava\" in lingua inglese) \u00e8 un tipo di lava formata da caratteristiche strutture a forma di cuscino dovute alla fuoriuscita di lava al di sotto della superficie del mare, che comporta un repentino raffreddamento della superficie causando la formazione di una sottile crosta vetrosa (ialoclastite).\nA causa di questo fenomeno, il flusso della lava si divide in blocchi rotondeggianti, che si sovrappongono gli uni agli altri formando potenti serie. I blocchi rimangono plastici all'interno e si assestano, deformandosi, fino al completo raffreddamento.\nLe lave a cuscino compongono parte dello strato 2 della crosta oceanica.\nComposizione.\nLe lave a cuscino hanno generalmente una composizione basaltica anche se sono noti esempi di lava a cuscino formata da komatiite, picrite, boninite, andesite basaltica, andesite e anche dacite. Generalmente una composizione intermedia genera cuscini pi\u00f9 grandi per la maggiore viscosit\u00e0 del magma.\nDiffusione.\nSi rinvengono ovunque vi sia una eruzione di lave mafiche o ultramafiche sott'acqua, presso i punti caldi sottomarini, e lungo le dorsali medio oceaniche. Lungo le dorsali oceaniche vengono eruttate grandi quantit\u00e0 di lave basaltiche che formano potenti serie di lave a cuscino, alimentate dai filoni che collegano il fondo marino con le sottostanti camere magmatiche.\nQuando la crosta oceanica risulta sovraimposta alla crosta continentale, a causa di un evento tettonico, si possono osservare le sequenze dei basalti a cuscini sovrapposti a i filoni stratificati che formano la sequenza effusiva delle ofioliti.\nLa presenza di basalti a cuscini nelle pi\u00f9 antiche serie di rocce della terra, in Groenlandia e Sudafrica, conferma la presenza di grandi quantit\u00e0 d'acqua nel primo Archeano.\nLe lave a cuscino possono formarsi anche nelle prime fasi di un'eruzione subglaciale.\nUtilizzo come marcatori di giacitura.\nL'osservazione di strutture formatisi entro le lave a cuscino, quando presenti, in una serie geologica soggetta a piegamenti tettonici, permette l'individuazione del piano di giacitura e della direzione del vettore gravit\u00e0 al momento della deposizione. Ci\u00f2 consente di riconoscere l'originale piano di deposizione ed il relativo spostamento tettonico attuale.\nLe strutture che permettono questo riconoscimento sono:"}
{"id": "2983505", "revid": "729019", "url": "https://it.wikipedia.org/wiki?curid=2983505", "title": "Pick a Bale of Cotton", "text": "Pick a Bale of Cotton \u00e8 una worksong cantata dagli antichi schiavi del sud degli Stati Uniti che lavoravano nelle piantagioni. Essi infatti usavano accompagnare il loro lavoro con delle canzoni. \nIl testo originale sarebbe:\nche poi \u00e8 stato modificato cos\u00ec:\nI Work song sono canti popolari cantati dagli schiavi neri, questa in particolare nel periodo della Guerra di Secessione Americana."}
{"id": "2983508", "revid": "125435912", "url": "https://it.wikipedia.org/wiki?curid=2983508", "title": "Algoritmo ottimo", "text": "L'algoritmo Ottimo (OPT) \u00e8 uno degli algoritmi per la strategia di sostituzione delle pagine nella memoria virtuale. \u00c8 un algoritmo teorico, impossibile da implementare, in quanto richiede una conoscenza perfetta degli eventi futuri da parte del sistema operativo, l'OPT, infatti, seleziona la pagina che (in futuro) non verr\u00e0 usata per il periodo di tempo pi\u00f9 lungo.\nL'algoritmo ottimo viene impiegato fondamentalmente come algoritmo di riferimento, utile per misurare e giudicare le prestazioni (tramite comparazione) degli algoritmi implementabili praticamente, come l'algoritmo di sostituzione FIFO o quello LRU (Least Recently Used).\nComparazione prestazioni.\nLe prestazioni degli algoritmi di sostituzione delle pagine vengono misurate calcolando il rapporto tra il numero di Page fault che avvengono con l'algoritmo in esame e il numero di Page fault che avvengono con l'OPT."}
{"id": "2983512", "revid": "352448", "url": "https://it.wikipedia.org/wiki?curid=2983512", "title": "Ghiacciaio vallivo", "text": ""}
{"id": "2983520", "revid": "767487", "url": "https://it.wikipedia.org/wiki?curid=2983520", "title": "Pablo Pintos", "text": "Carriera.\nClub.\nCresce nella cantera del Defensor, col quale esordisce nel 2006 nel campionato uruguaiano. Gioca in tutto tre stagioni nel club di Montevideo.\nNel 2009 viene acquistato dagli argentini del San Lorenzo.\nNell'estate del 2010 il cartellino del difensore uruguagio viene acquistato dalla Lazio, che per\u00f2, pur avendo avuto il calciatore nel ritiro estivo, si vede costretta a non poter depositare il contratto in Lega per il problema relativo alle restrizioni sul tesseramento degli extracomunitari. Con la rinuncia del club romano, Pintos va quindi a giocare per la stagione 2010-2011 nella squadra spagnola del Getafe, con la quale firma un contratto di cinque anni.\nIl 2 febbraio 2012 torna in prestito semestrale al Defensor.\nIl 13 luglio 2012 viene ceduto dagli spagnoli, a titolo definitivo, ai turchi del Kasimpa\u015fa. Successivamente, dopo vari trasferimenti, si accasa al Liverpool di Montevideo.\nNazionale.\nViene chiamato a vestire la maglia della Nazionale uruguaiana a partire dal 2009. Non viene convocato dal commissario tecnico \u00d3scar Tab\u00e1rez per i Mondiali sudafricani del 2010."}
{"id": "2983524", "revid": "30909", "url": "https://it.wikipedia.org/wiki?curid=2983524", "title": "Railgun", "text": ""}
{"id": "2983525", "revid": "1543377", "url": "https://it.wikipedia.org/wiki?curid=2983525", "title": "NGC 6334", "text": "NGC 6334 (conosciuta anche con i nomi di Nebulosa Zampa di Gatto e Gum 64) \u00e8 una delle pi\u00f9 vicine regioni di formazione stellare appartenente al Braccio del Sagittario della Via Lattea e visibile nella costellazione dello Scorpione. Fu scoperta nel 1837 dall'astronomo John Herschel durante le sue osservazioni a Capo di Buona Speranza, in Sudafrica."}
{"id": "2983533", "revid": "438678", "url": "https://it.wikipedia.org/wiki?curid=2983533", "title": "Cinematografico", "text": ""}
{"id": "2983535", "revid": "1305772", "url": "https://it.wikipedia.org/wiki?curid=2983535", "title": "Peary", "text": ""}
{"id": "2983542", "revid": "149485", "url": "https://it.wikipedia.org/wiki?curid=2983542", "title": "Campionati mondiali militari di pentathlon militare", "text": "I campionati mondiali militari di pentathlon militare (o solo campionati mondiali di pentathlon militare ) sono dei campionati mondiali di pentathlon militare, riservati ad atleti militari ed organizzati con cadenza annuale dal Conseil International du Sport Militaire. Organizzati per la prima volta nel 1950, nel 2009 si \u00e8 tenuta la LVI edizione a Monaco di Baviera .\nEdizioni e campioni mondiali.\nLa I edizione in effetti fu nel 1947 a Fribourg in Francia e fino al 1977 la numerazione ne tenne conto, ma a partire dal 1978 la numerazione escluse quella prima edizione poich\u00e9 il CISM non la consider\u00f2 un campionato mondiale Solo tre volte i campionati mondiali furono cancellati, nel 1969, 1972 e 2005 perch\u00e9 nella regione in cui si sarebbero dovuti disputare la tensione politica era alta al punto da sconsigliarne la disputa. Il tedesco Hartmut Nienaber, con 10 vittorie, \u00e8 l'atleta pi\u00f9 titolato dei mondiali. "}
{"id": "2983550", "revid": "1543377", "url": "https://it.wikipedia.org/wiki?curid=2983550", "title": "Cratere Peary", "text": "Il cratere Peary \u00e8 il pi\u00f9 grande cratere da impatto in prossimit\u00e0 del Polo nord lunare. \u00c8 stato battezzato \"Peary\" in onore dell'esploratore statunitense Robert Edwin Peary.\nMorfologia.\nDalla Terra il cratere appare sul bordo settentrionale della faccia visibile della Luna. A questa latitudine l'interno del cratere riceve poca luce solare, mentre le parti del fondo poste a sud rimangono addirittura sempre al buio. La forma del cratere \u00e8 quasi circolare, con un rigonfiamento verso l'esterno lungo il bordo craterico a nord-est. C'\u00e8 una lacuna nel bordo a sud-ovest, dove vi si unisce una formazione craterica leggermente pi\u00f9 piccola e con i bordi deteriorati. Laddove \u00e8 eroso e usurato, il bordo esterno di Peary presenta dei picchi montuosi che producono ombre lunghe sul fondo del cratere. Il fondo del cratere \u00e8 relativamente pianeggiante, ma caratterizzato in molte zone, soprattutto nella parte orientale, dalla presenza di numerosi altri piccoli crateri. Il terzo meridionale della cavit\u00e0 interna rimane sempre invece avvolto dalle tenebre, per cui i dettagli morfologici non possono essere distinti facilmente.\nVicino al bordo meridionale di Peary si trova il cratere di lava Byrd usurato. A nord-ovest, a circa un quarto della distanza verso il polo nord lunare, c'\u00e8 il pi\u00f9 grande cratere Hermite. Sul lato opposto del polo, sulla faccia nascosta della Luna, si trova l'ancora pi\u00f9 grande cratere Rozhdestvenskiy.\nProspettive per la colonizzazione.\nUna singolarit\u00e0 del cratere Peary \u00e8 che alcune parti pi\u00f9 elevate del bordo ricevono sempre la luce del Sole; queste zone, chiamate collettivamente \"Vette della luce eterna\"), sono l'unica regione del sistema solare finora conosciuta in cui il Sole non tramonta mai. Il fenomeno, dovuto alle caratteristiche dell'asse di rotazione lunare e all'altezza dei picchi del cratere, fu osservato nel 1994 nel corso della missione \"Clementine\" e descritto in una comunicazione breve apparsa nel 2004 sulla rivista \"Nature\". Poich\u00e9 nelle zone perennemente illuminate le variazioni termiche dovrebbero essere molto contenute, mentre il fondo rimanendo sempre al buio dovrebbe contenere acqua ghiacciata in grandi quantit\u00e0, le Vette della luce eterna sono candidate a ospitare una eventuale base lunare nel quadro della colonizzazione della Luna."}
{"id": "2983553", "revid": "62748", "url": "https://it.wikipedia.org/wiki?curid=2983553", "title": "S.P.Q.R. (disambigua)", "text": ""}
{"id": "2983560", "revid": "125284385", "url": "https://it.wikipedia.org/wiki?curid=2983560", "title": "Oh! Susanna", "text": "Oh! Susanna \u00e8 un brano musicale scritto da Stephen Foster e pubblicato nel 1848.\nStoria.\nFoster ricevette per la pubblicazione circa 100 dollari, e il pezzo venne ripreso quasi come un inno durante la corsa all'oro californiana. La canzone somiglia pi\u00f9 ad una polka, e Foster vi mescola toni comici e sentimentali. Nel 1846, Stephen Foster si trasfer\u00ec a Cincinnati, in Ohio, e divenne contabile nella compagnia di navigazione di suo fratello. Mentre era a Cincinnati, Foster scrisse \"Oh! Susanna\", probabilmente per il suo club maschile. La canzone \u00e8 stata eseguita per la prima volta da un quintetto locale in un concerto all'Andrews' Eagle Ice Cream Saloon a Pittsburgh, in Pennsylvania, l'11 settembre 1847. Fu pubblicato per la prima volta da W. C. Peters &amp; Co. a Cincinnati nel 1848. Le compagnie di menestrelli in \"blackface\" eseguirono degli arrangiamenti del brano, e, come era comune all'epoca, molti registrarono la canzone per il \"copyright\" con il proprio nome. Di conseguenza, fu protetto da copyright e pubblicato almeno ventuno volte dal 25 febbraio 1848 al 14 febbraio 1851. Foster guadagn\u00f2 solo 100 dollari (l'equivalente di 2,774 dollari nel 2016) per la canzone, ma la sua popolarit\u00e0 ha portato la casa editrice Firth, Pond &amp; Company a offrirgli un tasso di due centesimi per copia di spartiti venduti, convincendolo a diventare il primo cantautore completamente professionale negli Stati Uniti.\nIl nome Susanna potrebbe riferirsi alla defunta sorella di Foster, Charlotte, il cui secondo nome era Susannah.\nOh Susanna: Analisi del brano.\nLa canzone fonde insieme una variet\u00e0 di tradizioni musicali. Il verso di apertura si riferisce a \"\"un banjo sul ginocchio\", ma la canzone prende il suo ritmo dalla polca, che aveva appena raggiunto gli Stati Uniti dall'Europa. Lo scrittore e musicista Glenn Weiser afferma che la canzone incorpora degli elementi di due composizioni precedenti, entrambe pubblicate nel 1846: \"Mary Blane\", di Billy Whitlock, e \"Rose of Alabama\", di Silas S. Steele. Egli sottolinea che la melodia del verso di \"Oh! Susanna\" assomiglia a quella di \"Mary Blane\", e l'inizio del ritornello di \"Oh! Susanna\" \u00e8 quasi identico a quello di \"Rose of Alabama\". Inoltre, le linee di storia di entrambi \"Oh! Susanna\" e \"The Rose of Alabama\" coinvolgono un amante che passa da uno Stato del Sud all'altro con il suo bangio in cerca della sua amata, il che suggerisce che Foster abbia preso ispirazione per i suoi testi dalla canzone di Steele.\nI primi due versi della melodia sono basati sulla scala pentatonica maggiore. I testi sono in gran parte senza senso, come si vede in versi come \"Ha piovuto tutta la notte il giorno che ho lasciato, Il tempo era asciutto, Il sole cos\u00ec caldo, che mi sono congelato...\" (primo verso) e \"Ho chiuso gli occhi per trattenere il respiro...\"\" (secondo verso). \u00c8 una delle poche canzoni di Foster che usano la parola \"negro\" (altre sono \"Old Uncle Ned\" e \"Oh! Lemuel\", entrambe anche tra le prime opere di Foster), che appare nel secondo verso (\"De lectric fluid magnified, And killed five hundred nigger\"). L'ortografia insolita - e la punteggiatura mancante (ad esempio, \"dont\") - si trovano nella versione pubblicata.\nTesto e varianti.\nVersione della Biblioteca del Congresso.\n[V1] I come from Alabama with my Banjo on my knee__\nI'se gwine to Lou'siana\nMy true lub for to see.\nIt rain'd all night de day I left, \nDe wedder it was dry;\nThe sun so hot I froze to def__\nSusanna, dont you cry.\nOh! Susanna, do not cry for me;\nI come from Alabama, \nWid my Banjo on my knee.\n[V2] I jump'd aboard the telegraph and trabbled down de ribber,\nDe lectrick fluid magnified, and kill'd five hundred Nigga.\nDe bulgine bust and de hoss ran off, I really thought I'd die;\nI shut my eyes to hold my bref__ Susanna dont you cry.\n[V3] I had a dream de udder night, when ebry ting was still;\nI thought I saw Susanna dear, a coming down de hill,\nDe buckweat cake was in her mouf, de tear was in her eye,\nI says, I'se coming from de souf,__ Susanna dont you cry.\nSeconda versione.\n1. I come from Alabama with my Banjo on my knee\u2014\nI'm goin' to Louisiana my true love for to see.\nIt rained all night the day I left, the weather it was dry;\nThe sun so hot I froze to death\u2014Susanna, don't you cry.\nOh! Susanna, do not cry for me;\nI come from Alabama, with my Banjo on my knee.\n2. I jumped aboard the telegraph and traveled down the river,\nElectric fluid magnified, and killed five hundred nigger.\nThe bullgine bust, the horse ran off, I really thought I'd die;\nI shut my eyes to hold my breath\u2014Susanna, don't you cry.\n3. I had a dream the other night, when everything was still;\nI thought I saw Susanna dear, a comin' down the hill.\nThe buckwheat cake was in her mouth, a tear was in her eye,\nI says, \"I've coming from the South\"-Susanna, don't you cry.\n4. I soon will be in New Orleans, and then I'll look all around,\nAnd when I find Susanna, I'll fall upon the ground.\nBut if I do not find her, this darkie'll surely die,\nAnd when I'm dead and buried\u2014Susanna, don't you cry.\nVersione moderna.\nOh, I come from Alabama with a banjo on my knee!\nGoing to Louisiana, my true love for to see\nOh Susanna! Oh don't you cry for me!\nFor I come from Alabama with a banjo on my knee\nIt rained all night the day I left, the weather it was dry\nThe sun so hot I froze to death, Susanna don't you cry\nOh Susanna! Oh don't you cry for me!\nFor I come from Alabama with a banjo on my knee!\nTerza e quarta strofa alternativi.\nI had a dream the other night, when everything was still\nI thought I saw Susanna dear a-comin' down the hill\nA red red rose was in her hand, a tear was in her eye\nI said I come from dixieland, Susanna don't you cry!\nI soon will be in New Orleans, and then I'll look around,\nAnd when I find Susanna, I'll fall upon the ground.\nBut if I do not find her, then surely I will die,\nAnd when I'm dead and buried \u2014Susanna, don't you cry.\nSeconda strofa alternativa.\nI jumped aboard [a] telegraph and traveled down the [tracks],\nElectric fluid magnified, and [shocked a] hundred [Jacks].\nThe [engine] bust, the horse ran off, I really thought I'd die;\nI shut my eyes to hold my breath \u2014Susanna, don't you cry.\nVersione delle Merrie Melodies.\nQuesta versione \u00e8 presente solamente nel cortometraggio della serie Merrie Melodies Caccia all'oro, del 1942. A cantare la canzone \u00e8 Taddeo (un personaggio affetto da rotacismo):\nOh! Susanna, don't you cry for me!\nI'm gonna get me wots of gold out on the Wone Pwaiwie.\nGold is where you find it and when I find that stuff,\nI'll dig and dig and dig and dig.\nI'll never get enough.\nI twamp the pwaiwies and the pwains.\nI twudge each weawy mile.\nI'll twamp and twudge and twudge and twamp\nUntil I make my pile.\nOh! Susanna, don't you cwy for me!\nI'm gonna dig up lots of gold, V for victowy.\nI'm a wagged, wugged wover of the wild unwuwy West.\nOf all the things I haven't got, I wike gold the best.\nOh, it wained all night of the day I weft, the weather was so dwy;\nIt was so warm I fwoze to death\u2014Susanna, don't you cwy.\nOh! Susanna, don't you cwy for me!\nI'm gonna get me wots of gold, V for victowy!\nDiscografia.\nUna delle prime registrazioni, nella quale si usa il testo originale con la frase \"\"killed five hundred Nigger\", fu pubblicata da Harry C. Browne nel 1916 (Columbia COL A-2218). Browne pubblic\u00f2 anche altre canzoni apertamente razziste nello stesso anno, tra cui \"Nigger Love a Watermelon Ha! Ha! Ha!\".\nLa canzone \u00e8 cantata da una \"band\" in una scena del film Wilson, durante la Convenzione Democratica Nazionale del 1912.\nUna nuova registrazione del 1955 della canzone dei The Singing Dogs raggiunse la posizione numero 22 nella classifica US Billboard Pop Singles.\nUna registrazione divertente di \"Oh! Susanna\" \u00e8 stata l'ultima traccia del secondo album dei The Byrds, \"Turn! Turn! Turn!\" , nel 1965.\nBing Crosby incluse la canzone in un medley nel suo album 101 Gang Songs (1961).\nJames Taylor ha anche incluso una versione della canzone nel suo secondo album, \"Sweet Baby James\", nel 1970.\nNel 1963, The Big 3 registr\u00f2 la composizione di Tim Rose \"The Banjo Song\"\", che imposta i testi di Foster su una melodia completamente nuova. La melodia di Rose fu poi usata per la hit di Shocking Blue \"Venus\" del 1969. [30] Neil Young e Crazy Horse reinterpretano la versione di Rose nel loro album del 2012 Americana.\n\u00c8 stato eseguito dall'orchestra nordcoreana \"Ch'\u014fngbong aktan\" nel 2016.\nI \"Country Bears\" eseguirono la canzone in \"Mickey\u2019s Fun Songs: Campout al Walt Disney World\"."}
{"id": "2983565", "revid": "56620", "url": "https://it.wikipedia.org/wiki?curid=2983565", "title": "A rapporto dal preside", "text": "libro \nA rapporto dal preside (titolo originale: \"Report to the Principal's Office\") \u00e8 un romanzo per ragazzi dello scrittore Jerry Spinelli.\nProtagonisti sono 4 ragazzi: Sunny Wyler, che \u00e8 una ragazzina \"musona\" perch\u00e9 \u00e8 stata divisa dalla sua amica Hilary; Eddie Mott, che \u00e8 un ragazzino che si crede un imbranato; Salem Brownmiller e Pepe Johnson che aiutarono Eddie a difendersi dai bulli di terza e che diventarono molto amici di Eddie. La storia \u00e8 ambientata in una scuola chiamata Plumstead Middle School e alla fine della storia Sunny riprende a sorridere come alle elementari e Eddie capisce di non essere un imbranato e di avere due nuovi amici:Salem e Pepe."}
{"id": "2983567", "revid": "71433", "url": "https://it.wikipedia.org/wiki?curid=2983567", "title": "100 Percent", "text": ""}
{"id": "2983568", "revid": "300067", "url": "https://it.wikipedia.org/wiki?curid=2983568", "title": "Pranas Lubinas", "text": ""}
{"id": "2983572", "revid": "599013", "url": "https://it.wikipedia.org/wiki?curid=2983572", "title": "Jos\u00e9 Aparecido dos Santos", "text": ""}
{"id": "2983573", "revid": "599013", "url": "https://it.wikipedia.org/wiki?curid=2983573", "title": "Celso Luiz Scarpini", "text": ""}
{"id": "2983576", "revid": "599013", "url": "https://it.wikipedia.org/wiki?curid=2983576", "title": "Jos\u00e9 Geraldo de Castro", "text": ""}
{"id": "2983577", "revid": "547034", "url": "https://it.wikipedia.org/wiki?curid=2983577", "title": "Armoriale dei comuni della provincia di Vicenza", "text": "Questa pagina contiene le armi (stemmi e blasonature) dei comuni della provincia di Vicenza."}
{"id": "2983587", "revid": "113393407", "url": "https://it.wikipedia.org/wiki?curid=2983587", "title": "Lago morenico", "text": "Un lago morenico o lago di morena si forma quando una morena terminale evita che l'acqua di fusione lasci la valle. La pi\u00f9 comune \u00e8 quella a forma di un lungo nastro (ribbon lake). \nEsempi di laghi morenici comprendono:\nNel XIX secolo l'esploratore argentino Francisco Moreno sugger\u00ec che molti laghi in Patagonia, le cui acque defluiscono nel Pacifico, facessero in effetti parte del bacino atlantico, ma l'ostruzione causata da morene durante le glaciazioni del quaternario ne avrebbero mutato il deflusso verso ovest. Perci\u00f2 essendo questi laghi originariamente del bacino atlantico, avrebbero dovuto essere stati assegnati all'Argentina.\nLa maggior parte dei laghi situati nell'Himalaya del Nepal sono anch'essi di tipo morenico, con la possibilit\u00e0 di riversare le loro acque a valle, rendendo l'area sottostante ad alto rischio di inondazioni."}
{"id": "2983590", "revid": "921573", "url": "https://it.wikipedia.org/wiki?curid=2983590", "title": "Dean Armstrong", "text": "Conosciuto principalmente per aver interpretato il ruolo di Blake Wyzecki nella serie televisiva statunitense \"Queer as Folk\", ha per\u00f2 avuto anche diversi ruoli nella produzione teatrale del musical \"Rent\". Per quanto riguarda lavori minori, ha recitato in almeno sette spot televisivi. Ha lavorato in \"Wrong Turn 4\".\nSuccessivamente ha recitato ricoprendo il ruolo di Cale nel film Saw 3D."}
{"id": "2983595", "revid": "122621212", "url": "https://it.wikipedia.org/wiki?curid=2983595", "title": "Consuelo Vanderbilt", "text": "Biografia.\nInfanzia.\nNata a New York, era l'unica figlia femmina di William Kissam Vanderbilt, un milionario statunitense, e della sua prima moglie, Alva Erskine Smith (1853-1933, in seguito moglie di Oliver Belmont) una bellezza del Sud e \"suffragetta in erba\" proveniente da Mobile nell'Alabama. \nIl nome spagnolo le fu dato in onore della madrina, Consuelo Yznaga (1858-1909) una donna dell'alta societ\u00e0 met\u00e0 cubana e met\u00e0 statunitense che aveva creato scalpore sociale, un anno prima, quando spos\u00f2 il \"cacciatore di dote\" George Montagu, visconte di Mandeville, un'unione tra il Vecchio e il Nuovo Mondo che indusse il padre dello sposo, il VII Duca di Manchester a chiedersi apertamente se suo figlio ed erede avesse sposato una \"Pellerossa\". (Consuelo, duchessa di Manchester \u00e8 anche alla base del personaggio di Conchita Closson nel romanzo incompiuto di Edith Wharton \"Bucanieri\".)\nConsuelo Vanderbilt era ampiamente dominata dalla madre, Alva, la quale era determinata a far s\u00ec che Consuelo contraesse un buon matrimonio come quello della sua famosa omonima, anche in mancanza di sangue nobile.\nIn quel periodo, erano frequenti i matrimoni fra aristocratici europei ed ereditiere statunitensi. Per i nobili del Vecchio Mondo, unioni di questo genere erano disonorevoli ma utili in termini finanziari; la nobilt\u00e0 considerava gli americani che entravano per matrimonio nei loro castelli come intrusi, indegni della loro nuova posizione.\nNella sua biografia, Consuelo Vanderbilt pi\u00f9 tardi descrisse come le era stato chiesto di indossare un'asta d'acciaio, che correva lungo la schiena e fissata intorno alla vita e sulle spalle, per migliorare la sua postura. Fu educata interamente a casa da governanti ed insegnanti privati ed impar\u00f2 le lingue straniere dalla tenera et\u00e0. Sua madre era molto severa nell'imporle la disciplina e la batteva con un frustino alla minima infrazione. Quando, da adolescente, Consuelo contest\u00f2 i vestiti che sua madre aveva scelto per lei, Alva Vanderbilt le disse \"Io decido, e tu fai come ti viene detto\".\nCome la madrina, Consuelo attirava anche numerosi pretendenti titolati ansiosi di barattare posizione sociale per danaro. Sua madre rifer\u00ec di aver ricevuto almeno cinque proposte per la sua mano. A Consuelo fu permesso di considerare la proposta di uno soltanto, il Principe Francesco Giuseppe di Battenberg, ma Consuelo svilupp\u00f2 subito un'avversione per lui. Nessuno degli altri, comunque, era abbastanza qualificato per Alva, figlia di un semplice mercante. Fortunatamente, a differenza di diverse ereditiere contemporanee alla ricerca del loro speciale principe azzurro, Consuelo Vanderbilt era una grande bellezza, con un volto irresistibile sufficiente per indurre il drammaturgo Sir James Barrie, autore di \"Peter Pan\", a scrivere: \"Starei tutto il giorno in strada per vedere Consuelo Vanderbilt arrivare nella sua carrozza\". Lo studente universitario di Oxford Guy Fortescue in seguito descrisse come lui e i suoi amici furono catturati dal suo \"\"piquante\" viso ovale poggiato su un lungo collo sottile, i suoi enormi occhi scuri contornati da ciglia che si arricciano, le sue fossette, e denti piccoli quando sorrideva\". Lei \u00e8 venuta ad incarnare l'\"aspetto sottile e stretto\" che era in voga durante l'epoca edoardiana.\nPrimo matrimonio.\nDecisa a garantire il partito del pi\u00f9 alto rango possibile per la sua unica figlia, un matrimonio che enfatizzasse la preminenza della famiglia Vanderbilt nella societ\u00e0 di New York, Alva Vanderbilt progett\u00f2 un incontro tra Consuelo e Charles Spencer-Churchill, IX duca di Marlborough, castellano di Blenheim Palace. Intermediaria del matrimonio fu un'ereditiera statunitense meno importante, diventata la principale albergatrice inglese, Lady Paget (nata Mary \"Minnie\" Stevens) figlia di Mrs. Paran Stevens, la vedova socialmente ambiziosa di un imprenditore di hotel degli Stati Uniti che aveva ottenuto con successo l'ammissione all'esclusiva societ\u00e0 di New York del leggendario \"Four Hundred\". Lady Paget, sempre a corto di denaro, divenne ben presto una sorta di agente matrimoniale internazionale, presentando idonee ereditiere statunitensi a nobili britannici.\nSfortunatamente Consuelo Vanderbilt non aveva nessun interesse per il duca, essendo segretamente fidanzata con uno statunitense, Winthrop Rutherfurd. Sua madre lusing\u00f2, allett\u00f2, implor\u00f2 e poi, alla fine, ordin\u00f2 alla figlia di sposare Marlborough.\nSecondo matrimonio.\nIl 4 luglio 1921 Consuelo spos\u00f2 Jacques Balsan, un pioniere francese, pilota di mongolfiere, aeroplani e idrovolanti, che un tempo aveva lavorato con i Fratelli Wright. Erede anche di una fabbrica di tessuti, Balsan era un fratello minore di \u00c9tienne Balsan, che era un importante amore giovanile di Coco Chanel. Jacques Balsan mor\u00ec nel 1956 all'et\u00e0 di 88 anni.\nUltimi anni e morte.\nDopo l'annullamento del matrimonio con il Duca di Marlborough, ella mantenne sempre i legami con i parenti Churchill preferiti, in particolar modo con Winston Churchill. Quest'ultimo era un frequente visitatore al suo castello, a St. Georges Motel, un piccolo comune vicino a Dreux circa 50\u00a0km da Parigi, negli anni 1920 e 1930, dove complet\u00f2 il suo ultimo dipinto prima della guerra.\n\"The Glitter and the Gold\", la perspicace ma non del tutto candida autobiografia di Consuelo Balsan, fu pubblicato nel 1953, scritta in realt\u00e0 dal \"ghostwriter\" Stuart Preston, uno scrittore statunitense che era un critico d'arte per il \"New York Times\". Un recensore del New York Times la defin\u00ec \"un epitaffio ideale del tempo di eleganza.\"\nMor\u00ec a Southampton, Long Island, New York il 6 dicembre 1964, e fu sepolta accanto al figlio minore, Lord Ivor Spencer-Churchill, nel cimitero presso St Martin's Church, Oxfordshire, Inghilterra, vicino alla sua ex casa Blenheim Palace.\nDiscendenza.\nDal primo matrimonio con Charles Spencer-Churchill, IX duca di Marlborough nacquero due figli:"}
{"id": "2983602", "revid": "352448", "url": "https://it.wikipedia.org/wiki?curid=2983602", "title": "Area di ablazione", "text": ""}
{"id": "2983606", "revid": "287204", "url": "https://it.wikipedia.org/wiki?curid=2983606", "title": "Futhark antico", "text": ""}
{"id": "2983608", "revid": "198277", "url": "https://it.wikipedia.org/wiki?curid=2983608", "title": "Francesco Marino (calciatore 1961)", "text": "Carriera.\nGiocatore.\nNel ruolo di terzino destro, inizia tra i dilettanti dello Spezzano Albanese per poi passare nel 1982 al in Serie C1, squadra con cui si svolge la quasi totalit\u00e0 della sua carriera di calciatore. Con i rossoblu, infatti, disputa in tutto undici campionati di cui cinque in Serie B, ottenendo la promozione nella serie cadetta nella stagione 1987-88 sotto la guida tecnica di Gianni Di Marzio. Nella storia del club silano \u00e8 il quarto calciatore, dopo Marulla, De Rosa e Del Morgine, per numero di presenze con la casacca rossoblu, in tutto 251 di cui 142 in Serie B. Nel 1993 termina la sua esperienza di calciatore con il Cosenza per concludere la carriera in Serie C1 con il .\nHa esordito in Serie B l'11 settembre 1988 in -Genoa 0-0\nDirigente.\n\u00c8 stato direttore sportivo del Cosenza e in seguito osservatore per la Juventus. Nel luglio 2013 il presidente del , Eugenio Guarascio, gli assegna per una stagione il ruolo di direttore generale."}
{"id": "2983620", "revid": "380453", "url": "https://it.wikipedia.org/wiki?curid=2983620", "title": "Pennsylvania State University Women's Volleyball", "text": "La Pennsylvania State University Women's Volleyball \u00e8 la squadra pallavolo femminile appartenente alla Pennsylvania State University, con sede a State College (Pennsylvania): milita nella Big Ten Conference della NCAA Division I."}
{"id": "2983622", "revid": "729019", "url": "https://it.wikipedia.org/wiki?curid=2983622", "title": "Malolo (isola)", "text": "Malolo \u00e8 un'isola vulcanica situata nell'arcipelago delle Mamanuca appartenente alle Figi. Ha una superficie di circa .\nGeografia.\nL'isola \u00e8 un importante centro turistico, grazie ad ingenti investimenti sono stati costruiti diversi resort di lusso. L'interno dell'isola \u00e8 roccioso, i resort sono costruiti lungo la costa; sul lato orientale sorgono anche due piccoli villaggi: Yaro e Solevu. Le strutture sono facilmente raggiungibili grazie all'aeroporto situato nella vicina isola di Malolo Lailai.\nStoria.\nNella mitologia figiana l'isola di Malolo era identificata come il luogo creato dagli dei per far riposare il sole. Questa credenza era dovuta al fatto che al momento del tramonto il sole sembrava adagiarsi proprio dietro al profilo dell'isola. Nella lingua figiana esiste un'espressione di uso comune (\"\"Na siga e dromu i Malolo\") che significa appunto \"Malolo \u00e8 il luogo dove il sole si riposa\"\".\nNel 1840 l'isola fu visitata dalle navi della United States Exploring Expedition comandata da Charles Wilkes. Due dei membri dell'equipaggio furono uccisi dai nativi mentre erano in cerca di cibo, inoltre si scaten\u00f2 una battaglia tra i marinai della spedizione americana e i locali che si concluse con l'uccisione di ottanta figiani e la distruzione di due villaggi."}
{"id": "2983624", "revid": "96758", "url": "https://it.wikipedia.org/wiki?curid=2983624", "title": "Qualificazioni al campionato mondiale di calcio 1974 - CAF", "text": "Sono elencate di seguito le date e i risultati della zona africana (CAF) per le qualificazioni al mondiale del 1974.\nFormula.\n24 membri FIFA: si contendono 1 posto per la fase finale. Il e il si ritirano dopo il sorteggio. Le qualificazioni si dividono in quattro turni:\nPrimo Turno.\nMarocco avanza al turno successivo.\nGuinea avanza al turno successivo.\nTunisia avanza al turno successivo.\nCosta d'Avorio avanza al turno successivo.\nKenya avanza al turno successivo.\nMauritius avanza al turno successivo.\nEtiopia e Tanzania disputarono un match di spareggio.\nEtiopia qualificata.\nZambia avanza al turno successivo.\nNigeria avanza al turno successivo.\nGhana avanza al turno successivo.\nZaire avanza al turno successivo.\nCamerun avanza al turno successivo.\nSecondo Turno.\nMarocco avanza al turno successivo.\nCosta d'Avorio avanza al turno successivo.\nKenya avanza al turno successivo.\nZambia avanza al turno successivo.\nGhana avanza al turno successivo.\nAvendo terminato alla pari lo scontro diretto, Zaire e Camerun disputarono uno spareggio.\nZaire avanza al turno successivo.\nTerzo Turno.\nMarocco avanza al turno successivo.\nZambia avanza al turno successivo.\nZaire avanza al turno successivo.\nQuarto Turno.\n qualificato alla fase finale."}
{"id": "2983628", "revid": "1784492", "url": "https://it.wikipedia.org/wiki?curid=2983628", "title": "Campionato sovietico maschile di pallanuoto", "text": "Il campionato sovietico maschile di pallanuoto \u00e8 stato la massima competizione pallanuotistica nazionale per squadre di club che veniva disputata nell'Unione Sovietica.\nIl primo torneo risale al 1925, ma si \u00e8 cominciato a disputare annualmente solo nel 1936. L'ultimo campionato sovietico si \u00e8 svolto nel 1991 e nell'anno successivo si \u00e8 disputato il campionato della CSI.\nLa squadra pi\u00f9 titolata nella storia sovietica \u00e8 stata la CSK Mosca, la squadra dell'esercito, che, nelle diverse denominazioni, ha conquistato 21 campionati nazionali.\nAlbo d'oro.\nNel 1925, 1928, 1936, 1956, 1959, 1963 e 1967 la competizione non si \u00e8 svolta tra squadre di club ma tra rappresentative cittadine e regionali; nel 1934 tra societ\u00e0 sportive nazionali."}
{"id": "2983630", "revid": "106908", "url": "https://it.wikipedia.org/wiki?curid=2983630", "title": "Pietro Cavagnari", "text": "Nacque da una ricca famiglia di origine genovese, attiva nella finanza e nel commercio della seta. Comp\u00ec gli studi a Savona, poi viaggi\u00f2 a lungo in vari paesi europei. Nel 1795 fece parte di una commissione incaricata dal duca Ferdinando di Borbone di studiare una riforma monetaria. Il 5 maggio 1796 fu inviato a Voghera dal governo ducale per trattare le condizioni di pace con Napoleone Bonaparte. Quando Parma e Piacenza entrarono a far parte dell'Impero francese fu nominato membro del Corpo legislativo, del Consiglio generale di Parma e del Collegio elettorale del Dipartimento del Taro. Fece anche parte del consiglio di presidenza del cantone meridionale di Piacenza. Al seguito delle truppe francesi, fu presente alla battaglia di Marengo. Assistette a Parigi all'incoronazione di Napoleone nella Cattedrale di Notre-Dame. \nNel 1805, quando ci fu una sommossa dei montanari di Val di Tolla, nel Piacentino, contro i francesi, and\u00f2 a Padova per incontrare il vicer\u00e9 d'Italia, con l'intento di spiegarne i motivi e attenuarne le conseguenze. Si adoper\u00f2 a favore di Jacopo Sanvitale quando questi, col sonetto \"Io mi caccio le man nella parrucca\", si attir\u00f2 le ire dell'imperatore Bonaparte, ma non riusc\u00ec ad evitarne l'esilio.\nSi spos\u00f2 nel 1793 con una nipote dei Bernoulli di Basilea, dalla quale ebbe quattro figli, che furono educati a Parigi. Anche il figlio Alessandro e il nipote Alfonso furono attivi nella politica del Ducato di Parma e Piacenza.\nPubblic\u00f2 una sua autobiografia: \"Alcune particolarit\u00e0 storiche della vita di Pietro Cavagnari\" (Carmignani, Parma 1837)."}
{"id": "2983639", "revid": "1776051", "url": "https://it.wikipedia.org/wiki?curid=2983639", "title": "M\u00e1s y Menos", "text": "M\u00e1s y Menos sono una coppia di supereroi adolescenti immaginari, intorno ai 12 anni, della serie animata \"Teen Titans\", e fanno parte dei Titans East. Sono tra i pochissimi eroi della serie a non provenire dai fumetti. Presi fuori dal contesto, i loro nomi, ovviamente, si traducono con \"Pi\u00f9\" e \"Meno\", ma nel loro particolare contesto (come simboleggia il loro emblema e il loro grido da rally), i loro nomi significano \"pi\u00f9\" e \"meno\" ma in termini matematici. Sia in lingua originale che in italiano, sono doppiati entrambi dall'attore Freddy Rodr\u00edguez.\nBiografia dei personaggi.\nM\u00e1s y Menos sono una coppia di gemelli dal Guatemala che possono muoversi a super velocit\u00e0 solo quando entrano in contatto, e che parlano solo spagnolo. Il loro grido di battaglia \u00e8 \"\u00a1M\u00e1s y Menos, s\u00ed podemos!\", che tradotto dallo spagnolo significa \"Pi\u00f9 e Meno, s\u00ec possiamo!\".\nI due super ragazzi fecero la loro prima comparsa in \"Titans East part 1\" come membri dei Titans East, un team dei Teen Titans che si trova a Steel City con lo scopo di trovare e fermare Brother Blood. Cyborg giunse al quartier generale della nuova squadra per aiutarla a costruire la Torre, ma furono attaccati dai Cyborg-droni di Brother Blood che li sconfissero. Senza che Cyborg lo sapesse, Brother Blood riusc\u00ec a ipnotizzare i membri dei Titans East e li costrinse ad attaccare il supereroe. I Titans originali giunsero dopo aver ricevuto l'S.O.S. di Cyborg, e quest'ultimo si batt\u00e9 contro Brother Blood mentre i Titans West si battevano contro i Titans East. Con la sconfitta di Brother Blood, i Titans East furono liberati. Sia M\u00e1s che Menos ebbero una forte cotta per Starfire quando la incontrarono, ed entrambi combatterono per il suo affetto (l'unica volta in cui non cooperarono).\nNell'episodio \"For Real\", Control Freak utilizz\u00f2 l'opzione \"dallo Spagnolo all'Inglese\" del suo controllo remoto (non parlava n\u00e9 capiva lo spagnolo) per fare s\u00ec che M\u00e1s e Menos parlassero inglese (per la prima volta), cosa che fecero per tutto l'episodio. Nella versione cinese, tuttavia, dato che in Cina parlano solo cinese, Control Freak afferm\u00f2 che si spaventarono durante la scena della traduzione. Questo effetto non fu permanente, infatti riparlavano solo spagnolo quando ricomparvero in \"Calling All Titans\" in cui dovettero battersi contro Johnny Rancid e Cinderblock, e furono separati quando Menos fu catturato, e M\u00e1s riusc\u00ec a fuggire. Il piccolo eroe and\u00f2 in cerca di Beast Boy perch\u00e9 lo aiutasse e dimostr\u00f2 di poter avvertire dove si trovasse Menos e poteva sentire che non stava bene. Tuttavia, quando Menos fu congelato, M\u00e1s non pot\u00e9 pi\u00f9 avvertire la presenza di suo fratello. Nel combattimento nella tana della Confraternita del Male durante l'episodio \"Titans Together\", M\u00e1s scongel\u00f2 Menos e, dopo aver scongelato gli altri Titans catturati, congelarono i criminali.\nNel fumetto \"Teen Titans Go!\", basato sulla serie animata, i gemelli sfidarono in una gara di velocit\u00e0 Kid Flash, un altro eroe dotato di super velocit\u00e0. La gara divenne una rievocazione della fiaba \"La lepre e la tartaruga\": Kid Flash era probabilmente pi\u00f9 veloce, ma perse tempo per un eccesso di fiducia.\nContinuit\u00e0 corrente DC.\nAl pannello DC Nation, lo scrittore corrente di \"Teen Titans\", Geoff Johns annunci\u00f2 che M\u00e1s y Menos starebbero per ricomparire nella linea temporale principale della DC Comics. Nel caso, questa sarebbe la prima volta che un personaggio dallo show dei \"Teen Titans\" approderebbe nei fumetti.\nIn \"Teen Titans\" n. 38, M\u00e1s y Menos si unirono - e poi abbandonarono - ai Teen Titans durante \"Un Anno Dopo\" di \"Crisi infinita\". Furono per\u00f2 illustrati in modo un po' pi\u00f9 maturo delle loro controparti animate.\nIn \"Crisi Finale\" n. 1, si allearono con Sparx ed Empress per sconfiggere il Dottor Light e Mirror Master. Dopo una breve battaglia in cui vinsero i criminali, i due furono lasciati impalati con delle schegge di vetro. Il \"Director's Cut\" afferm\u00f2 che sopravvissero, anche se in pessime condizioni; li si poterono vedere zoppi nel primo piano della Sala della Giustizia nel pannello successivo.\nIl duo comparve anche nel n. 16 di \"Tiny Titans\", durante una corsa intorno al mondo del cast principale.\nPoteri.\nSembra che M\u00e1s y Menos abbiano poteri metaumani che gli permettono di muoversi a super velocit\u00e0 quando si toccano. Un commento di Kid Flash in \"Teen Titans Go!\", tuttavia, suggerisce che i loro poteri si basano sulla Forza della velocit\u00e0 in questa continuit\u00e0. Possono anche superare la fase del tatto che gli serve se entrambi possiedono un buon conduttore (come portare con s\u00e9 un filo conduttore con le morse). In \"Titans East part 1\", alcuni dei poteri sono descritti. La loro velocit\u00e0 massima \u00e8 stata stimata essere all'incirca 7 volte la velocit\u00e0 del suono.\nM\u00e1s mostr\u00f2 l'abilit\u00e0 di avvertire dove si potesse trovare suo fratello e quando \u00e8 cosciente. \u00c8 anche in grado di far vibrare Menos ad una velocit\u00e0 tale da scaldarlo. Si presume che entrambi condividano gli stessi poteri.\nSembra anche che entrambi capiscano l'inglese, anche se non sanno parlarlo. Questo fu mostrato quando, nella serie animata, Control Freak domand\u00f2 loro come potessero muoversi cos\u00ec in fretta, e loro risposero alla domanda in spagnolo."}
{"id": "2983640", "revid": "1310927", "url": "https://it.wikipedia.org/wiki?curid=2983640", "title": "David Cerrajer\u00eda", "text": "Carriera.\nClub.\nDurante la sua carriera ha giocato con Alicante, Valencia B, Valencia, Ejido e Levante."}
{"id": "2983650", "revid": "256896", "url": "https://it.wikipedia.org/wiki?curid=2983650", "title": "Ordine Lauretano", "text": ""}
{"id": "2983667", "revid": "33689", "url": "https://it.wikipedia.org/wiki?curid=2983667", "title": "Bavarian Auto", "text": ""}
{"id": "2983669", "revid": "1523739", "url": "https://it.wikipedia.org/wiki?curid=2983669", "title": "KNVB beker 1977-1978", "text": "La Coppa d'Olanda 1977-78 fu la 60\u00aa edizione della competizione.\nPrimo turno.\n8 e 9 ottobre 1977.\nSecondo turno.\n19 e 20 novembre 1977. \nOttavi.\nGiocati tra il 21 e il 26 dicembre 1977.\nQuarti.\nGiocati tra il 1\u00ba febbraio e il 15 marzo 1978.\nSemifinali.\n30 marzo e 19 aprile 1978."}
{"id": "2983679", "revid": "1543377", "url": "https://it.wikipedia.org/wiki?curid=2983679", "title": "Israel Open 2010", "text": "L'Israel Open 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Ramat HaSharon in Israele dal 3 all'8 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Conor Niland ha battuto in finale Thiago Alves, 5\u20137, 7\u20136(5), 6\u20133\nDoppio.\n Jonathan Erlich / Andy Ram hanno battuto in finale Alexander Peya / Simon Stadler, 6\u20134, 6\u20133"}
{"id": "2983686", "revid": "380453", "url": "https://it.wikipedia.org/wiki?curid=2983686", "title": "Nicole Fawcett", "text": "Carriera.\nGiocatrice.\nClub.\nLa carriera di Nicole Fawcett inizia nella , partecipando per quattro anni al torneo universitario della NCAA Division I, di cui conquista il titolo nel 2007 e nel 2008; le sue prestazioni le valgono numerosi riconoscimenti individuali, tra cui spiccano quelli di National Freshman of the Year e National Player of the Year. \nNel 2009 inizia la carriera da professionista nella Liga de Voleibol Superior Femenino con le , disputando la LVSF 2009, e all'inizio del 2010 viene ingaggiata dalla Dinamo-Jantar con cui disputata la seconda parte della Superliga 2009-10, in Russia. Nella stagione successiva viene ingaggiata dal , squadra impegnata in Superliga; al termine dell'annata in Brasile, torna a giocare nella Liga de Voleibol Superior Femenino con le . \nNel campionato 2011-12 viene ingaggiata dal nella Chinese Volleyball League. Nel campionato seguente viene ingaggiata dal , nella V-League sudcoreana; durante un incontro della stagione stabilisce un nuovo record mondiale di punti realizzati in una partita, mettendone a referto 55; le sue ottime prestazioni sono riconosciute con diversi premi individuali al termine della stagione. Terminati gli impegni col suo club nella stagione 2013-14, torna a giocare nella Liga de Voleibol Superior Femenino, vestendo nella seconda parte della LVSF 2014 la maglia delle . Nella stagione successiva torna in V-League al , raggiungendo la finale scudetto: nonostante la sconfitta in finale, fa incetta di riconoscimenti individuali, tra in quali due premi come miglior giocatrice e quello di miglior opposto.\nNel campionato 2015-16 \u00e8 nuovamente in Cina, difendendo questa volta i colori del : terminati gli impegni nella Chinese Volleyball League, nel gennaio 2016 firma per l' di Novara, terminando l'annata nella Serie A1 italiana. Nel campionato seguente approda in Turchia al di Istanbul, club impegnato in Sultanlar Ligi; tuttavia nel dicembre 2016 rescinde consensualmente il proprio contratto col club, prima di tornare a giocare nella Serie A1 italiana con l' di Conegliano per la seconda parte dell'annata, vincendo la Coppa Italia.\nNella stagione 2017-18 ritorna in Brasile, difendendo questa volta i colori del con cui conquista lo scudetto 2017-18, due Supercoppe brasiliane e un Campionato Mineiro: al termine della stagione 2019-20 annuncia il suo ritiro dall'attivit\u00e0 agonistica.\nNazionale.\nNel 2009 riceve le prime convocazioni nella nazionale statunitense, con cui conquista la medaglia d'argento alla Final Four Cup 2009. In seguito conquista la medaglia di bronzo alla Coppa panamericana 2011, seguita da due ori nelle edizioni 2012 e 2013, quest'ultimo impreziosito dai riconoscimenti individuali come MVP e miglior servizio del torneo. Sempre nel 2013 vince la medaglia d'oro al campionato nordamericano e poi quella d'argento alla Grand Champions Cup.\nIn seguito si laurea campionessa del mondo al campionato mondiale 2014, mentre un anno dopo vince la medaglia d'oro ai XVII Giochi panamericani, quella di bronzo alla Coppa del Mondo e quella d'oro al campionato nordamericano 2015, dove viene anche premiata come miglior giocatrice. Nel 2016 partecipa alle qualificazioni olimpiche nordamericane, venendo premiata come MVP e miglior opposto del torneo; tuttavia, dopo la mancata convocazione ai Giochi della XXXI Olimpiade di Rio de Janeiro, annuncia il suo ritiro dalla nazionale statunitense.\nGiocatrice.\nL'11 febbraio 2020 viene annunciata come assistente allenatrice volontaria dalla , dove fa parte dello staff di Jennifer Flynn."}
{"id": "2983687", "revid": "767487", "url": "https://it.wikipedia.org/wiki?curid=2983687", "title": "KNVB beker 1980-1981", "text": "La Coppa d'Olanda 1980-81 fu la 63\u00aa edizione della competizione.\nPrimo turno.\n6 e 7 settembre 1980.\nSecondo turno.\n15 e 16 novembre 1980.\nOttavi.\n24 e 25 gennaio 1981.\nQuarti.\nGiocati tra il 25 febbraio e il 1\u00ba aprile 1980.\nSemifinali.\nGiocate il 14 aprile e 12 maggio 1980."}
{"id": "2983689", "revid": "228587", "url": "https://it.wikipedia.org/wiki?curid=2983689", "title": "Eder", "text": "L'Eder (fino all'inizio del XX secolo denominato anche Edder) \u00e8, con i suoi 176\u00a0km di corso, il pi\u00f9 lungo ed importante degli affluenti della Fulda, nella quale sfocia alla sua sinistra orografica, nella Renania Settentrionale-Vestfalia e nell'Assia. L'affluente nasce nel Rothaargebirge, sull'Ederkopf, nei pressi di Benfe, sobborgo del comune di Erndtebr\u00fcck nella regione del Wittgensteiner; scorre, fra l'altro, nel lago Edersee e sfocia ad Ederm\u00fcnde-Grifte, nella Fulda. \nAttraversa i circondari di Siegen-Wittgenstein, Waldeck-Frankenberg e Schwalm-Eder.\nCorso.\nSorgenti.\nLa sorgente dell'Eder si trova nella zona sud-est della Renania Settentrionale-Vestfalia, nel circondario di Siegen-Wittgenstein e nella parte sud-orientale del gruppo montuoso del Rothaargebirge, sull'Ederkopf (648,8\u00a0m s.l.m.), ad una quota di 621\u00a0m s.l.m. Esso scende quindi in direzione nord-est.\nCorso superiore.\nL'Eder scorre inizialmente nella Renania Settentrionale-Vestfalia attraverso la regione di Wittgensteiner, nella quale essa passa inizialmente per Hilchenbach-L\u00fctzel, ove accoglie le acque del suo primo affluente, la L\u00fctzelbach e quindi attraversa Raumland, sobborgo di Bad Berleburg, da nord della quale proviene e vi si getta la Odeborn.\nIn Erndtebr\u00fcck vi sfocia, proveniente da sud, la Benfe, dopo di che il fiume entra nell'Assia attraverso il circondario di Waldeck-Frankenberg. Dopo aver accolto le acque della Elsoff (Eder), attraversa il comune di Hatzfeld e si dirige a nord-est verso Battenberg.\nMedio corso.\nSotto Battenberg, dove esce dai contrafforti sudorientali del Rothaargebirge, attraversa il territorio comunale di Allendorf, all'interno del quale riceve le acque della Linspher, dopo volge verso Frankenberg, ove vi si immette la Nemphe.\nNel sobborgo di Frankenberg, Schreufa, riceve le acque della Nuhne e presso V\u00f6hl, un sobborgo di Ederbringhausen, riceve la Orke.\nL'Eder entra quindi nel lago Edersee e attraversa il Parco Naturale Kellerwald-Edersee.\nCorso inferiore.\nAd est della diga dell'Edersee l'Eder scorre in direzione est attraverso una gola, entra nel lago artificiale Affolderner e bagna alcuni sobborghi del comune di Edertal. Dopo aver ricevuto le acque della Wilde, attraversa la cosiddetta \"Porta Hassiaca\", restringimento della valle tra Fritzlar e B\u00fcraberg, dopo di che la valle si allarga nel circondario dello Schwalm-Eder fino all'avvallamento dell'Assia, attraversando in questo tratto i territori comunali di Wabern e di Felsberg, oltre a quelli di Fritzlar e di B\u00fcraberg.\nSotto la collina Eckerich (Fritzlar) l'Eder scorre verso l'Elba e ad est-nordest di Wabern, tra Altenburg e Rh\u00fcnda (frazioni di Felsberg), riceve le acque provenienti da sud della Schwalm, il suo maggior affluente (97\u00a0km di lunghezza). Da Felsberg, dopo il quale riceve l'affluente Ems, il fiume si dirige a nord e raggiunge il territorio comunale di Ederm\u00fcnde.\nFoce.\nA nord-est di Grifte, frazione di Ederm\u00fcnde, non lontano da Guxhagen, e solo a pochi chilometri a sud di Kassel, l'Eder sfocia nella Fulda, proveniente da sud-est. L'ultimo affluente che riceve prima di gettarsi nella Fulda \u00e8 il Pilgerbach. Il dislivello superato dal fiume fra le sue sorgenti ed il punto di immissione nella Fulda \u00e8 di 478\u00a0m.\nBacino ed idrologia.\nIl bacino idrologico dell'Eder si estende per circa 3.362\u00a0km\u00b2: in questo senso esso \u00e8 persino pi\u00f9 ampia di quello del fiume di cui \u00e8 tributario.\nLa portata media dell'Eder all'idrometro di Fritzlar \u00e8 di 24,1\u00a0m\u00b3/s ma in quel punto il suo maggior affluente, la Schwalm, e la Ems non gli hanno ancora conferite le loro acque.\nIl valore pi\u00f9 basso della media \u00e8 di 5,91\u00a0m\u00b3/s, quello pi\u00f9 alto di 138\u00a0m\u00b3/s ma entrambi questi valori sono fortemente condizionati dal comportamento dello sbarramento a monte che ne altera i valori. L'11 marzo 1981 la portata raggiunse i 313\u00a0m\u00b3/s; dopo la distruzione della diga, conseguente al bombardamento operato dalla RAF durante la seconda guerra mondiale (17 marzo 1943) la portata a Fritzlar raggiunse i 3600\u00a0m\u00b3/s. All'idrometro di Affoldern, sito subito a valle dello sbarramento, il 9 febbraio 1946 la portata raggiunse il valore di 770\u00a0m\u00b3/s.\nStoria.\nLa Eder fu citata per la prima volta da Tacito nell'anno 15 d.C. come l'\"Adrana\" nella terra dei Catti, il cui attraversamento nei pressi della attuale Fritzlar consent\u00ec di respingere la forte resistenza dei Catti prima della distruzione della loro capitale Mattium.\nDopo lo sbocco del Goldbach presso R\u00f6ddenau, sobborgo di Frankenberger \u00e8 un fiume trasportatore di oro. I principali luoghi di estrazione del prezioso metallo si trovano lungo il corso del fiume al di sotto dello sbarramento della valle fra Affoldern e Fritzlar. L'Ordine Teutonico mise in funzione nel XIV secolo un impianto di lavaggio della sabbia aurifera sull'Eder presso Oberm\u00f6llrich. Nel XVIII secolo con l'oro dell'Eder furono coniate monete, che oggi rappresentano una rarit\u00e0 per i collezionisti. Ancor oggi \u00e8 possibile trovare pepite d'oro di 1\u00a0mm di diametro.\nAffluenti.\nGli affluenti pi\u00f9 importanti dell'Eder sono:\nComuni.\nI seguenti comuni sono bagnati (direttamente o loro frazioni) dall'Eder:"}
{"id": "2983690", "revid": "767487", "url": "https://it.wikipedia.org/wiki?curid=2983690", "title": "Palm Hills International Tennis Challenger 2010", "text": "Il Palm Hills International Tennis Challenger 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a Il Cairo in Egitto dal 3 all'8 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Ivo Min\u00e1\u0159 ha battuto in finale Simone Vagnozzi, 3\u20136, 6\u20132, 6\u20133\nDoppio.\n Martin Slanar / Simone Vagnozzi hanno battuto in finale Andre Begemann / Dustin Brown, 6\u20133, 6\u20134"}
{"id": "2983698", "revid": "1924342", "url": "https://it.wikipedia.org/wiki?curid=2983698", "title": "Danna Paola", "text": "Biografia.\n\u00c8 la figlia di Patricia Munguia e Juan Jos\u00e9 Rivera, che \u00e8 stato il cantante dei Grupo Cicl\u00f3n e Los Caminantes.\nNel 1999 entr\u00f2 nel casting di produzione Televisa per la ricerca di talenti giovanili per il programma \"Plaza S\u00e9samo\"; partecip\u00f2 inoltre al programma \"Hoy\" per otto mesi. Due anni dopo prese parte alla prima telenovela di Rosy Ocampo dal titolo \"Rayito de luz\". E nello stesso 2001, all'et\u00e0 di sei anni, fu la protagonista nella sua prima soap opera, dal titolo \"Maria Belen\", raggiungendo un rilevante successo di critica. La soap \"Maria Belen\" \u00e8 stata distribuita in oltre diciannove paesi, e le bambole di Danna Paola sono state vendute in pi\u00f9 di 20 000 unit\u00e0. In questa telenovela, la Universal Music le propose di registrare il suo primo CD che si intitoler\u00e0 \"Mi globo azul\".\nNel 2004 partecip\u00f2 al programma \"Amy, la ni\u00f1a de la mochila azul\", da cui furono estratti anche due CD e un DVD, e a cui segu\u00ec un tour. Nel 2005 incise tre album: \"Oceano\",\" Chiquita pero picosa\" e \"Canta como Danna Paola\". Nel 2006 partecip\u00f2 alla telenovela \"Pablo e Andrea\" vincendo il suo secondo premio; in quell'anno usc\u00ec la seconda parte del album \"Canta como Danna Paola\" con il DVD allegato. L'anno successivo la cantante pubblic\u00f2 un altro album dal titolo \"Danna Paola Ep\", con cinque canzoni, e nello stesso anno intervenne al programma \"Muchachitas como t\u00fa\".\nNel 2008 prese parte a due telenovelas, \"Querida enemiga\" e \"Arr\u00e1ncame la vida\". L'anno dopo fu scelta come protagonista nella serie \"Atr\u00e9vete a so\u00f1ar\" da cui vennero tratti tre album, vinse tre premi e fece un concerto dal vivo (da cui fu tratto anche un album). Nel 2010 registr\u00f2 la canzone e il video di \"Yo soy tu amigo fiel\" insieme ad Aleks Syntek per il cartone animato \"Toy Story 3 - La grande fuga\".\nNel 2011 fu la voce latino-americana della principessa Disney \"Rapunzel\". Le canzoni presenti sono cantate da lei stessa e da Chayanne, e in seguito furono raccolte nel CD di Rapunzel. Lo stesso anno intervenne nel disco \"Muero por ti - EP\" di Luis Lauro con il brano \"Muero por ti\" in versione spagnola ed inglese.\nNel 2012 apr\u00ec i due concerti di Demi Lovato in Messico (Citt\u00e0 del Messico e Monterrey). Il 5 giugno fu pubblicato il suo disco omonimo, \"Danna Paola\", che contiene undici canzoni, tra cui i successi \"Ruleta\" e \"Todo fue un show\". L'album rimase per diverse settimane tra la Top 10 di iTunes. Lo stesso anno present\u00f2 Lo Show De Mis 15, una gara tra ragazze che aveva come premio finale la festa di compleanno dei 15 anni. A fine anno venne pubblicata la canzone \"It's Impossible/Somos novios\" di Charlie Green, con Danna Paola compresa nell'album \"Rainbow.\"\nIl 13 agosto 2013 \u00e8 uscita la versione Deluxe del disco \"Danna Paola\" che oltre alle undici canzoni precedenti include \"No es cierto\", con Noel Schajris, in due versioni, quella normale e quella acustica, e \"Aguita\", sigla della serie tv di MTV \"Ni\u00f1as Mal 2\". Ha preso parte al musical \"Wicked\" (versione latina) dove il 17 ottobre avrebbe debuttato come Elphaba, la protagonista. I personaggi sono stati scelti da Stephen Schwartz.\nNel 2015 Danna Paola ha pubblicato le canzoni \"Mientras Me Enamora,\" che \u00e8 un duetto con Lalo Brito e della quale \u00e8 uscito anche un video ufficiale, la seconda canzone si intitola Baila Hasta Caer in collaborazione con AtellaGali. Lo stesso annoprende parte alla serie \"\u00bfQui\u00e9n es qui\u00e9n?\", prodotta da Televisa e girata a Miami, nel ruolo di Paloma, una giovane mamma single, partecipando alla canzone di apertura della serie; ha inoltre preso parte al musical \"Hoy no me puedo levantar\" nel ruolo di Maria.\nNel 2016 ha preso parte alla serie \"La do\u00f1a\" prodotta da Televisa, con il personaggio di Monica, una delle protagoniste, scrivendo e cantando la canzone \"El tal cupido\". Lo stesso anno ha aperto un canale Youtube, che si chiama R\u00f9les.\nNel 2017 \u00e8 tornata in scena con il musical \"Hoy no me puedo levantar\" sempre nel ruolo di Maria ed ha partecipato al film \"\u00a1Como va! Lo m\u00e1s sencillo es complicarlo todo\" nel quale interpreta il ruolo di Renata. Nel 2018 \u00e8 entrata a far parte del cast della serie spagnola \"\u00c9lite\" e interpretando anche la canzone \"Final feliz\".\nDoppiatrici italiane.\nNelle versioni in italiano dei suoi lavori, Danna Paola \u00e8 stata doppiata da:"}
{"id": "2983705", "revid": "1543377", "url": "https://it.wikipedia.org/wiki?curid=2983705", "title": "Sanremo Tennis Cup 2010", "text": "Il Sanremo Tennis Cup 2010 \u00e8 stato un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Sanremo in Italia dal 3 al 9 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Gast\u00f3n Gaudio ha battuto in finale Mart\u00edn Vassallo Arg\u00fcello, 7\u20135, 6\u20130\nDoppio.\n Diego Junqueira / Mart\u00edn Vassallo Arg\u00fcello hanno battuto in finale Carlos Berlocq / Sebasti\u00e1n Decoud, 2\u20136, 6\u20134, [10\u20138]"}
{"id": "2983707", "revid": "426330", "url": "https://it.wikipedia.org/wiki?curid=2983707", "title": "KNVB beker 1981-1982", "text": "La Coppa d'Olanda 1980-81 fu la 63\u00aa edizione della competizione.\nPrimo turno.\n5 e 6 settembre 1981.\nSecondo turno.\n31 ottobre e 1\u00ba novembre 1980\nOttavi.\n16 e 17 gennaio 1982.\nQuarti.\n17 febbraio e 17 marzo 1982.\nSemifinali.\n31 marzo e 28 aprile 1982.\nFinale.\n12 e 18 maggio 1982."}
{"id": "2983714", "revid": "287204", "url": "https://it.wikipedia.org/wiki?curid=2983714", "title": "Tail Savannah Challenger 2010", "text": "Il Tail Savannah Challenger 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a Savannah negli USA dal 3 al 9 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori con protected ranking:\nGiocatori lucky loser:\nCampioni.\nSingolare.\n Kei Nishikori ha battuto in finale Ryan Sweeting, 6\u20134, 6\u20130\nDoppio.\n Jamie Baker / James Ward hanno battuto in finale Bobby Reynolds / Fritz Wolmarans, 6\u20133, 6\u20134"}
{"id": "2983721", "revid": "1543377", "url": "https://it.wikipedia.org/wiki?curid=2983721", "title": "Crepaccia terminale", "text": "Una crepaccia o crepacciata terminale (in tedesco bergschrund) \u00e8 un tipo di crepaccio che si forma laddove la porzione del ghiacciaio in movimento si separa da quella sovrastante, cosiddetta \"stagnante\". Il \"bergschrund\" \u00e8 spesso un serio ostacolo per gli alpinisti, che talvolta ne abbreviano il nome in \"schrund\".\nCaratteristiche.\nIn un circo, la crepacciata terminale \u00e8 posizionata parallelamente alla sua parete posteriore ed \u00e8 causata dal movimento rotazionale del ghiacciaio. In un ghiacciaio longitudinale, la crepacciata si trova nella parte in alto finale del ghiacciaio ad angolo retto con la colata che, scivolando verso il basso, ne provoca la formazione.\nLe crepacciate terminali si estendono alla roccia in posto e possono avere una profondit\u00e0 di ben oltre i cento metri.\nIn inverno, i bergschrund sono spesso riempiti dalla neve di valanghe che vi cadono sopra dai versanti montani circostanti. Nella tarda estate, a causa della fusione, rimangono scoperti e possono rappresentare un ostacolo molto difficile per gli alpinisti.\nCrepaccia terminale e periferica.\nBisogna comunque distinguere la crepaccia terminale dalla crepaccia periferica(in tedesco \"randkluft\", altrimenti detto \"rimaye\") che \u00e8 un tipo di crepaccio di cui una delle due pareti \u00e8 di roccia (e non di ghiaccio), situato verso la parete posteriore del circo. Il \"randkluft\" trae origine in parte dalla fusione del ghiaccio che si distacca dalla parete rocciosa a causa della sua temperatura relativamente pi\u00f9 calda."}
{"id": "2983723", "revid": "478814", "url": "https://it.wikipedia.org/wiki?curid=2983723", "title": "Canella Challenger 2010", "text": "Il Canella Challenger 2010 \u00e8 stato un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Biella in Italia dal 10 al 16 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori lucky loser:\nCampioni.\nSingolare.\n Bj\u00f6rn Phau ha battuto in finale Simone Bolelli, 6\u20134, 6\u20132\nDoppio.\n James Cerretani / Adil Shamasdin hanno battuto in finale Dustin Brown / Alessandro Motti, 6\u20133, 2\u20136, [11\u20139]"}
{"id": "2983728", "revid": "1418004", "url": "https://it.wikipedia.org/wiki?curid=2983728", "title": "Jan Cremer", "text": "Ha ottenuto un notevole successo con i romanzi autobiografici \"Ik Jan Cremer\" (\"Io, Jan Cremer\") I e II, rispettivamente del 1964 e del 1966, \"Made in USA\" del 1969 e \"Logboek\" (\"Giornale di bordo\") del 1978, ambientati in parte negli Stati Uniti. Attraverso un linguaggio gergale e provocatorio, essi descrivono le esperienze di una giovent\u00f9 che vive la metropoli come giungla, piena di avventure ma anche di sconfitte."}
{"id": "2983733", "revid": "729019", "url": "https://it.wikipedia.org/wiki?curid=2983733", "title": "Agostino Puppo", "text": "Biografia.\nNativo della frazione di Pegli, in cui inizi\u00f2 a praticare il rugby, pass\u00f2 poi al , club del quale caratterizz\u00f2 l'epoca migliore: tra il 1971 e il 1973, infatti, il club giunse tre volte consecutivamente alla piazza d'onore del campionato, venendo sempre sconfitto dal .\nForm\u00f2, insieme ad altri compagni di squadra, Bollesan su tutti, l'asse portante della Nazionale italiana che affront\u00f2 il primo importante \"tour\" della sua storia, quello in Africa Australe del 1973: esordiente in azzurro nel febbraio 1972 a Padova contro il in Coppa FIRA, un anno pi\u00f9 tardi fu tra i convocati nella spedizione che vide l' vincere contro i South African Leopards e perdere di stretta misura altri incontri (\u00abUno dei miei banditi\u00bb, fu il commento di Bollesan alla morte di Puppo).\nFurono 20, in totale, gli incontri di Puppo in Nazionale; quando il CUS Genova inizi\u00f2 a declinare, e altri giocatori migrarono altrove, Puppo rimase nel club per non trasferirsi dalla sua citt\u00e0 natale, e lo segu\u00ec in serie B, salvo poi trasferirsi nel neopromosso nel 1975 insieme ad altri suoi compagni di squadra.\nDivenuto capitano di tale nuova formazione, la lasci\u00f2 nel 1980 per ritirarsi dall'attivit\u00e0.\nPubblicamente premiato nel 2008 allo Stadio Flaminio dal presidente federale Giancarlo Dondi per il trentacinquesimo anniversario del \"tour\" africano del 1973 insieme ai suoi compagni di Nazionale, Puppo \u00e8 deceduto il 16 febbraio 2010, due giorni prima di compiere 62 anni, a causa di un tumore."}
{"id": "2983736", "revid": "86341", "url": "https://it.wikipedia.org/wiki?curid=2983736", "title": "Alessandra Sardoni", "text": "Biografia.\nLaureata in filosofia del linguaggio sotto la direzione del linguista Tullio De Mauro, ha cominciato la carriera giornalistica lavorando per l'edizione di Napoli de \"la Repubblica\" e per Mediaset. Nel 1991 ha iniziato a lavorare per il telegiornale di Videomusic, \"VM Giornale\". Dal 1994 \u00e8 cronista parlamentare e si occupa di politica, prima per Videomusic, poi per TMC/LA7, del cui telegiornale \u00e8 una degli inviati di punta. Nel 2002 \u00e8 diventata inviata. Ha condotto \"Otto e mezzo\", assieme a Pietrangelo Buttafuoco nell'estate 2007 e con Lanfranco Pace nel 2008.\nSempre su LA7, la mattina conduce il programma di informazione \"Omnibus\", alternandosi con Andrea Pancani, e nell'estate 2014 ha condotto \"In onda\", in coppia con Salvo Sottile. Collabora con il quotidiano \"Il Foglio\". Nel biennio 2013-2014 \u00e8 diventata la prima donna a ricoprire il ruolo di presidente dell'associazione stampa parlamentare. Nel giugno 2015 le \u00e8 stato assegnato il Premiolino, il pi\u00f9 antico e prestigioso premio giornalistico italiano."}
{"id": "2983738", "revid": "2105814", "url": "https://it.wikipedia.org/wiki?curid=2983738", "title": "Didier Barra", "text": "Biografia.\nFiglio di Cl\u00e9ment Barra, \u00e8 stato frequentemente confuso con il compatriota Fran\u00e7ois Didier Nom\u00e9, del quale prese in eredit\u00e0 la bottega. Le opere dei due artisti sono state collettivamente conosciute come eseguite da \"Mons\u00f9 Desiderio\".\nDidier Barra lasci\u00f2 Metz probabilmente nel 1608, data dopo la quale non \u00e8 pi\u00f9 possibile ritrovare il suo nome negli archivi cittadini. \u00c8 invece certamente documentata la sua attivit\u00e0 a Napoli, a partire dal 1630.\nNella citt\u00e0 partenopea frequent\u00f2 principalmente un gruppo di pittori paesaggisti e vedutisti provenienti dal Nord Europa e lavor\u00f2 in collaborazione con Belisario Corenzio. La precisione topografica e quasi incisoria delle sue opere, quali \"Vista panoramica di Napoli\", suggeriscono la presenza di influenze da parte delle opere del pittore e incisore vedutista Alessandro Baratta e un possibile periodo di formazione come cartografo."}
{"id": "2983749", "revid": "352448", "url": "https://it.wikipedia.org/wiki?curid=2983749", "title": "Crepacciata terminale", "text": ""}
{"id": "2983750", "revid": "352448", "url": "https://it.wikipedia.org/wiki?curid=2983750", "title": "Bergschrund", "text": ""}
{"id": "2983754", "revid": "352448", "url": "https://it.wikipedia.org/wiki?curid=2983754", "title": "Randkluft", "text": ""}
{"id": "2983756", "revid": "767487", "url": "https://it.wikipedia.org/wiki?curid=2983756", "title": "The Vectors", "text": "I The Vectors sono un gruppo hardcore punk svedese, formato nel 1996 a Ume\u00e5 dal chitarrista e cantante Karl Backman, il bassista e cantante Pelle Backman e il batterista Jens Nord\u00e9n. Tutti e tre i componenti hanno suonato assieme in altri gruppi dal 1990. Jens Nord\u00e9n ha anche suonato negli Step Forward con Dennis Lyxz\u00e9n.\nStoria del gruppo.\nIl primo extended play, \"Fuck MTV\", viene pubblicato nel dicembre 1996 dalla New Lifeshark Records, che pubblica anche l'album di debutto, \"The Vectors\" nel 1998. Poich\u00e9 l'etichetta aveva censurato i testi e la copertina, la band decide di non collaborarci pi\u00f9.\nNel 1999 i The Vectors devono cessare temporaneamente il tour europeo a causa di un procedimento legale intentato da una major tedesca, che affermava di possedere i diritti d'autore sul nome Vectors, mentre altre date vengono cancellate a seguito di attacchi neonazisti.\nL'EP \"Rape the Pope\" viene pubblicato nell'estate del 2000 dalla loro stessa etichetta e, a seguito di quest'uscita, la band riceve minacce di morte e proteste da attivisti cristiani e antiabortisti a causa della title track. La pubblicazione fu anche rifiutata da alcuni distributori.\nNel novembre 2003 viene pubblicato il secondo album di studio, \"Still Ill\", dalla Busted Heads Records Come il precedente EP, anche \"Still Ill\" viene prodotto da David Sandstr\u00f6m.\nUn terzo album, intitolato \"Good Fuck Bad Fuck\", \u00e8 attualmente in fase di realizzazione.\nKarl Backman e Jens Nord\u00e9n suonano attualmente negli AC4 con Dennis Lyxz\u00e9n e David Sandstr\u00f6m, mentre Pelle Backman negli Audionom."}
{"id": "2983758", "revid": "339392", "url": "https://it.wikipedia.org/wiki?curid=2983758", "title": "Rimaye", "text": ""}
{"id": "2983762", "revid": "287204", "url": "https://it.wikipedia.org/wiki?curid=2983762", "title": "Ramakien", "text": "Il Ramakien \u00e8 un poema epico thailandese ispirato al poema epico indiano R\u0101m\u0101ya\u1e47a.\nL'opera ha avuto una grande influenza sulla cultura thailandese. Anche se la trama \u00e8 identica a quella del R\u0101m\u0101ya\u1e47a, molti aspetti sono stati ambientati in un contesto thailandese (abbigliamento, topografia, elementi della natura, armi). Ne esistono attualmente tre copie dopo la distruzione di molte copie accaduta durante la distruzione di Ayutthaya nel 1767; una di queste fu scritta nel 1797 sotto la supervisione del re Rama I."}
{"id": "2983782", "revid": "36426", "url": "https://it.wikipedia.org/wiki?curid=2983782", "title": "Consorterie", "text": ""}
{"id": "2983783", "revid": "158913", "url": "https://it.wikipedia.org/wiki?curid=2983783", "title": "Eliseo", "text": ""}
{"id": "2983789", "revid": "729019", "url": "https://it.wikipedia.org/wiki?curid=2983789", "title": "Jean Blanchet", "text": "Cresciuto a Lione, dove suo padre Pierre possedeva una piccola fabbrica di quadranti d'orologio, rimase tanto affascinato dalla tradizione svizzera e francese nel settore che nel 1789 apr\u00ec a sua volta una propria fabbrica d'orologi, la Blanchet appunto, destinata a raggiungere rapidamente il successo fra la ricca borghesia di un po' tutta Europa per l'accuratezza tecnica ed estetica dei suoi prodotti. Non a caso, appassionato viticoltore qual era, amava ripetere che per ottenere un modello d'alta orologeria ci volevano le stesse cure e attenzioni necessarie per produrre un buon vino.\nNel 1828 si spos\u00f2 con Laura Wilson, figlia di un ambasciatore inglese, e l'anno successivo ne ebbe un figlio, Yves, che nel 1849, deciso a proseguire l'attivit\u00e0 paterna, si iscrisse all'\u00c9cole royale d'horlogerie di Cluses, da poco fondata nell'Alta Savoia, presso il confine svizzero, per perfezionarsi nella tecnica e nel design degli orologi.\nTre anni dopo, nel 1852, Jean mor\u00ec in un incidente e Yves assunse la direzione della Blanchet trasferendola nel 1856 a Coppet, sul lago di Ginevra, per migliorarne ulteriormente la sofisticata tecnica costruttiva e lanciare la sua \"Manufacture d'Horologerie Blanchet &amp; Cie\"."}
{"id": "2983790", "revid": "287204", "url": "https://it.wikipedia.org/wiki?curid=2983790", "title": "BNP Paribas Primrose Bordeaux 2010", "text": "Il BNP Paribas Primrose Bordeaux 2010 \u00e8 stato un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Bordeaux in Francia dal 10 al 16 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori con uno Dizionario del tennis#special exempt:\nCampioni.\nSingolare.\n Richard Gasquet ha battuto in finale Micha\u00ebl Llodra, 4\u20136, 6\u20131, 6\u20134\nDoppio.\n Nicolas Mahut / \u00c9douard Roger-Vasselin hanno battuto in finale Karol Beck / Leo\u0161 Friedl, 5\u20137, 6\u20133, [10\u20137]"}
{"id": "2983791", "revid": "136801", "url": "https://it.wikipedia.org/wiki?curid=2983791", "title": "BNP Paribas Primrose Bordeaux", "text": ""}
{"id": "2983792", "revid": "33689", "url": "https://it.wikipedia.org/wiki?curid=2983792", "title": "The Mitchell Report", "text": ""}
{"id": "2983799", "revid": "767487", "url": "https://it.wikipedia.org/wiki?curid=2983799", "title": "Rico (album)", "text": "Rico \u00e8 un album discografico del gruppo musicale britannico Matt Bianco, l'ottavo registrato in studio.\nL'album ricalca la struttura dei precedenti del duo Reilly-Fisher, intriso di ritmo cubani e latineggianti.\nCome consuetudine, otto delle dieci tracce sono cantate dal cantante Mark Reilly, una in genere \u00e8 cantata dalla corista di turno del gruppo ed infine viene inserito un brano strumentale."}
{"id": "2983801", "revid": "287204", "url": "https://it.wikipedia.org/wiki?curid=2983801", "title": "Busan Open Challenger Tennis 2010", "text": "Il Busan Open Challenger Tennis 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Pusan in Corea del Sud dal 10 al 16 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Lim Yong-Kyu ha battuto in finale Lu Yen-Hsun, 6\u20131, 6\u20134\nDoppio.\n Alexander Peya / Rameez Junaid hanno battuto in finale Pierre-Ludovic Duclos / Yang Tsung-hua, 6\u20134, 7\u20135"}
{"id": "2983802", "revid": "136801", "url": "https://it.wikipedia.org/wiki?curid=2983802", "title": "Busan Open Challenger Tennis", "text": ""}
{"id": "2983815", "revid": "287204", "url": "https://it.wikipedia.org/wiki?curid=2983815", "title": "Sarasota Open 2010", "text": "Il Sarasota Open 2010 \u00e8 stato un torneo professionistico di tennis maschile giocato sulla terra verde, che faceva parte dell'ATP Challenger Tour 2010. Si \u00e8 giocato a Longboat Key negli USA dal 10 al 16 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori con uno Dizionario del tennis#Special exempt:\nCampioni.\nSingolare.\n Kei Nishikori ha battuto in finale Brian Dabul, 2\u20136, 6\u20133, 6\u20134\nDoppio.\n Brian Battistone / Ryler DeHeart hanno battuto in finale Gero Kretschmer / Alex Satschko, 5\u20137, 7\u20136(4), [10\u20138]"}
{"id": "2983816", "revid": "136801", "url": "https://it.wikipedia.org/wiki?curid=2983816", "title": "Sarasota Open", "text": ""}
{"id": "2983819", "revid": "76963", "url": "https://it.wikipedia.org/wiki?curid=2983819", "title": "Patrick Modiano", "text": "Biografia.\nNasce a Boulogne-Billancourt, citt\u00e0 poco distante da Parigi, il 30 luglio del 1945, figlio di Albert Modiano, francese di origini ebraico-italiane, e di Louisa Colpijn, un'attrice belga di etnia fiamminga. Studia dapprima in Alta Savoia, ; conosce Raymond Queneau, amico della madre, che gli dar\u00e0 anche delle lezioni individuali di geometria e con il quale entrer\u00e0 anch'egli in amicizia. Termina gli studi liceali ad Annecy, conseguendo il baccalaur\u00e9at nel 1962, senza proseguire.\nIntrodotto dall'amico Queneau nel mondo letterario, conosce l'editore Gallimard e, nel 1967, scrive il suo primo romanzo \"La Place de l'\u00c9toile\", che viene pubblicato dallo stesso Gallimard; il romanzo gli vale il Premio Roger Nimier. \u00c8 documentarista per Carlo Ponti e paroliere per Fran\u00e7oise Hardy. Nei suoi romanzi, per lo pi\u00f9 ambientati nella Parigi occupata dai nazisti e costruiti intorno alla figura dello straniero, dell'esule, dell'ebreo, si intrecciano una vena disperata di ascendenza esistenzialista e il gusto della rievocazione.\nL'autore rievoca molto spesso, nei personaggi dei suoi romanzi, l'ambigua figura del padre, un ebreo sicuramente vittima del Nazismo, che per\u00f2, arrestato nel 1943, si dimostr\u00f2 pronto a tutto pur di sopravvivere (infatti, riusc\u00ec a sfuggire alla deportazione grazie a potenti amicizie collaborazioniste): una figura dalla duplice e ambigua identit\u00e0, invischiata molto spesso in rapporti di complicit\u00e0 con i carnefici.\nNel 1978 il romanzo \"Rue des Boutiques Obscures\" (titolo che si riferisce a via delle Botteghe Oscure, di Roma, dove ha anche abitato), gli vale il Premio Goncourt. Nel 1996 riceve dal Ministero della Cultura francese il Grand Prix national des lettres. Nel 2000 l'Acad\u00e9mie fran\u00e7aise gli conferisce il Grand Prix de litt\u00e9rature Paul Morand\nIn Italia i primi libri dello scrittore appaiono presso la casa editrice Rusconi; \"Villa triste\" viene tradotto in italiano da Alfredo Cattabiani. Nel 2008 ha scritto la prefazione al diario di H\u00e9l\u00e8ne Berr e l'anno successivo a un'edizione del romanzo \"Niente di nuovo sul fronte occidentale\" di Erich Maria Remarque.\nNel 2014 l'Accademia svedese gli ha assegnato il Premio Nobel per la letteratura, \u00abper l'arte della memoria con la quale ha evocato i destini umani pi\u00f9 inesplicabili e scoperto il mondo della vita nel tempo dell'occupazione\u00bb."}
{"id": "2983821", "revid": "118031", "url": "https://it.wikipedia.org/wiki?curid=2983821", "title": "Beppe Baresi", "text": ""}
{"id": "2983824", "revid": "1543377", "url": "https://it.wikipedia.org/wiki?curid=2983824", "title": "Zagreb Open 2010", "text": "Il Zagreb Open 2010 \u00e8 stato un torneo professionistico di tennis maschile giocato sulla terra battuta, che faceva parte dell'ATP Challenger Tour 2010. Si \u00e8 giocato a Zagabria in Croazia dal 10 al 16 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori special exempt:\nCampioni.\nSingolare.\n Jurij \u0160\u010dukin ha battuto in finale Santiago Ventura, 6\u20133, 7\u20135\nDoppio.\n Andre Begemann / Matthew Ebden hanno battuto in finale Rub\u00e9n Ram\u00edrez Hidalgo / Santiago Ventura, 7\u20136(5), 5\u20137, [10\u20133]"}
{"id": "2983827", "revid": "226458", "url": "https://it.wikipedia.org/wiki?curid=2983827", "title": "Cimitero 117", "text": "Il cimitero 117 \u00e8 un antico cimitero risalente ad un periodo compreso tra il 12.340 e l'11.140 a.C., situato nel Sudan settentrionale lungo il confine con l'Egitto: una delle ipotesi formulate dagli archeologi renderebbe il sito la pi\u00f9 antica traccia conosciuta di un episodio bellico.\nIl sito venne scoperto nel 1964 da un team guidato dall'antropologo e archeologo americano Fred Wendorf, contiene 59 corpi (pi\u00f9 numerosi frammenti di altri individui): 24 donne, 19 uomini e 13 bambini (tre corpi non sono stati identificati). Gli scheletri sono stati analizzati con la datazione al radiocarbonio e secondo i risultati appartengono a uomini vissuti intorno all'11740 a.C. I corpi sono distribuiti in tre siti vicini tra loro, due dei quali chiamati Jabel Sahaba e il terzo Tushka. Circa il 40% dei corpi di Jabel Sahaba sono deceduti per morte violenta e mostrano gravi ferite; nei loro corpi vi erano pietre appuntite, in punti che suggeriscono un attacco subito da lance o frecce.\nI corpi e altri manufatti rinvenuti nel sito sono stati donati di recente al British Museum."}
{"id": "2983833", "revid": "1833487", "url": "https://it.wikipedia.org/wiki?curid=2983833", "title": "Federico Vespa", "text": "\u00c8 il primo dei due figli del popolare giornalista Bruno Vespa e di Augusta Iannini, ex magistrato.\nBiografia.\nInizia la sua carriera giornalistica nel marzo del 2002, quando collabora con il quotidiano sportivo La Gazzetta dello Sport e commenta le partite casalinghe della Roma per l'emittente radiofonica Radio 101 One o One (attuale R101).\nLaureatosi in Giurisprudenza nel 2005, dopo una breve esperienza nell'emittente romana \"Radio Spazio Aperto\" inizia a collaborare con RTL 102.5, occupandosi ancora di sport e poi passando al lavoro di redazione giornalistica e conduzione radiofonica.\nSempre per RTL commenta le gare casalinghe della Roma ed \u00e8 stato inviato e radiocronista della finale di Champions League 2009 tenutasi nella capitale. Ha collaborato a lungo con il quotidiano \"Il messaggero\" e realizzato interviste a personaggi noti per il settimanale \"Gente\".\nDal marzo 2007, con suo padre, ha condotto \"Non Stop News Raccontami\" approfondimento settimanale in onda su Rtl il venerd\u00ec mattina dalle 8.00 alle 9.00.\nHa poi condotto numerosi programmi tra i quali Non Stop News, Onorevole DJ, Password, Chi c'\u00e8 c'\u00e8, chi non c'\u00e8 non parla, Nessun dorma.\nHa condotto, sempre su Rtl 102.5, il programma \"Protagonisti\" in onda dalle 19 alle 21, con Federica Gentile.\n\u00c8 stato inviato, per la medesima emittente radiofonica, in numerosi eventi politici tra cui le elezioni politiche del 2008 e del 2013.\nHa lavorato dal 2008 al 2010 per Sky Sport in qualit\u00e0 di telecronista. Dal 2011 al 2015 ha commentato le gare di Serie A e Champions League per l'emittente televisiva Mediaset.\nIl 29 ottobre 2019, ha pubblicato il suo primo libro \u201cL\u2019anima del maiale. Il male oscuro della mia generazione\u201d edito da Piemme, con un ottimo riscontro di vendite. \nHa lasciato Rtl 102.5 dopo 14 anni a luglio 2020, per approdare qualche mese dopo a Rai Isoradio, dove conduce un programma di intrattenimento con Silvia Salemi dal luned\u00ec al venerd\u00ec dalle 19 alle 20."}
{"id": "2983842", "revid": "339392", "url": "https://it.wikipedia.org/wiki?curid=2983842", "title": "Dragon World", "text": ""}
{"id": "2983844", "revid": "287204", "url": "https://it.wikipedia.org/wiki?curid=2983844", "title": "Storie di san Bernardino", "text": "Le Storie di san Bernardino sono un ciclo di otto tavolette dipinte a tempera, datate 1473 e conservate oggi nella Galleria nazionale dell'Umbria a Perugia. Riferite prudentemente a un \"Maestro\" o \"Bottega del 1473\", vi parteciparono alcuni dei migliori pittori umbri dell'epoca, come Perugino, Pinturicchio, Piermatteo d'Amelia e forse Sante di Apollonio del Celandro.\nStoria.\nNel 1473 i Francescani di Perugia commissionarono la decorazione di due ante che coprivano una nicchia con la statua del santo nell'oratorio di San Bernardino. All'epoca l'ordine era impegnato nella diffusione del messaggio religioso e politico del santo senese, recentemente canonizzato nel 1450, e la serie doveva raffigurarne i miracoli.\nAll'impresa parteciparono almeno cinque mani, tra cui sono stati fatti anche nomi di pittori molto prestigiosi, che per\u00f2 si attennero a un medesimo stile, il cui progetto viene in genere attribuito al Perugino, allora molto giovane e solo da un anno diventato maestro a tutti gli effetti con l'iscrizione alla compagnia di San Luca a Firenze (1472).\nLa serie venne smantellata in epoca imprecisata e venne rinvenuta nella sagrestia della chiesa di San Francesco al Prato a Perugia. L'aspetto e collocazione originaria delle serie \u00e8 ancora oggi oggetto di diatribe tra gli studiosi.\nDescrizione.\nLe otto tavolette dovevano essere organizzate in due sportelli, coronati da un \"celetto\" col \"monogramma di Cristo\". All'interno della nicchia era conservato un gonfalone con l'effigie del santo, dipinto da Benedetto Bonfigli nel 1465. La serie si divideva in miracoli operati per intercessione del santo quando era in vita e \"post mortem\". \nLe scene sono: \n\"san Bernardino risana da un'ulcera la figlia di Giovanni Petrazio da Rieti\" (Perugino) \n\"San Bernardino restituisce, post mortem, la vista a un cieco\" (Perugino e Pinturicchio) \n\"San Bernardino appare post mortem e libera un prigioniero\" (Pinturicchio) \n\"San Bernardino sulla via di Verona resuscita un uomo trovato sotto un albero\" (Pinturicchio) \n\"San Bernardino guarisce Nicola di Lorenzo da Prato, travolto da un toro\" \n\"Miracolo del bambino nato morto\" (scuola del Perugino) \n\"san Bernardino appare di notte a Giovan Antonio Tornaro, ferito in un agguato, e lo risana\" \n\"san Bernardino appare post mortem e risana Giovanni Antonio da Parma ferito con una pala\" \nStile.\nInnegabile \u00e8 l'influenza di Piero della Francesca, allora attivo a Urbino, nelle ariose architetture degli sfondi. Le figure sono piccole e occupano la fascia inferiore, mentre vera protagonista della scena \u00e8 la fastosa architettura, che prevale sulle figure scandendo solennemente lo spazio in maniera regolare.\nLa luce \u00e8 chiara e nitida, i colori tenui, le ombre schiarite, sul modello di Piero, mentre la purezza architettonica rivela una meditazione sulla scuola urbinate. L'autore delle architetture \u00e8 incertamente identificato nel Perugino stesso o nel generico Maestro del 1473, mentre le figure sono opera di diversi pittori, tra cui vi fu sicuramente il Perugino (\"San Bernardino risana una fanciulla\") e forse Piermatteo d'Amelia. Al Pinturicchio sono invece attribuiti la \"Guarigione del cieco\", \"San Bernardino richiama alla vita un uomo trovato morto sotto un albero\" e la \"Liberazione del prigioniero\", per l'elegante atteggiarsi delle figure nei panneggi spigolosi.\nLe decorazioni policrome che rivestono le partiture architettoniche e le acutezze goticheggianti di alcune figure sono legate all'eredit\u00e0 locale."}
{"id": "2983846", "revid": "466539", "url": "https://it.wikipedia.org/wiki?curid=2983846", "title": "Lago di Robi\u00e8i", "text": "Il lago di Robi\u00e8i \u00e8 un bacino artificiale alpino che si trova ai piedi del ghiacciaio del Basodino, in Ticino. \u00c8 stato creato dall'omonima diga che si trova nelle immediate vicinanze della capanna Bas\u00f2dino.\nDescrizione.\nSfruttato per produrre elettricit\u00e0 tramite turbine, pu\u00f2 essere raggiunto seguendo la Vallemaggia fino a Bignasco e poi procedendo sino a San Carlo, da dove una teleferica conduce direttamente a Robi\u00e8i."}
{"id": "2983849", "revid": "466539", "url": "https://it.wikipedia.org/wiki?curid=2983849", "title": "\u017denskij volejbol'nyj klub Dinamo-Jantar'", "text": "Il \u017denskij Volejbol'yj Klub Dinamo-Jantar' (in russo \u0414\u0438\u043d\u0430\u043c\u043e-\u042f\u043d\u0442\u0430\u0440\u044c \u0436\u0435\u043d\u0441\u043a\u0438\u0439 \u0432\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431) \u00e8 stata una societ\u00e0 pallavolistica femminile russa con sede a Kaliningrad.\nStoria della societ\u00e0.\nIl Volejbol'nyj Klub Dinamo-Jantar' nasce nel 2002 a Mosca con il nome \"Dinamo Moskovskaja oblast\"' per iniziativa della societ\u00e0 sportiva Dinamo, della FSB e dell', con l'obiettivo di far rinascere la tradizione pallavolistica femminile a \"marchio Dinamo\" nella capitale russa, dove la aveva cessato la propria attivit\u00e0 nel 1992.\nDisputa la stagione 2002-03 nella Vys\u0161aja Liga A, la serie cadetta russa, potendo contare su diverse giocatrici provenienti dall'; termina l'annata al secondo posto che vale la promozione in Superliga.\nNel campionato d'esordio in massima serie, il club giunge fino alla finale, che resta il miglior traguardo del club, mentre nella stagione 2005-06 ottiene il terzo posto.\nSu proposta della Federazione pallavolistica russa e del governo dell'Oblast' di Kaliningrad, nel 2006 il club cambia denominazione, adottando quella attuale, e trasferisce la propria sede da Mosca a Kaliningrad, anche se di fatto continua a disputare le partite casalinghe nella capitale. Nelle stagioni successive la squadra si piazza con continuit\u00e0 nella parte medio-bassa della classifica, raggiungendo il sesto posto nell'annata 2006-07 come miglior risultato.\nAl termine della stagione 2010-11, conclusosi con l'ultimo post in classifica e la retrocessione in Vys\u0161aja Liga A, la societ\u00e0 chiude i battenti cessando di esistere."}
{"id": "2983853", "revid": "2043462", "url": "https://it.wikipedia.org/wiki?curid=2983853", "title": "Elisabetta Maria di Baviera", "text": "Biografia.\nElisabetta Maria nacque a Monaco come prima figlia del principe Leopoldo di Baviera e della moglie, l'arciduchessa Gisella d'Asburgo-Lorena, figlia dell'imperatore Francesco Giuseppe I d'Austria e dell'imperatrice Elisabetta, detta \"Sissi\". Elisabetta aveva una sorella pi\u00f9 giovane, Augusta Maria, e due fratelli pi\u00f9 piccoli, Giorgio e Corrado.\nIl 2 novembre 1893, a Genova, essa spos\u00f2 Otto Ludwig Philipp von Seefried auf Buttenheim, signore di Hagenbach (Bamberga, 26 settembre 1870 \u2013 Gresten, 5 settembre 1951), che venne in seguito nominato luogotenente del 1\u00ba reggimento fanteria a Troppau/M\u00e4hren. Essi ebbero cinque figli, ma la prima, Gisella, mor\u00ec in fasce.\nElisabetta Maria mor\u00ec all'et\u00e0 di ottantatr\u00e9 anni nel 1957, venendo seppellita nel cimitero di Gresten.\nDiscendenza.\nElisabetta Maria diede al marito cinque figli:\nIl figlio Franz-Joseph, nel periodo in cui abit\u00f2 in Spagna, probabilmente in quanto socio \"in ombra\" dell'ammiraglio Wilhelm Canaris, in seguito giustiziato per ordine di Adolf Hitler, venne coinvolto in un'ampia rete commerciale che si occupava di trasporti, forniture strategiche di tungsteno e altri minerali grezzi, di derrate alimentari, di prodotti chimici, fornendo in generale tutti i materiali necessari a sostenere lo sforzo bellico della seconda guerra mondiale. I suoi soci spagnoli erano in maggioranza famigliari e parenti del generale Francisco Franco."}
{"id": "2983854", "revid": "110157", "url": "https://it.wikipedia.org/wiki?curid=2983854", "title": "Teoria di Marcus", "text": "La teoria di Marcus \u00e8 utilizzata per descrivere la velocit\u00e0 di trasferimento degli elettroni. Fu sviluppata originariamente nel 1956 da Rudolph Marcus i cui studi, in questo ambito, gli valsero il premio Nobel per la chimica nel 1992.\nLa teoria \u00e8 utilizzata per descrivere numerosi processi, sia chimici sia biochimici, come il meccanismo delle reazioni redox, la fotosintesi e altri processi che implicano lo scambio di elettroni tra complessi proteici.\nLa teoria.\nSecondo la teoria di Marcus, la velocit\u00e0 di trasferimento degli elettroni dipende dai seguenti fattori:\nSiano \"DA\" e \"D+A-\" rispettivamente i reagenti e i prodotti in una reazione di trasferimento di elettroni, con D+ che indica \"D\" ossidato e \"A-\" che indica \"A\" ridotto, \u00e8 possibile riportare in un grafico le superfici di energia libera di Gibbs dei due complessi con indicata in ascissa la variazione della geometria. In questo modo si ottengono due parabole caratteristiche dell'oscillatore armonico. In accordo col principio di Franck-Condon, il trasferimento di elettroni avviene prima della riorganizzazione geometrica dei nuclei, per cui per passare dai reagenti ai prodotti \u00e8 dapprima necessario giungere a una configurazione che corrisponde al punto in cui le due parabole si intersecano. A questo punto, con l'HOMO di \"DA\" divenuto degenere rispetto al LUMO di \"D+A-\", pu\u00f2 avere luogo il trasferimento di elettroni per effetto tunnel contro una barriera energetica rappresentata dall'energia di ionizzazione. Avvenuto il trasferimento di elettroni il sistema raggiunge quindi la configurazione geometrica finale dei prodotti.\nIn termini matematici, introducendo l'hamiltoniana per l'espressione della velocit\u00e0 della transizione elettronica, e rimandando ai riferimenti bibliografici per un approfondimento del calcolo, si ottiene l'equazione che esprime la costante cinetica \"ket\" per la reazione di trasferimento di elettroni:\ndove:\ncon formula_3 che rappresenta l'energia di riorganizzazione.\nDa notare la somiglianza con l'equazione di Arrhenius e come vengono identificati in questo caso il fattore pre-esponenziale e l'energia di attivazione."}
{"id": "2983856", "revid": "1393243", "url": "https://it.wikipedia.org/wiki?curid=2983856", "title": "Alessio Caruso", "text": "Biografia.\nNato a Bologna, recita in numerose fiction come \"Il capo dei capi\" con la regia di Enzo Monteleone e Alexis Sweet nel 2007 e nel 2010 in \"Squadra antimafia - Palermo oggi 2\" con la regia di Beniamino Catena.\nNel 2006 ha recitato nel film \"Arrivederci amore, ciao\" con la regia di Michele Soavi."}
{"id": "2983857", "revid": "21880", "url": "https://it.wikipedia.org/wiki?curid=2983857", "title": "Eulemur macaco flavifrons", "text": ""}
{"id": "2983864", "revid": "124123", "url": "https://it.wikipedia.org/wiki?curid=2983864", "title": "Gaetano Callani", "text": "Biografia.\nOrfano di padre (che mor\u00ec lo stesso giorno in cui egli nacque), venne allevato dalla madre e dallo zio Domenico, artigiano intagliatore di legno, dal quale apprese le prime nozioni di disegno. Verso i vent'anni viene iscritto all'Accademia di Belle Arti di Parma, dove nel 1760 vince un premio per il nudo disegnato e modellato, e l'anno successivo per il disegno di composizione. Verso il 1764 entra nella bottega di pittura dell'abate Giuseppe Peroni, che in quel periodo era impegnato nell'esecuzione di dipinti nella chiesa di Sant'Antonio a Parma. Probabilmente tramite intercessione del Peroni ottiene la commissione di otto statue con le \"Beatitudini\" evangeliche nella stessa chiesa, che completa alla fine del 1764.\nL'anno successivo esegue le statue della \"Concezione\", dell'evangelista Giovanni e del profeta Isaia per una cappella della chiesa dell'Annunziata a Parma. Nel 1768 dipinge una pala d'altare nella chiesa di Bianconese, nel 1772 una pala con i \"Santi vescovi piacentini\" per il duomo di Piacenza.\nNel 1774 \u00e8 chiamato a Milano da Giuseppe Piermarini, che gli affida la decorazione del \"Salone delle Cariatidi\" del Palazzo Reale. Esegue la scultura di 40 statue addossate alle pareti, che danno il nome al salone. In maggio dell'anno successivo viene nominato dalla corte parmense \u00abpittore e scultore di corte, con l'annuo soldo di 6000 lire parmigiane\u00bb.\nNel 1777 sposa Angela Gerli, sorella di Agostino, dalla quale ha la figlia Maria, che diventer\u00e0 anch'essa un'affermata pittrice. Nello stesso anno esegue una pala d'altare nella Cappella Ducale di San Liborio a Colorno. Si trasferisce poi a Roma, dove rimane sei anni. Di questo periodo sono i dipinti \"Giudizio di Paride\", \"Leonardo da Vinci\", \"Fedelt\u00e0 coniugale\" e \"San Giacomo\".\nRientrato a Parma, nel 1790 esegue lo \"Sposalizio mistico di Santa Caterina\" nella chiesa parrocchiale di Villa Cad\u00e8. Nel 1799 esegue il lodatissimo quadro \"Incontro di Luigi XI con San Francesco da Paola\" per la chiesa di San Francesco di Paola. Nel 1821 l'opera fu trasferita nella chiesa di San Vitale.\nNel 1800 progetta per il Duomo di Parma i 22 candelabri addossati ai pilastri della navata centrale e alle pareti del presbitero, in legno intagliato e argentato, adornate al centro col nome di Maria (eseguiti da Odoardo Panini). Tra i suoi ultimi lavori un ritratto di papa Pio VII, una grande tela per il conte piacentino Domenico Scotti (1807), e un \"Cristo morto\", rimasto incompiuto."}
{"id": "2984014", "revid": "767487", "url": "https://it.wikipedia.org/wiki?curid=2984014", "title": "Jean Passerat", "text": "Biografia.\nFu autore di eleganti versi in latino e in francese, la cui vena migliore \u00e8 quella che si risolve in satira gaia e divertita. Studi\u00f2 giurisprudenza all'Universit\u00e0 di Parigi; fece l'insegnante presso il \"Coll\u00e8ge de Plessis\" e poi il professore di latino al \"Coll\u00e8ge de France\"."}
{"id": "2984016", "revid": "287204", "url": "https://it.wikipedia.org/wiki?curid=2984016", "title": "Operazione Greenhouse", "text": "Operation Greenhouse era il nome dato alla quinta serie di test nucleari condotta dagli Stati Uniti, la seconda condotta nel 1951 e la prima intesa come serie atta allo sviluppo di armi termonucleari.\nCondotta nel Pacific Proving Grounds, tutti i dispositivi nucleari furono montati su torri d'acciaio per simulare un lancio aereo.\nL'operazione, oltre che rappresentare un passo decisivo verso lo sviluppo di nuovi armi, mirava a diminuire le dimensioni, il peso e la quantit\u00e0 di materiale fissile."}
{"id": "2984019", "revid": "121832505", "url": "https://it.wikipedia.org/wiki?curid=2984019", "title": "Flusso di ghiaccio", "text": "Un flusso di ghiaccio o flusso glaciale \u00e8 una regione di un ghiacciaio continentale che si muove significativamente pi\u00f9 veloce rispetto al ghiaccio circostante. I flussi di ghiaccio sono tipi di ghiacciaio e sono importanti nell'Antartide dove la loro quantit\u00e0 si aggira intorno al 10% del suo volume complessivo. Larghi fino 50\u00a0km e spessi 2\u00a0km, possono estendersi per centinaia di chilometri, e rappresentano la maggior parte del ghiaccio rimasto del ghiacciaio continentale.\nLa velocit\u00e0 di un flusso glaciale pu\u00f2 essere di oltre 1000\u00a0metri per anno, un ordine di grandezza pi\u00f9 veloce di quello del ghiaccio circostante. Le forze di taglio ai margini del flusso glaciale causano la deformazione e ricristallizzazione del ghiaccio, rendendolo pi\u00f9 soffice, e concentrando la deformazioni in bande strette o margini di taglio, laddove si formano in modo particolare i crepacci.\nLa maggior parte dei flussi di ghiaccio hanno un po' d'acqua alla loro base, che ne lubrifica il flusso. Anche il tipo di roccia in posto \u00e8 determinante, mentre i sedimenti soffici, deformabili, rendono il flusso pi\u00f9 veloce rispetto alla dura roccia.\nAntartide.\nL'indlandsis dell'Antartide defluisce verso il mare per mezzo di molti flussi glaciali. Il maggiore nell'Antartide orientale \u00e8 il ghiacciaio Lambert. Nell'Antartide occidentale, i grandi ghiacciai Pine Island e del Thwaites sono attualmente quelli pi\u00f9 in disequilibrio, con una perdita di massa totale netta tra loro, misurata nel 2006, di 85 gigatonnellate per anno.\n\u00c8 stato affermato che la calotta polare antartica stia perdendo massa. Si pensa che il processo di accelerazione passata e quella in corso dei flussi glaciali e dei ghiacciai di sbocco sia una causa importante, se non dominante, di questo squilibrio.\nGroenlandia.\nI flussi di ghiaccio che deflusicono dal ghiacciaio continentale groenlandese al mare comprendono i ghiacciai Helheim, Jakobshavn Isbr\u00e6 e Kangerdlugssuaq."}
{"id": "2984024", "revid": "352448", "url": "https://it.wikipedia.org/wiki?curid=2984024", "title": "Flusso glaciale", "text": ""}
{"id": "2984032", "revid": "118031", "url": "https://it.wikipedia.org/wiki?curid=2984032", "title": "MK Dons", "text": ""}
{"id": "2984034", "revid": "767487", "url": "https://it.wikipedia.org/wiki?curid=2984034", "title": "Trofeo Paolo Corazzi 2010", "text": "Il Trofeo Paolo Corazzi 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Cremona in Italia dal 17 al 23 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Denis Gremelmayr ha battuto in finale Marius Copil, 6\u20134, 7\u20135\nDoppio.\n Alexander Peya / Martin Slanar hanno battuto in finale Rik De Voest / Izak van der Merwe, 7\u20135, 7\u20135"}
{"id": "2984039", "revid": "32596266", "url": "https://it.wikipedia.org/wiki?curid=2984039", "title": "IntServ", "text": ""}
{"id": "2984043", "revid": "254059", "url": "https://it.wikipedia.org/wiki?curid=2984043", "title": "Val Bavona", "text": "La Val Bavona \u00e8 una valle ticinese che si estende dall'alpe di Robiei fino al paese di Bignasco, dove il fiume Bavona, che la percorre interamente, si unisce alla Maggia, della quale \u00e8 uno dei tre maggiori affluenti.\nStoria.\nGli insediamenti umani in Val Bavona risalgono a tempi molto antichi, \u00e8 difficile stabilire con esattezza quando l'uomo inizi\u00f2 a stabilirvisi.\nLe popolazioni della Val Bavona vivevano allora in condizioni difficili, come quelle in Rovana o Lavizzara, finch\u00e9 nel 1500 circa furono costretti a ritirarsi verso Cavergno e Bignasco a causa di numerosi disastri naturali.\nA partire dal XVI secolo, la valle inizi\u00f2 ad essere percorsa solo per portare gli animali a pascolare a Robiei, abitudine che \u00e8 durata fino alla met\u00e2 del XX e diventata al giorno d'oggi, ormai prassi di pochissime persone.\nGeografia.\nLa valle si incunea nella Catena Basodino-Cristallina-Biela, gruppo montuoso delle Alpi Lepontine.\nI monti principali che contornano la valle sono:\nI nuclei abitati.\nLa Valle Bavona si apre dopo i villaggi di Bignasco e Cavergno e conta dodici nuclei abitativi chiamati \"terre\", undici in territorio di Cavergno e uno, San Carlo, in quello di Bignasco. Situati sul fondovalle, essi distano un chilometro circa uno dall'altro. La valle era probabilmente gi\u00e0 abitata verso il Mille; le catastrofi naturali (alluvioni, frane, scoscendimenti) indussero per\u00f2 i suoi abitanti ad abbandonarla quale residenza stabile.\nDal Cinquecento fin verso la met\u00e0 del XX secolo le terre della val Bavona continuarono ad essere abitate nel periodo da aprile a novembre, in modo da sfruttare i pascoli e gli alpi. Isolata e percorsa fino agli anni cinquanta solamente da una mulattiera (l'inaugurazione della carrozzabile risale al 1962), questa valle ha mantenuto le sue caratteristiche architettoniche, almeno l\u00e0 dove frane o alluvioni non hanno infierito. Il paesaggio \u00e8 profondamente segnato da questi eventi e i grossi macigni che si incontrano testimoniano la furia della natura.\nOgni nucleo ha una sua caratteristica in quanto l'uomo ha dovuto, in questo territorio particolarmente difficile, adattarsi all'ambiente pi\u00f9 che altrove. Le case, qualche volta di origine assai antica, sono vicine una all'altra; stalle, porcili, legnaie sono addossate alle abitazioni.\nIn ogni nucleo, spesso al centro, si trova un oratorio, costruito non di rado con il contributo degli emigranti."}
{"id": "2984052", "revid": "125986287", "url": "https://it.wikipedia.org/wiki?curid=2984052", "title": "Mus\u00e9e des Augustins", "text": "Il Mus\u00e9e des Augustins di Tolosa, in Francia, \u00e8 un museo di belle arti che conserva una collezione di sculture e dipinti dal Medioevo al primo Novecento. I dipinti provengono da tutta la Francia; la collezione di sculture, che rappresentano la cultura occitana della regione, \u00e8 particolarmente ricca di opere romaniche.\nStoria.\nIl museo \u00e8 situato in un edificio costruito nel 1309 in stile gotico, che ospitava un convento agostiniano. Con la rivoluzione francese, il convento fu secolarizzato nel 1793 e, per decreto della Convenzione nazionale, aperto al pubblico come museo il 27 agosto 1795 (poco dopo l'apertura del Louvre), rendendolo uno dei pi\u00f9 antichi musei in Francia.\nIn un primo momento ospitava il Mus\u00e9e Provisoire du Midi de la R\u00e9publique, e in seguito (dal 1804 e fino al 1892) la Acad\u00e9mie royale des beaux-arts (che in tale periodo diverr\u00e0 \u00c9cole des beaux-arts et des sciences industrielles, prima, e \u00c9cole nationale et sp\u00e9ciale des beaux-arts poi, ora \u00c9cole sup\u00e9rieure des beaux-arts di Tolosa).\nIl Mus\u00e9e des Augustins di Tolosa \u00e8 uno tra i quindici musei fondati nei capoluoghi provinciali francesi tramite l'atto amministrativo conosciuto come \"Arr\u00eat\u00e9 Chaptal\", equivalente ad un decreto e promulgato dall'allora ministro dell'interno Jean-Antoine Chaptal (da cui trae il nome) il 13 fruttidoro anno IX (31 agosto 1801); in tal modo si permetteva ai quindici musei di possedere collezioni \"di tutti i maestri, di tutti i generi, di tutte le scuole\", mentre i musei stessi garantivano a proprie spese di ospitarle in sale espositive adeguate (in realt\u00e0, tale permesso contribuiva a dislocare l'enorme massa di beni artistici confiscati alla Chiesa con la nazionalizzazione).\nAll'inizio del XIX secolo numerosi edifici medievali (in particolare il refettorio) furono demoliti e al loro posto Eug\u00e8ne Viollet-le-Duc e il suo allievo \u00c9tienne Darcy posero nuove gallerie d'arte, cui si accede da una scala monumentale neogotica che offre un gioco di volte riccamente complicato; i lavori si svolsero dal 1873 al 1901, quando il museo fu riaperto. In effetti, la citt\u00e0 di Tolosa aveva commissionato a Urbain Vitry i lavori per garantire la rimozione di tutti i caratteri religiosi del convento. L'archeologo Alexandre du M\u00e8ge si occup\u00f2 del chiostro e lo ricostru\u00ec in modo da potervi ospitare le collezioni medievali raccolte da edifici religiosi di Tolosa distrutti, come quelli dell'abbazia di Saint-Sernin. Oggi il chiostro ospita un giardino medievale ricostruito. L'edificio \u00e8 stato classificato come Monumento Storico nel 1840.\nCollezioni.\nLa preoccupazione crescente del fondatore del museo Jean-Antoine Chaptal aveva lo scopo di garantire che \"ogni collezione presenti un'interessante serie di dipinti che rappresentino tutti i maestri, tutti i generi e tutte le scuole\". Attraverso una serie di acquisizioni che si conclusero nel 1811, il museo fu arricchito con opere del Guercino, Pietro Perugino, Rubens e Philippe de Champaigne.\nLe collezioni sommano un totale di oltre 4.000 opere e il loro nucleo deriva dalla confisca delle propriet\u00e0 della Chiesa al tempo della Rivoluzione francese, nonch\u00e9 sequestri delle collezioni private degli emigrati, a Tolosa in particolare i dipinti del cardinale de Bernis e Louis-Auguste Le Tonnelier, barone de Breteuil. La chiesa del museo ospita anche un organo costruito nel 1981 da J\u00fcrgen Ahrend.\nDipinti.\nLe scuole francesi dal XV al XVIII secolo sono rappresentate da Jean-Baptiste Oudry, Philippe de Champaigne, Louise Moillon, Valentin de Boulogne, Pierre-Henri de Valenciennes e Jean-Antoine Houdon, cos\u00ec come pittori da Tolosa e della sua regione, come Antoine e Jean-Pierre Rivalz, Nicolas Tournier, Fran\u00e7ois de Troy e Joseph Roques.\nLa pittura francese del XIX e XX secolo \u00e8 rappresentata anche con opere di Toulouse-Lautrec, Ingres, Vuillard e Delacroix. La collezione comprende anche opere spagnole, di artisti olandesi e italiani: Neri di Bicci, Lorenzo Monaco, Crespi, Pietro Perugino, Bernardo Strozzi, Guido Reni, Guercino, Carlo Maratta, Rubens, Anton Van Dyck, Jacob Jordaens, Aelbert Cuyp, van Aelst, Van Haarleem e Bartolom\u00e9 Esteban Murillo. Essa include anche opere di Philippe de Champaigne, S\u00e9bastien Bourdon, Pierre Mignard, Hyacinthe Rigaud, Nicolas de Largillierre, Jean-Baptiste Oudry, Claude Joseph Vernet, \u00c9lisabeth Vig\u00e9e Le Brun, Francesco Solimena, Francesco Guardi, Jean Auguste Dominique Ingres, Antoine Jean Gros, Eug\u00e8ne Delacroix, Camille Corot, Gustave Courbet, \u00c9douard Manet, Berthe Morisot, \u00c9douard Vuillard, Henri de Toulouse-Lautrec, Maurice Utrillo, Maurice Denis, Hortense Haudebourt-Lescot e altri.\nSculture.\nLa collezione di sculture del museo \u00e8 in gran parte dovuto al lavoro di antiquari e curatori di musei, come Alexandre du M\u00e8ge che \u00e8 riuscito a recuperare delle sculture durante le frequenti distruzioni di edifici religiosi che hanno caratterizzato il XIX secolo. Particolarmente importante \u00e8 la scultura romanica del XII secolo originaria dei tre edifici religiosi principali della citt\u00e0 - il convento di Notre-Dame de la Daurade, la basilica di Saint-Sernin e la cattedrale di San Carlo Borromeo a Saint-\u00c9tienne. Comprende anche molte sculture locali del XIV e XV secolo e otto figure in terracotta del XVI secolo dalla Chapelle de Rieux (Notre-Dame de Grasse e opere del maestro di Rieux), costruita intorno al 1340 nel Couvent des Cordeliers, cos\u00ec come doccioni dal convento stesso. Ospita anche la scultura del XIX secolo, con opere in gesso di Alexandre Falgui\u00e8re e del suo allievo Antonin Mercie, nonch\u00e9 opere di Rodin e Eug\u00e8ne Thivier e un bronzo di Camille Claudel."}
{"id": "2984066", "revid": "126257", "url": "https://it.wikipedia.org/wiki?curid=2984066", "title": "Ospedale San Paolo (Milano)", "text": "L'Ospedale San Paolo \u00e8 un ospedale di Milano, dal 1 gennaio 2016 amministrativamente compreso, assieme all'Ospedale San Carlo Borromeo, nell'ASST Santi Paolo e Carlo.\nStoria.\nVenne costruito nel quartiere Barona tra il 1964 e il 1978 su progetto dell'architetto Carlo Casati, con l'obiettivo di avere 650 posti letto, ampliabili sino a 1.200 in caso di necessit\u00e0. Dal 1987 \u00e8 anche sede di un polo universitario.\nStruttura.\nL'ingresso principale dell'Ospedale San Paolo \u00e8 sito in via A. di Rudin\u00ec mentre l'accesso al pronto soccorso avviene da via San Vigilio. Per quanto riguarda il Corso di Laurea in Infermieristica \u00e8 presente un accesso indipendente da via Ovada.\nL'ospedale \u00e8 denominato anche \"polo universitario\" in quanto ospita al suo interno una delle sezioni distaccate della Facolt\u00e0 di Medicina e Chirurgia dell'Universit\u00e0 degli Studi di Milano e nella palazzina con ingresso da via Ovada, la sezione del Corso di Laurea in Infermieristica e Fisioterapia. \nL'ospedale si presenta diviso in diversi blocchi, la struttura principale assume la forma di lettera H e si divide in tre blocchi: \nInoltre \u00e8 presente un blocco interrato rispetto al blocco A, denominato , che ospita i poliambulatori, la medicina nucleare e la diagnostica radiografica. Pi\u00f9 a sinistra rispetto al blocco A, allo stesso livello del blocco D, troviamo la nuova farmacia e staccata verso la via Ovada, la palazzina convitto. \u00c8 inoltre presente una struttura, con ingresso da via Beldiletto, dedicata alla odontostomatologia.\nI reparti di degenza.\nI reparti di degenza sono:\nBlocco A:\nBlocco B:\nBlocco D:"}
{"id": "2984067", "revid": "330270", "url": "https://it.wikipedia.org/wiki?curid=2984067", "title": "Giovambattista Marino", "text": ""}
{"id": "2984082", "revid": "36426", "url": "https://it.wikipedia.org/wiki?curid=2984082", "title": "Miracoli di san Bernardino", "text": ""}
{"id": "2984084", "revid": "775372", "url": "https://it.wikipedia.org/wiki?curid=2984084", "title": "Operazione Desert Fox", "text": "L'Operazione Desert Fox \u00e8 stata un'operazione militare autonoma svolta dagli Stati Uniti e dal Regno Unito tra il 16 e il 19 dicembre 1998 in Iraq.\nL'operazione fu giustificata come risposta all'inadempienza irachena riguardo alla risoluzione del Consiglio di Sicurezza delle Nazioni Unite e dell'interferenza con gli ispettori dell'UNSCOM .\nIl nome \"Desert Fox\" non \u00e8 da associare al Feldmaresciallo Erwin Rommel, generale del Terzo Reich durante la Seconda guerra mondiale, ma ad una delle almeno mezza dozzina di operazioni programmate dagli Stati Uniti dal 1991 al 2000 in Iraq.\nGli scopi.\nL'obiettivo dell'operazione era di ridurre la capacit\u00e0 di Saddam Hussein di mantenere il potere in Iraq. Il 31 ottobre 1998 il presidente statunitense Bill Clinton firm\u00f2 nella legge H.R. 4655 l'\"Iraq Liberation Act\" Questo atto prevedeva di recuperare fondi da consegnare agli oppositori di Saddam Hussein per rovesciare il dittatore e instaurare una democrazia.\nAvvisaglie dell'imminente bombardamento dell'Iraq erano giunte gi\u00e0 dal febbraio 1998 e l'operazione trov\u00f2 molti pareri favorevoli ma anche molte critiche sia in patria che all'estero. L'Arabia Saudita, il Bahrein e gli Emirati Arabi Uniti inizialmente si rifiutarono di concedere all'America di usare le loro basi militari per bombardare l'Iraq.\nUfficialmente l'amministrazione Clinton afferm\u00f2 che l'obiettivo ufficiale dell'operazione era di ridurre la possibilit\u00e0 al regime iracheno di fabbricare armi di distruzione di massa quali la bomba atomica.\nIl bombardamento.\nGli obiettivi fisici del bombardamento furono installazioni irachene per la ricerca e lo sviluppo di armi, siti di difesa aerea, caserme e quartieri generali della Guardia Repubblicana irachena. Tali obiettivi vennero distrutti nella quasi totalit\u00e0 in quattro notti, con l'uso di missili da crociera lanciati dagli incrociatori e dei bombardieri della USAF che le armi contraeree irachene erano totalmente incapaci di contrastare.\nGli Stati Uniti impiegarono nel bombardamento, oltre agli incrociatori armati di missili Tomahawk, velivoli della USS Enterprise e della USS Carl Vinson, quali il B-1 Lancer e l'F-16. La RAF contribu\u00ec con i Panavia Tornado. In queste missioni prese parte per la prima volta un pilota donna.\nLe conseguenze.\nIn reazione all'attacco tre dei cinque membri permanenti del Consiglio di Sicurezza delle Nazioni Unite (Russia, Francia e Cina) minacciarono di togliere l'embargo al petrolio iracheno e il presidente degli ispettori dell'ONU, il diplomatico australiano Richard Butler.\nL'Iraq accett\u00f2 di ricevere gli ispettori delle Nazioni Unite, con i quali per\u00f2 smise di cooperare nel gennaio del 1999, ma diplomaticamente il segretario generale delle Nazioni Unite, allora Kofi Annan, riusc\u00ec a convincere Saddam Hussein a permettere agli ispettori di visitare il paese. In seguito il vice Primo Ministro Tareq Aziz accus\u00f2 gli ispettori dell'ONU di essere spie degli Stati Uniti, accuse che peraltro trovarono pi\u00f9 tardi delle conferme. Nonostante tutto gli ispettori dell'ONU rimasero in Iraq completando il loro lavoro."}
{"id": "2984085", "revid": "36426", "url": "https://it.wikipedia.org/wiki?curid=2984085", "title": "Nicchia di San Bernardino", "text": ""}
{"id": "2984086", "revid": "36426", "url": "https://it.wikipedia.org/wiki?curid=2984086", "title": "San Bernardino risana da un'ulcera la figlia di Giovanni Antonio Petrazio da Rieti", "text": ""}
{"id": "2984091", "revid": "1318658", "url": "https://it.wikipedia.org/wiki?curid=2984091", "title": "Benjamin P\u00e9ret", "text": "Accanto a Breton fu tra i pi\u00f9 importanti ed influenti protagonisti del movimento surrealista. Scrisse poesie caratterizzate da una veemente aggressivit\u00e0 antiborghese, dal rifiuto dei luoghi comuni della morale, dalla parodia della retorica ufficiale: \"Le Passager Du Transatlantique\", \"Je Ne Mange Pas De Ce Pain-La\", \"Feu Central\".\nFedele all'ideale libertario e internazionalista, militante comunista, poi trozkista, si arruol\u00f2 nelle brigate internazionali durante la guerra civile spagnola. \nDal 1939 al 1945 emigr\u00f2 in Sudamerica e in Messico dove compose un violento pamphlet contro la \"poesia della resistenza\", denunciandone i connotati patriottardi e tradizionalisti (\"Le Deshonneur Des Po\u00e8tes\", 1945).\nAccanto alle opere poetiche scrisse libri di narrativa e saggi.\nMor\u00ec nel 1959 e venne sepolto nel Cimitero dei Batignolles, a Parigi.\nOpere principali.\nSe non diversamente indicato le opere sono state pubblicate a Parigi."}
{"id": "2984099", "revid": "1573940", "url": "https://it.wikipedia.org/wiki?curid=2984099", "title": "Eulemur rufifrons", "text": "Il lemure dalla fronte rossa (\"Eulemur rufifrons\" ()) \u00e8 un lemure della famiglia Lemuridae, endemico del Madagascar."}
{"id": "2984102", "revid": "126257", "url": "https://it.wikipedia.org/wiki?curid=2984102", "title": "Ferrari 412 Superamerica", "text": ""}
{"id": "2984103", "revid": "1935652", "url": "https://it.wikipedia.org/wiki?curid=2984103", "title": "Luigi Padovese", "text": "Biografia.\nNato a Milano da una famiglia originaria di Concordia Sagittaria e Summaga, a 18 anni nel 1965 entr\u00f2 nell'Ordine dei frati minori cappuccini, poi nel 1973 divenne prete.\nSvolse il ruolo di professore di patristica alla Pontificia universit\u00e0 Antonianum e per 16 anni fu direttore dell'Istituto di spiritualit\u00e0 della stessa universit\u00e0, inoltre svolse il ruolo di professore invitato alla Pontificia Universit\u00e0 Gregoriana e all'Accademia Alfonsiana, per altri 10 anni svolse il ruolo di visitatore del Collegio Orientale per la Congregazione per le Chiese orientali e consulente per la Congregazione delle cause dei santi.\nMinistero episcopale.\nL'11 ottobre 2004 papa Giovanni Paolo II lo nomin\u00f2 vescovo titolare di Monteverde e vicario apostolico dell'Anatolia; succedette a Ruggero Franceschini, nominato arcivescovo di Smirne. Il 7 novembre 2004 ricevette l'ordinazione episcopale, a Alessandretta, dall'arcivescovo Edmond Y. Farhat, co-consacranti gli arcivescovi Francesco Gioia e Ruggero Franceschini. Durante la stessa celebrazione prese possesso del vicariato apostolico.\nFu importante la sua attivit\u00e0 e riflessione inerente al dialogo ecumenico e interreligioso nello stile dello spirito di Assisi .\nIl 3 giugno 2010 fu ucciso a coltellate dal suo autista, Murat Altun: secondo fonti locali questi soffrirebbe di disturbi mentali, ed era gi\u00e0 stato arrestato dalla gendarmeria turca nella sua abitazione di Alessandretta. L'arcivescovo Ruggero Franceschini ha invece messo in relazione l'assassinio di monsignor Padovese con gli attacchi ai cristiani che costantemente in Turchia stanno avvenendo con pi\u00f9 frequenza, da quello di don Andrea Santoro fino a quello del vescovo. A sostenerlo anche Asianews, agenzia del Pontificio istituto missioni estere, in quanto dopo aver decapitato il presule e aver seguito un rituale islamico per l'uccisione, l'autista avrebbe gridato: \"Allah akbar!\" (Allah \u00e8 grande).\nAlcuni mesi prima della sua morte, il 3 aprile 2010 scrisse una lettera in occasione della canonizzazione di santa Camilla da Varano in cui riproponeva l'esempio di perdono e riconciliazione che la Varano visse al momento dello sterminio della sua famiglia.\nI funerali presieduti dal cardinale Dionigi Tettamanzi si svolsero il pomeriggio del 14 giugno 2010 presso il duomo di Milano.\nGenealogia episcopale.\nLa genealogia episcopale \u00e8:"}
{"id": "2984104", "revid": "287204", "url": "https://it.wikipedia.org/wiki?curid=2984104", "title": "6642 Henze", "text": "6642 Henze \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 3,1623583\u00a0UA e da un'eccentricit\u00e0 di 0,2467466, inclinata di 4,32389\u00b0 rispetto all'eclittica.\nL'asteroide \u00e8 dedicato a Martin Henze, astronomo all'Istituto Max Planck di fisica extraterrestre, che ha scoperto numerose novae ottiche nella Galassia di Andromeda."}
{"id": "2984109", "revid": "2216802", "url": "https://it.wikipedia.org/wiki?curid=2984109", "title": "Due di Picche", "text": "I Due di Picche sono stati un gruppo musicale italiano composto dal rapper J-Ax e dal cantante Neffa e attivo nel corso del 2010.\nStoria del gruppo.\nInizi.\nIl duo nasce il 6 maggio 2010 quando, tramite una conferenza stampa, i due artisti annunciano di aver instaurato una collaborazione musicale tra loro. La loro prima apparizione avviene l'8 maggio 2010 ai TRL Awards dove suonano il loro singolo d'esordio \"Faccia come il cuore\". Il duo successivamente incide un album che esce il 1\u00ba giugno dal titolo \"C'eravamo tanto odiati\". Il titolo prende spunto dal fatto che negli anni novanta, nel fiorire dell'hip hop in Italia, i due artisti hanno preso strade diverse e sono spesso stati uno contro l'altro.\nCon il passare del tempo la maturit\u00e0 raggiunta li ha fatti arrivare alla scelta di comporre insieme dei pezzi, fino alla decisione di pubblicare un disco congiuntamente.\n\"C'eravamo tanto odiati\".\nIl primo singolo estratto \u00e8 proprio \"Faccia come il cuore\", pezzo con ritmo pop e strofe hip hop, che prende in giro con sarcasmo la societ\u00e0 italiana, in cui nessuno ha \u00abvoglia di sentire parlare di problemi\u00bb, giocando sul doppio senso tra la locuzione \"faccia come il cuore\" e quella pi\u00f9 popolare e ben pi\u00f9 usata \"faccia come il culo\". Infine lo street video in bianco e nero della canzone \"La ballata dei picche\".\nIl secondo singolo estratto si intitola \"Fare a meno di te\" e ottiene un buon successo raggiungendo nella quinta settimana la posizione numero #8 della Top Digital Downloads delle FIMI.\nDal 1\u00ba giugno al 12 giugno il duo passa nelle pi\u00f9 importanti citt\u00e0 italiane per un \"Trade Tour\", ossia un tour in cui gli artisti firmano autografi e si fanno fotografare insieme ai propri fan.\nDopo lo scioglimento.\nDopo lo scioglimento, avvenuto dopo cinque mesi di attivit\u00e0, i due sono rimasti comunque in contatto e hanno continuato a collaborare. Infatti nel disco di J-Ax uscito nel 2011 dal titolo \"Meglio prima (?)\" nel brano \"Farlo con te (strappamutande)\" troviamo la collaborazione di Neffa, che ha prodotto la strumentale per lui.\nNel 2014, invece, quando J-Ax era sulla poltrona girevole del talent show di Rai Due \"The Voice of Italy\", J-Ax ha chiesto al cantautore di scrivere il brano \"Lungo la riva\" per Suor Cristina per la sezione degli inediti del live.\nNel disco di J-Ax \"Il bello d'esser brutti\" uscito nel 2015 troviamo il brano \"Caramelle\" con Neffa, il quale ha contribuito alla composizione dei brani \"La tangenziale\", \"Uno di quei giorni\" e \"Tutto o niente\". Nella riedizione dell'album uscita a fine 2015 inoltre troviamo la versione live del brano che hanno scritto insieme \"La tangenziale\", che J-Ax aveva registrato nella serata del 26 gennaio (la sera prima della giornata dell'uscita del disco) al locale Blue Note, in cui ha voluto ospitare, oltre a Neffa, anche altri ospiti del disco, come Paolo Jannacci, Grido e Fedez."}
{"id": "2984111", "revid": "1149807", "url": "https://it.wikipedia.org/wiki?curid=2984111", "title": "Il nostro amico Charly", "text": "Il nostro amico Charly (titolo originale: \"Unser Charly\") \u00e8 una serie televisiva tedesca, ideata da Christine Rohls ed Axel Witte e prodotta da Grundy UFA TV Produktions/ZDF dal 1995 al 2012.\nLa serie \u00e8 andata in onda in Germania per 16 stagioni, nella primavera del 2010 \u00e8 stata girata la 16\u00aa stagione, che \u00e8 stata annunciata come quella conclusiva.\nTra i protagonisti del telefilm, figurano Ralph Schicha, Ralf Lindermann, Mike Zobrys, Karin Kienzer, Nicola Tiggeler, Saskia Valencia, Regina Lemnitz e Aurelio Malfa (scomparso nel 2004).\nIn Germania, la prima puntata della serie and\u00f2 in onda sulla ZDF il 27 dicembre 1995. In Italia, la serie \u00e8 stata trasmessa per la prima volta su Rai 2 nel 1999; repliche sono andate in seguito in onda su Rai 2 e su Rai Gulp e su Rai Premium fu trasmessa nel gennaio 2017. Il primo episodio, intitolato \"Un nuovo amico\", fu trasmesso per l'ultima volta dalla Rai nel 2005.\nIn Germania, la serie ha subito sovente le critiche da parte del partito dei Verdi e dell'ente per la protezione degli animali (che ne hanno sempre auspicato la chiusura) per l'utilizzo di giovani scimpanz\u00e9 nel ruolo di Charly.\nTrama.\nProtagonista della serie, ambientata a Berlino, \u00e8 la famiglia Martin, composta dal dott. Philipp Martin (Ralph Schicha), un veterinario, dalla moglie Michaela (Karin Kienzer/Nicola Tiggeler) e dai figli Oliver (Mike Zobrys) e Sandra.\nAlla famiglia si aggiunge un giorno un nuovo membro, uno scimpanz\u00e9 di nome Charly, che combiner\u00e0 vari guai, aiutando d'altra parte i personaggi umani in svariate occasioni. Dopo la morte del dott. Martin, avvenuta in un incidente in montagna, il suo posto in ambulatorio viene rilevato dal dott. Max Henning (Ralf Lindermann), che ben presto si innamorer\u00e0, ricambiato, di Michaela Martin.\nDopo la morte di Michaela, che nel frattempo era diventata la signora Henning, Max si rif\u00e0 una vita con Maren Waldner (Saskia Valencia), di professione avvocato. Maren ha due figli da un precedente matrimonio: Gregor (Gary Bestla) e Conny (Franziska Heyder). Successivamente muore anche Rodolfo (Aurelio Malfa), marito di Charlotte (Regina Lemnitz), collaboratrice di Max.\nDalla 14\u00aa stagione, Max interrompe la relazione con Maren per trasferirsi nella campagna vicino a Potsdam ed aprire una clinica veterinaria assieme a Charlotte. Qui Max affiancher\u00e0 la dott. Katharina Hauser (Ursula Buschhorn), di cui in seguito finir\u00e0 per innamorarsi. Viene rivoluzionato anche il cast: infatti, oltre al dottore e a Charlotte, dei \"vecchi\" personaggi rester\u00e0 solo la signora Hoppe (la colf)."}
{"id": "2984112", "revid": "729019", "url": "https://it.wikipedia.org/wiki?curid=2984112", "title": "Fergana Challenger 2010", "text": "Il Fergana Challenger 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Fergana in Uzbekistan dal 17 al 22 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nGiocatori con uno special exempt:\nGiocatori con un protected ranking:\nCampioni.\nSingolare.\n Evgenij Kirillov ha battuto in finale Zhang Ze, 6\u20133, 2\u20136, 6\u20132\nDoppio.\n Brendan Evans / Toshihide Matsui hanno battuto in finale Gong Mao-Xin / Li Zhe, 3\u20136, 6\u20133, [10\u20138]"}
{"id": "2984128", "revid": "767487", "url": "https://it.wikipedia.org/wiki?curid=2984128", "title": "Walls of Glass", "text": "Walls of Glass \u00e8 un film romantico statunitense del 1985, diretto dal regista Scott D. Goldstein.\nTrama.\nJames Flanagan (Philip Bosco) spera di diventare un attore di teatro a New York. Sa recitare ogni sonetto di Shakespeare ed \u00e8 anche molto bravo con gli accenti."}
{"id": "2984131", "revid": "1318658", "url": "https://it.wikipedia.org/wiki?curid=2984131", "title": "Compagnie du Ch\u00e9min de fer du Nord", "text": "La Compagnie des chemins de fer du Nord (spesso definita \"Societ\u00e0 Nord\") era un'importante societ\u00e0 di trasporto ferroviario francese che costru\u00ec e gest\u00ec la rete ferroviaria del nord della Francia dal 1845 al 1938; dopo tale data conflu\u00ec nella SNCF.\nStoria.\nLa societ\u00e0 nacque a Parigi il 20 settembre 1845 col nome di \"Compagnie du chemin de fer du Nord\" per iniziativa dei banchieri Rothschild. Con la sua fondazione James Mayer de Rothschild e gli altri associati si proponevano di esercitare concessioni statali per la costruzione e la gestione delle linee ferroviarie tra Parigi e la frontiera belga per Lilla e Valenciennes, con le loro diramazioni, e per la Gran Bretagna.\nLa rete, dal 1853 al 1914, si estese rapidamente con l'acquisizione di altre aziende della Piccardia e delle Fiandre, del Nord Est, e delle ferrovie Lilla-B\u00e9thune e Lilla-Valenciennes.\nFurono incorporate: il 1\u00ba aprile 1847 la ferrovia Creil - Saint-Quentin nell'Aisne che era stata aperta il 24 aprile 1846 e, il 19 febbraio 1852, la ferrovia Amiens-Boulogne-sur-Mer che era stata aperta il 29 maggio 1845.\nIn seguito all'incorporazione delle dette societ\u00e0 del settore nord della Francia la ragione sociale venne adattata in \"Compagnie des chemins de fer du Nord\". Acquis\u00ec in tal modo una grande mole di traffico merci e viaggiatori divenendo punto di riferimento per altre compagnie ferroviarie.\nIl primo presidente della societ\u00e0 fu il barone James de Rothschild e tale carica venne rinnovata fino alla sua morte avvenuta nel 1868.\nLa societ\u00e0 costru\u00ec la principale stazione di Parigi, Gare du Nord, come punto di partenza della linea Parigi\u2013Lilla che portava a nord e da Lilla permetteva di raggiungere Dunkerque e Calais sul Canale della Manica. Nel 1937 la societ\u00e0 venne nazionalizzata e integrata nella Soci\u00e9t\u00e9 nationale des chemins de fer fran\u00e7ais (SNCF)."}
{"id": "2984134", "revid": "89146", "url": "https://it.wikipedia.org/wiki?curid=2984134", "title": "KA Akureyri", "text": ""}
{"id": "2984136", "revid": "767487", "url": "https://it.wikipedia.org/wiki?curid=2984136", "title": "Squadra svedese di Fed Cup", "text": "La squadra svedese di Fed Cup rappresenta la Svezia nella Fed Cup, ed \u00e8 posta sotto l'egida della \"Svenska Tennisf\u00f6rbundet\".\nLa squadra partecipa alla competizione dal 1964, senza averla per\u00f2 mai vinta.\nNel 2010 le svedesi hanno preso parte al Group I della zona Euro-Africana sconfiggendo tutte e tre le squadre incluse nel proprio girone (Danimarca, Lettonia e Ungheria), l'Austria nello spareggio per l'ammissione ai World Group II Play-offs e, infine, la Cina nei World Group II Play-offs, conquistando quindi la promozione al World Group II nel 2011.\nNel 2011 la squadra \u00e8 retrocessa nel gruppo I della zona Euro-Africana, la terza categoria della Fed Cup."}
{"id": "2984138", "revid": "34862", "url": "https://it.wikipedia.org/wiki?curid=2984138", "title": "Nazionale di Fed Cup della Svezia", "text": ""}
{"id": "2984140", "revid": "6330", "url": "https://it.wikipedia.org/wiki?curid=2984140", "title": "Compagnie des chemins de fer du Nord", "text": ""}
{"id": "2984150", "revid": "298229", "url": "https://it.wikipedia.org/wiki?curid=2984150", "title": "Squadra canadese di Fed Cup", "text": "La squadra canadese di Fed Cup rappresenta il Canada nella Fed Cup, ed \u00e8 posta sotto l'egida della \"Tennis Canada\".\nLa squadra partecipa alla competizione dal 1963, senza averla per\u00f2 mai vinta.\nNel 2010 le canadesi hanno preso parte al Group I della zona Americana sconfiggendo tutte e tre le squadre incluse nel proprio girone (Cuba, Porto Rico e Brasile), la Colombia nello spareggio per l'ammissione ai World Group II Play-offs e, infine, l'Argentina nei World Group II Play-offs, conquistando quindi la promozione al World Group II nel 2011.\nNel 2011 \u00e8 retrocessa nel gruppo I della zona Americana, la terza categoria della Fed Cup.\nRisultati.\n = Incontro del Gruppo Mondiale"}
{"id": "2984153", "revid": "34862", "url": "https://it.wikipedia.org/wiki?curid=2984153", "title": "Nazionale di Fed Cup del Canada", "text": ""}
{"id": "2984154", "revid": "767487", "url": "https://it.wikipedia.org/wiki?curid=2984154", "title": "Chain of Desire", "text": "Chain of Desire \u00e8 un film del 1992 diretto da Tem\u00edstocles L\u00f3pez.\nTrama.\nUna serie di amanti che non si conoscono affatto sono collegati da una sorta di catena d'amore."}
{"id": "2984168", "revid": "1543377", "url": "https://it.wikipedia.org/wiki?curid=2984168", "title": "Ghiaccio azzurro", "text": "Il ghiaccio azzurro, o ghiaccio blu (in lingua inglese \"blue ice\"), si ha quando la neve caduta su un ghiacciaio viene compressa, e diventa parte di un ghiacciaio che si snoda verso un corpo di acqua (fiume, lago, oceano). Durante il suo percorso, le bolle d'aria che sono intrappolate nel ghiaccio vengono espulse, e cos\u00ec la dimensione dei cristalli di ghiaccio aumenta, rendendoli chiari.\nIn alcune zone, i terremoti hanno sollevato il ghiaccio blu dal suolo creando formazioni molto simili a onde di ghiaccio.\nCause del fenomeno.\nIl colore blu \u00e8 spesso erroneamente attribuito allo scattering Rayleigh. Invece, il ghiaccio \u00e8 azzurro per lo stesso motivo per cui l'acqua \u00e8 azzurra: \u00e8 il risultato di un'armonica derivante dallo stiramento del legame ossigeno-idrogeno (O-H) nell'acqua che assorbe maggiormente la luce nella parte rossa dello spettro visibile, dando cos\u00ec luogo ad una risultante bluastra.\nPiste antartiche.\nIl ghiaccio azzurro si trova esposto in aree dell'Antartico dove non vi \u00e8 una netta aggiunta o sottrazione di neve. Vale a dire, ogni quantit\u00e0 di neve che cade in quella zona \u00e8 neutralizzata dalla sublimazioni o altre perdite. Queste aree sono state utilizzate come piste di atterraggio dato che la loro superficie di ghiaccio duro \u00e8 adatta per gli aeromobili dotati di ruote o di sci."}
{"id": "2984171", "revid": "767487", "url": "https://it.wikipedia.org/wiki?curid=2984171", "title": "Pep\u00edn Bello", "text": "Nato a Huesca, era figlio dell'ingegnere Severino Po\u00ebysuan Bello, amico di intellettuali del calibro di Joaqu\u00edn Costa, Santiago Ram\u00f3n y Cajal e Francisco Giner de los R\u00edos. All'et\u00e0 di 11 anni inizi\u00f2 a frequentare la Residencia de Estudiantes, dove conobbe Salvador Dal\u00ed, Luis Bu\u00f1uel, Federico Garc\u00eda Lorca e Rafael Alberti. Dopo gli studi di medicina, divenne un importante organizzatore di eventi artistici, oltre a cimentarsi con la pittura e a gestire diverse attivit\u00e0.\nMor\u00ec nel sonno a Madrid all'et\u00e0 di 103 anni, ultimo superstite della Generazione del '27 e unico suo membro a essere entrato nel XXI secolo."}
{"id": "2984176", "revid": "352448", "url": "https://it.wikipedia.org/wiki?curid=2984176", "title": "Ghiaccio blu", "text": ""}
{"id": "2984177", "revid": "339392", "url": "https://it.wikipedia.org/wiki?curid=2984177", "title": "Cha Bum Kun", "text": ""}
{"id": "2984178", "revid": "287204", "url": "https://it.wikipedia.org/wiki?curid=2984178", "title": "Euromixer TeleLupa", "text": "Euromixer TeleLupa \u00e8 stata una rete televisiva a diffusione pluriregionale, di propriet\u00e0 delle societ\u00e0 \"Firem s.r.l./Euro Mixer TV s.r.l.\"e \"Telegestioni W.W.C.\". \nStoria.\nNegli anni novanta furono attive alcune emittenti denominate TeleLupa: una TeleLupa veneta, una TeleLupa romana nata dalle ceneri della vecchia \"Tv6\", una TeleLupa toscana nata nel 1994 rilevando dodici ripetitori della vecchia \"Tgr TeleGrosseto\" a sua volta rilevata da Piero Barbagli. Le tre TeleLupa per un certo periodo furono collegate ed entrarono anche a far parte della syndication \"Grande Italia Tv\" che ebbe vita breve. Nel 1996 la TeleLupa veneta venne rilevata da \"Antenna Tre Nordest\".\nAgli inizi del 1999 la lombarda \"Telegestioni World Wide Communication s.r.l.\" di Giuseppe Ruffoni, azienda specializzata nel settore delle televendite, che fu anche editrice di TvSet Veneto acquisita nel 2000 e di TV7 Lombardia, acquist\u00f2 diventando anche concessionaria di pubblicit\u00e0, le frequenze di TeleLupa Roma, TeleLupa Toscana e della ligure \"Euromixer Tv\", quest'ultima per merito di Salvatore Cingari proprietario anche della ligure Telegenova, creando Euromixer TeleLupa.\nLa mini-societ\u00e0 \"Euro Mixer TV s.r.l.\" che gestiva il canale \u00e8 stata controllata dalla \"Firem s.r.l.\", che deteneva il 98% del capitale sociale, societ\u00e0 facente parte a Giacomo Commendatore titolare dell'azienda di materassi Eminflex.\nEuromixer TeleLupa ebbe una programmazione completamente dedicata alle televendite e ai programmi di cartomanzia e lottologia con numerazioni 166 e 899. Nel 2001, Euromixer TeleLupa ha realizzato un fatturato di circa 1,5 milioni di Euro.\nNel 2004 le numerose frequenze furono vendute a LA7 per il digitale terrestre e il canale cess\u00f2 le trasmissioni.\nCopertura.\nEbbe un bacino di utenza di 4 regioni italiane, Liguria, Toscana, Lazio e parte dell'Umbria."}
{"id": "2984179", "revid": "1573940", "url": "https://it.wikipedia.org/wiki?curid=2984179", "title": "Luciobarbus", "text": "Luciobarbus \u00e8 un genere di pesci ossei d'acqua dolce appartenenti alla famiglia Cyprinidae.\nDistribuzione e habitat.\nIl genere \"Luciobarbus\" \u00e8 diffuso su un areale che va dalla penisola Iberica e il nord Africa al bacino idrografico del Tigri e dell'Eufrate e all'Iran nonch\u00e9 ai tributari del mar d'Aral. In Europa \u00e8 limitato alla penisola Iberica e alla Grecia. In Italia centrale (fiume Ombrone) \u00e8 presente una popolazione alloctona della specie \"Luciobarbus graellsii\", endemica dell'Ebro.\nLa biologia \u00e8 simile a quella del genere \"Barbus\".\nDescrizione.\nQuesto genere \u00e8 esteriormente molto simile al genere \"Barbus\" da cui per\u00f2 \u00e8 ben distinto a livello molecolare. Inoltre i due generi presentano una struttura diversa del labbro inferiore e dei tubercoli nuziali (numerosi, piccoli e diffusi su tutta la testa e la parte anteriore del corpo in \"Barbus\", in numero minore, pi\u00f9 grandi e limitati al muso in \"Luciobarbus\").\nLa specie di maggiori dimensioni \u00e8 \"L. esocinus\" che arriva a 230 cm di lunghezza per 140 kg di peso. La maggior parte delle altre specie ha dimensioni paragonabili alle specie europee del genere \"Barbus\".\nSpecie.\nAl genere appartengono 21 specie:"}
{"id": "2984180", "revid": "170423", "url": "https://it.wikipedia.org/wiki?curid=2984180", "title": "Mike Pigg", "text": "Carriera.\nMike Pigg forte triatleta statunitense sia sulla distanza olimpica che su distanza ironman. Dal 1985 al 1988 \u00e8 arrivato per quattro anni di fila tra i primi dieci all'Ironman Hawaii. In particolare, nel 1988 si \u00e8 classificato 2\u00ba a 2'11\" dal vincitore Scott Molina, davanti a campioni come Mark Allen, Scott Tinley, Ken Glah, Ray Browning, Dirk Aschmoneit, Todd Jacobs e Pauli Kiuru.\nNel 1989 partecipa alla prima rassegna iridata su distanza olimpica, ad Avignone, classificandosi al 7\u00ba posto.\nNel 1991 vince la medaglia di bronzo ai mondiali di triathlon di Gold Coast, dietro alla stella nascente australiana Miles Stewart e ad uno dei pi\u00f9 grandi triatleti cui la Nuova Zelanda abbia mai dato i natali, Rick Wells."}
{"id": "2984181", "revid": "744595", "url": "https://it.wikipedia.org/wiki?curid=2984181", "title": "Fattore pre-esponenziale", "text": "In cinetica chimica, il fattore pre-esponenziale (o fattore A o fattore di Arrhenius) \u00e8 la costante pre-esponenziale che compare nell'equazione di Arrhenius, una relazione empirica che esprime la dipendenza della costante cinetica dalla temperatura. Il suo valore dipende dalla frequenza delle collisioni e dal fattore sterico. Per tale motivo \u00e8 noto anche come fattore di frequenza.\nPer una data reazione chimica, il fattore pre-esponenziale \u00e8 una costante a temperatura costante.\nLegame tra il fattore pre-esponenziale e l'entropia.\nPer una reazione chimica all'equilibrio, si ha che le velocit\u00e0 diretta e inversa si eguagliano. Allora per le costanti di velocit\u00e0 specifica si ha\ndove \"k\"eq \u00e8 la costante di equilibrio della reazione. In condizioni di equilibrio, per l'equazione di Gibbs-Helmholtz deve essere \u0394\"G\" = 0, e quindi\nda cui si deduce che deve essere\nessendo, per definizione di energia libera"}
{"id": "2984184", "revid": "81195", "url": "https://it.wikipedia.org/wiki?curid=2984184", "title": "Fattore di frequenza", "text": ""}
{"id": "2984186", "revid": "106908", "url": "https://it.wikipedia.org/wiki?curid=2984186", "title": "Maserati 250F T2", "text": "La 250F T2 \u00e8 una autovettura monoposto da competizione costruita dalla Maserati nel 1957.\nIl contesto.\nLa possibile evoluzione del motore della 250F cominciava ad essere limitata, cos\u00ec che Giulio Alfieri pose l'attenzione verso un nuovo V12. L'ipotesi di un nuovo propulsore a cilindri contrapposti fu scartata, poich\u00e9 avrebbe portato alla riprogettazione del telaio. Fu quindi deciso di realizzare un tipico motore a V a 60\u00b0.\nIl progetto fu poi abbandonato per il ritiro dalle corse della Maserati Squadra Corse.\nIl motore sar\u00e0 preso come base per essere utilizzato nel 1966-68 sulle vetture della Cooper, quando sar\u00e0 introdotto il nuovo regolamento con cilindrata massima di 3000cc, cogliendo due successi in gare valide per il mondiale.\nLe competizioni.\nIl nuovo modello fu provato con successo da Juan Manuel Fangio a Modena. Partecip\u00f2 poi alle prove del Gran Premio di Siracusa, il suo esordio nelle corse, ma non prese parte alla gara per problemi di carburazione. Al Gran Premio d'Italia del 1957, Jean Behra super\u00f2 le qualifiche e partecip\u00f2 alla corsa contendendo i primi posti con gli avversari, soprattutto grazie ai 310 CV di potenza del motore della sua vettura.\nCaratteristiche tecniche.\nL'accensione era doppia con due spinterogeni di marca Marelli e 24 bobine. L'alimentazione era ad aspirazione libera, cio\u00e8 non sovralimentata, con sei carburatori di marca Weber e modello 35 I DM.\nIl motore era un V12 a 60\u00b0 con l'alesaggio e la corsa rispettivamente di 68,7 e 56 mm, e la cilindrata di 2490,9 cm\u00b3. La distribuzione era a due valvole per cilindro, con una coppia di doppi alberi a camme in testa. La lubrificazione era forzata con pompe di mandata e recupero. Il sistema di raffreddamento era a circolazione d\u2019acqua con pompe centrifughe. Il motore erogava una potenza di 310 CV a 10.000 giri al minuto ed aveva un rapporto di compressione di 11,3:1.\nI freni erano a tamburo sulle ruote con comando idraulico. Le sospensioni anteriori erano con molle elicoidali, mentre quelle posteriori erano formate dal ponte De Dion e da una balestra trasversale. Entrambi montavano ammortizzatori Houdaille e barra stabilizzatrice. Lo sterzo era a vite senza fine. Il cambio era a cinque rapporti, ed era montato in blocco con il differenziale.\nLa carrozzeria era monoposto in alluminio mentre il telaio era tubolare a traliccio.\nLa \u201c250F T2\u201d raggiungeva la velocit\u00e0 massima di 305 km/h."}
{"id": "2984198", "revid": "339392", "url": "https://it.wikipedia.org/wiki?curid=2984198", "title": "Andriy Medvedev", "text": ""}
{"id": "2984199", "revid": "712828", "url": "https://it.wikipedia.org/wiki?curid=2984199", "title": "Kogyoku", "text": ""}
{"id": "2984201", "revid": "726373", "url": "https://it.wikipedia.org/wiki?curid=2984201", "title": "Il sangue non \u00e8 acqua", "text": "Il sangue non \u00e8 acqua, titolo originale \"The Zebra Striped-Hearse\", \u00e8 un romanzo giallo del 1962 dello scrittore statunitense Ross Macdonald.\nTrama.\nL'ex colonnello Mark Blackwell incarica l'investigatore privato Lew Archer di indagare sul nuovo fidanzato di sua figlia Harriet Blackwell. L'ex colonnello \u00e8 del parere che il vero scopo di Burke Damis sia quello di mettere le mani sui soldi di sua figlia che, tra poco, erediter\u00e0. Harriet ha conosciuto Burke quando \u00e8 stata a Chapala, una localit\u00e0 del Messico. Ecco il motivo per cui Mark Blackwell ha bisogno di un investigatore privato, vuole che indaghi sulla vita privata di Burke per conoscere il suo passato. Harriet \u00e8 decisa a sposare Burke, nonostante l'opposizione netta di suo padre.\nPer una pura coincidenza Harriet scopre le intenzioni del padre e si infuria tantissimo. Prende una decisione d'istinto, scappa con il suo fidanzato. Lew Archer esamima l'appartamento che Harriet e Burke occupavano prima di fuggire e l\u00ec scopre che sono stati bruciati tutti i documenti che dovevano esserci, visto che trova il camino pieno di cenere. Nonostante tutto riesce a trovare una busta. La busta \u00e8 una di quelle usate dalle compagnie aeree per conservare i biglietti aerei. Il nome scritto sulla busta \u00e8 Q. R. Simpson. Forse il vero nome di Burke Damis \u00e8 Q. R. Simpson.\nGrazie ad un amico, Archer scopre che Quincy Ralph Simpson \u00e8 scomparso da circa due mesi. \u00c8 sua moglie che ne ha dichiarato la scomparsa. Lew Archer si decide e va a trovare la signora Simpson. Mentre sta facendo alcune domande alla signora, lei riceve una telefonata. Un poliziotto gli comunica che \u00e8 stato ritrovato il cadavere di suo marito. Il poliziotto, il sergente Leonard, spiega le circostanze, fortunose, del ritrovamento, ma non si tratta di Burk Damis.\nAttraverso la compagnia aerea Lew Archer riesce a capire che Burke \u00e8 entrato negli Stati Uniti sotto falso nome, e cio\u00e8 con il nome di Quincy Ralph Simpson. Non c'\u00e8 soluzione, se Lew Archer vuole capire chi \u00e8 veramente Burke Damis deve partire per il Messico. Intanto viene a sapere da Wesley Leonard che Quincy Ralph Simpson \u00e8 stato assassinato con un colpo al cuore.\nCome mai Burke Damis ha usato il nome di Quincy Ralph Simpson per attraversare il confine tra gli Stati Uniti e il Messico? Questa \u00e8 una bella domanda e una possibile risposta \u00e8 che Burke Damis sia l'omicida di Quincy Ralph Simpson. Quando Lew Archer arriva in Messico non perde tempo e si mette immediatamente ad indagare sul passato di Burke. Riesce a parlare con la signora Pauline Hatchen, la madre di Harriet che risiede da tempo in Messico. Riesce a parlare anche con tutti quelli con cui Burke Damis ha avuto contatti.\nDalle indagini che svolge, Lew Archer, viene a conoscenza di alcuni particolari importanti, tra cui il vero nome di Burke Damis. Il suo vero nome \u00e8 Bruce Campion ed \u00e8 ricercato per l'omicidio di sua moglie Dolly. Lew Archer riferisce tutti questi fatti a Mark Blackwell che in un momento d'ira lo licenza.\nIsobel viene a sapere che Mark ha licenziato Lew Archer e lo riassume. Visto che Harriet \u00e8 in un vero guaio c'\u00e8 bisogno di un investigatore privato veramente in gamba e Lew Archer, nel poco tempo che ha avuto a disposizione, ha dimostrato di essere veramente l'uomo che serve. Nel frattempo Lew Archer ha scoperto dove Harriet e Bruce potrebbero essersi rifugiati. Per questo motivo Lew chiede aiuto ad Arnie Walters. Con lui e con i suoi collaboratori ottiene conferma dei suoi sospetti. \u00c8 riuscito a ritrovare Harriet e Bruce in una casa in prossimit\u00e0 del lago Tahoe.\nArrivato al lago fa uno sconvolgente ritrovamento. Ritrova un cappellino simile a quello di Harriet che galleggia sul lago e sul cappellino ci trova macchie di sangue. Poi si dirige verso la casa dove si sospetta che Bruce si stia nascondendo. Arrivato alla casa ci trova il vero Damis, cio\u00e8 il dottor Edmund Burke Damis. Il dottor Damis insegna storia dell'arte ed \u00e8 stato l'insegnante di Bruce Campion. Lew Archer continua imperterrito a seguire le tracce di Bruce finch\u00e9 queste tracce lo portano alla casa della sorella di Bruce e li riesce a fermarlo e ad arrestarlo.\nNel frattempo la polizia ha fatto analizzare il sangue trovato sul cappellino. Corrisponde al gruppo di Harriet Blackwell. Fino ad ora Bruce Campion \u00e8 sospettato di tre omicidi. Il primo \u00e8 quello di sua moglie Dolly, il secondo \u00e8 quello di Quincy Ralph Simpson ed il terzo \u00e8 quello di Harriet Blackwell. L'agente Patrick Mungan confessa che Campion \u00e8 s\u00ec accusato dell'omicidio di sua moglie e che \u00e8 pure il maggior sospetto, ma che in realt\u00e0 non esistono delle vere e proprie prove che lo possono inchiodare.\nIntanto le indagini proseguono e grazie ad un'etichetta indelebile su una fodera di una giacca Lew Archer scopre la verit\u00e0 su questo strano e complicato caso di triplice omicidio o forse di quadruplice omicidio."}
{"id": "2984205", "revid": "6923", "url": "https://it.wikipedia.org/wiki?curid=2984205", "title": "Cono di terra", "text": "Un cono di terra \u00e8 una caratteristica di un ghiacciaio o \"snow patch\" , dove la terra, che \u00e8 caduta dentro il ghiaccio, firn o neve, forma un rivestimento che isola il ghiaccio sottostante. Il ghiaccio circostante fonde lasciando il cono di terra."}
{"id": "2984207", "revid": "287204", "url": "https://it.wikipedia.org/wiki?curid=2984207", "title": "Ray Amm", "text": "Nato e cresciuto nella Rhodesia Meridionale, Amm gareggi\u00f2 nella sua ultima stagione per la Federazione della Rhodesia e del Nyasaland.\nCarriera.\nLa sua carriera nel campo del motociclismo \u00e8 iniziata al termine della seconda guerra mondiale in gare organizzate nel suo paese natale e in Sudafrica; i buoni risultati raggiunti gli hanno permesso poi di trasferirsi a gareggiare in Europa, dove fu ingaggiato come pilota ufficiale della Norton nel 1951.\nNel Motomondiale 1951 gi\u00e0 lo si vede gareggiare in alcune prove, come il GP di Francia e il GP delle Nazioni, senza conquistare punti per la classifica iridata.\nNelle stagioni successive del motomondiale ha vinto 6 gran premi e nel 1954 si \u00e8 laureato vicecampione del mondo nelle classi 500 e 350. Tutti i suoi migliori risultati sono stati ottenuto con la Norton. Era tra l'altro uno specialista del Tourist Trophy dove ha conseguito 3 vittorie assolute.\nDopo aver firmato un accordo che lo legava alla MV Agusta per il motomondiale 1955, ha perso la vita in occasione della gara d'apertura della Temporada Romagnola sull'Autodromo di Imola, non valida per il Motomondiale, uscendo rovinosamente di pista alla curva della Rivazza."}
{"id": "2984208", "revid": "729019", "url": "https://it.wikipedia.org/wiki?curid=2984208", "title": "Stazione di Isola delle Femmine", "text": "La stazione di Isola delle Femmine \u00e8 una stazione ferroviaria posta sulla linea Palermo-Trapani, a servizio dell'omonimo comune.\nMovimento.\nLa stazione di Isola delle Femmine \u00e8 servita dai treni regionali Palermo-Trapani, e dai treni del servizio ferroviario metropolitano di Palermo diretti all'aeroporto di Punta Raisi.\nServizi.\nLa stazione dispone di:"}
{"id": "2984214", "revid": "765341", "url": "https://it.wikipedia.org/wiki?curid=2984214", "title": "Caterina d'Aviz", "text": "Origine.\nEra l'ottava figlia del re del Portogallo e dell'Algarve, Edoardo d'Aviz e di Eleonora di Trast\u00e1mara (1402-1445), figlia del re della corona d'Aragona e di Sicilia, Ferdinando I e di Eleonora d'Alburquerque (1374 - 1435), figlia dell'infante Sancho di Castiglia, Conte di Alburquerque e di Beatrice del Portogallo.Sua sorella Eleonora del Portogallo (1434-1467), spos\u00f2 l'imperatore del Sacro Romano Impero, Federico III.\nBiografia.\nCaterina, fin da giovane, venne destinata alla vita religiosa, entrando nel convento di Santa Chiara di Lisbona.\nIn seguito, quando Caterina era circa dodicenne, la politica del fratello, Alfonso V, re dal 1338, che da poco aveva assunto la guida del regno del Portogallo, in quanto divenuto maggiorenne, la rese oggetto di trattative matrimoniali con il cugino, il principe di Viana, Carlo, che pur essendo il titolare del trono di Navarra, aveva dovuto cedere il titolo a suo padre, il principe di Castiglia e Le\u00f3n e d'Aragona, duca di Pe\u00f1afiel e futuro re, della corona d'Aragona e di Sicilia, Giovanni (figlio terzogenito del principe di Castiglia e Le\u00f3n, e re della corona d'Aragona e di Sicilia, Ferdinando e di Eleonora d'Alburquerque). Carlo, principe di Viana, nella primavera del 1448, era rimasto vedovo della moglie, Agnese di Kleve (1422-1448).Ma, nel corso delle trattative, il rapporto tra Carlo ed il padre Giovanni si guast\u00f2. Questa situazione determin\u00f2 l'interruzione della trattativa, con conseguente rottura del fidanzamento.\nA seguito della rottura del fidanzamento, prima delle nozze (soprattutto prima di aver raggiunto un accordo tra le parti), Caterina venne di nuovo inviata nel convento di Santa Chiara di Lisbona, dove, prendendo i voti, divenne suora e, data la sua notevole cultura fu autrice e traduttrice di molte opere sulla moralit\u00e0 e sulla religione.Caterina mor\u00ec in quel convento all'et\u00e0 di ventisei anni e fu sepolta nella chiesa di Sant'Eligio, sempre a Lisbona.\nFigli.\nDa nessuna fonte risulta che Caterina abbia avuto figli."}
{"id": "2984216", "revid": "126257", "url": "https://it.wikipedia.org/wiki?curid=2984216", "title": "Maserati 250 F T2", "text": ""}
{"id": "2984217", "revid": "126257", "url": "https://it.wikipedia.org/wiki?curid=2984217", "title": "Maserati 250FT2", "text": ""}
{"id": "2984219", "revid": "1573940", "url": "https://it.wikipedia.org/wiki?curid=2984219", "title": "Jomei", "text": "Biografia.\nIl suo regno ebbe inizio nel 629 terminando poi nel 641.\nDalla principessa Takara (\u5b9d\u7687\u5973) (poi diventata l'imperatrice K\u014dgyoku) (594?-661) ebbe:\nAltre sue compagne furono la principessa Tame (\u7530\u773c\u7687\u5973), figlia dell'imperatore Bidatsu, Soga no Hote-no-iratsume (\u8607\u6211\u6cd5\u63d0\u90ce\u5973), figlia di Soga no Umako e Soga no Tetsuki-no-iratsume(\u8607\u6211\u624b\u676f\u5a18), la figlia di Soga no Emishi"}
{"id": "2984224", "revid": "32598947", "url": "https://it.wikipedia.org/wiki?curid=2984224", "title": "Margherita comune", "text": ""}
{"id": "2984225", "revid": "1543377", "url": "https://it.wikipedia.org/wiki?curid=2984225", "title": "Pala Montini", "text": "La Pala Montini \u00e8 un dipinto a olio su tavola di Cima da Conegliano, databile al 1506-1507 circa e conservato presso la Galleria nazionale di Parma ma dipinta originariamente per il Duomo di Parma.\nStoria.\nL'opera viene commissionata a Cima di Conegliano da Bartolomeo Montini, canonico del Capitolo della Cattedrale e membro di un'influente famiglia locale. Nel 1505 Montini aveva ottenuto i diritti su una cappella nella Cattedrale nella quale decise di porre il proprio monumento funebre, commissionato a Gian Francesco d'Agrate, e questa pala, destinata all'altare.\nDescrizione.\nL'impaginazione dell'opera \u00e8 assolutamente \"classica\", e riprende lo schema di pale coeve di Giovanni Bellini, come la \"Pala di San Giobbe\".\nMaria, seduta su un trono con alto basamento marmoreo, si volta verso i santi Cosma e Damiano, affiancati a san Giovanni Battista; a destra il Bambino rivolge una benedizione verso le sante Apollonia e Caterina d'Alessandria e san Giovanni Evangelista. In basso al centro si trova un angelo musicante che riprende la cultura belliniana. Alla base del trono appare un cartiglio con la scritta \"IOANNIS BAPTISTA CONILIANENSIS OPUS\".\nDa sottolineare \u00e8 il tentativo di profondit\u00e0 che Cima ha voluto realizzare con il finto mosaico e la posizione dei santi a semicerchio. Roberto Longhi sottoline\u00f2 nel 1946 la grande perizia con la quale venne realizzata l'ombra disegnata dal Bambino sul volto della prima santa a sinistra."}
{"id": "2984227", "revid": "2163589", "url": "https://it.wikipedia.org/wiki?curid=2984227", "title": "Crocifisso tra i santi Girolamo e Cristoforo", "text": "Il Crocifisso tra i santi Girolamo e Cristoforo \u00e8 un dipinto a olio su tavola (59x40 cm) di Pinturicchio, databile al 1475 circa e conservato nella Galleria Borghese a Roma.\nSi tratta di uno dei primi dipinti attribuibili al pittore, dopo alcune delle tavolette delle \"Storie di san Bernardino\" (1473).\nDescrizione e stile.\nL'opera mostra il Crocifisso in secondo piano, che ha sullo sfondo una valle fluviale, indagata con cura del dettaglio fin nei particolari pi\u00f9 lontani, il che rimanda al mondo fiammingo. Ai lati si trovano san Girolamo in veste di penitente, con l'immancabile leone ammansito (di cui \u00e8 presente solo la testa), il cappello cardinalizio gettato a terra e la pietra usata per percuotersi il petto in segno di penitenza, mentre a destra (sinistra del Crocifisso) e in primo piano sono san Cristoforo e il Bambin Ges\u00f9. Cristoforo, che tiene in mano la palma del martirio, guarda verso il fanciullo sulle proprie spalle che, secondo la tradizione, ebbe il privilegio di traghettare su un fiume. Il Bambino tiene in mano un pomo e indossa una cuffietta che si ritrova in altre opere giovanili di Pinturicchio, come la \"Madonna col Bambino benedicente\" della National Gallery di Londra (1480 circa).\nDel gruppo di san Cristoforo esiste una replica esatta, sebbene in controparte, in un dipinto di Fiorenzo di Lorenzo sulla \"Madonna tra santi\" nello St\u00e4del di Francoforte sul Meno. L'utilizzo del medesimo disegno preparatorio, se non dello stesso cartone, ha fatto ipotizzare che Pinturicchio si fosse formato nella bottega di Fiorenzo.\nLa pittura \u00e8 arricchita da colori come smaltati e lumeggiature dorate di alta qualit\u00e0."}
{"id": "2984230", "revid": "287204", "url": "https://it.wikipedia.org/wiki?curid=2984230", "title": "Trastamara", "text": ""}
{"id": "2984232", "revid": "1318658", "url": "https://it.wikipedia.org/wiki?curid=2984232", "title": "\u00c8 facile smettere di fumare se sai come farlo", "text": "\u00c8 facile smettere di fumare se sai come farlo \u00e8 un libro scritto da Allen Carr nel 1985 che si prefigge lo scopo di liberare dal tabagismo i suoi lettori secondo il metodo \"Easyway\", inventato dal suo autore.\nIl saggio di Carr ha venduto oltre quattordici milioni di copie in tutto il mondo ed \u00e8 stato tradotto in 50 lingue. In Italia il libro, pubblicato nel 2003, ha venduto un milione e quattrocentomila copie ed \u00e8 nella top ten dei libri pi\u00f9 venduti dall'ottobre 2006.\nIl libro.\nSecondo le intenzioni dell'autore, \"\u00c8 facile smettere di fumare se sai come farlo\" permette ai lettori di smettere di fumare senza ricorrere a sistemi farmacologici, senza crisi di astinenza, senza ingrassare e senza particolari sacrifici, ma soltanto smantellando tutte le motivazioni che i tabagisti adducono per legittimare il proprio vizio. Secondo Allen Carr il segreto sta nel fatto che la dipendenza fisica \u00e8 pressoch\u00e9 inesistente e che fondamentalmente si fuma per cercare di sentirsi come i non fumatori si sentono sempre.\nSecondo quanto affermato dagli editori del libro, le possibilit\u00e0 di successo del metodo Easyway si aggirano sul 90%, e nel caso di fallimento \u00e8 previsto il rimborso completo se si partecipa ad un seminario.\nRiferimenti nella cultura di massa.\nNel film \"Saturno contro\", il personaggio interpretato da Margherita Buy lavora come terapista in un centro antifumo, simile a quello Easyway. Il regista del film, Ferzan \u00d6zpetek ha ammesso di aver smesso di fumare grazie all'opera di Allen Carr."}
{"id": "2984234", "revid": "32599146", "url": "https://it.wikipedia.org/wiki?curid=2984234", "title": "Val Samina", "text": ""}
{"id": "2984240", "revid": "599013", "url": "https://it.wikipedia.org/wiki?curid=2984240", "title": "Kent Andersson", "text": "Nel motomondiale si \u00e8 laureato campione del mondo due volte nella classe 125, risultando l'unico pilota svedese ad esserci riuscito nel XX secolo.\nCarriera.\nLa sua carriera nel campo del motociclismo \u00e8 iniziata intorno alla met\u00e0 degli anni sessanta in sella ad una Bultaco 125 e a una Monark 250, nel 1965 ha conquistato il titolo nazionale svedese per poi far registrare le prime presenze nelle classifiche iridate del motomondiale nella stagione 1966 alla guida di una Husqvarna derivata dai modelli da Cross della casa svedese nelle classi 250 e 350.\nNel 1967 acquist\u00f2 una Yamaha TD 250 con cui riconquist\u00f2 il titolo svedese della 250, senza partecipare al Mondiale. Dal 1968 fino al termine della carriera agonistica nel 1975 \u00e8 stato poi quasi sempre fedele alle motociclette giapponesi della Yamaha.\nPur avendo conquistato anche 4 Gran Premi nella 250, la classe in cui ha raggiunto il maggior numero di successi \u00e8 stata la classe 125 dove ne ha vinti 14 e il titolo assoluto negli anni 1973 e 1974.\nTra l'altro gi\u00e0 nel motomondiale 1969 aveva sfiorato il titolo, nella classe 250, conquistando anche un maggior numero di punti teorici rispetto all'avversario Kel Carruthers ma, per la regola in vigore quell'anno sullo scarto dei punti, venne classificato al secondo posto.\nAndersson viene anche ricordato per essere stato il primo pilota ad aggiudicarsi un gran premio utilizzando pneumatici Michelin.\nDopo il ritiro dalle competizioni a carattere mondiale \u00e8 comunque rimasto nell'ambiente delle due ruote, collaborando allo sviluppo dei modelli Yamaha da competizione, senza disdegnare la partecipazione a diverse gare nell'ambito nazionale svedese e alle manifestazioni destinate alle rievocazioni delle moto storiche. \u00c8 deceduto nel 2006."}
{"id": "2984241", "revid": "32599273", "url": "https://it.wikipedia.org/wiki?curid=2984241", "title": "Johann Simon Mayer", "text": ""}
{"id": "2984243", "revid": "32599303", "url": "https://it.wikipedia.org/wiki?curid=2984243", "title": "Johann Simon Maier", "text": ""}
{"id": "2984245", "revid": "405275", "url": "https://it.wikipedia.org/wiki?curid=2984245", "title": "Saga di Pilaf", "text": ""}
{"id": "2984246", "revid": "405275", "url": "https://it.wikipedia.org/wiki?curid=2984246", "title": "Saga del Red Ribbon", "text": ""}
{"id": "2984247", "revid": "405275", "url": "https://it.wikipedia.org/wiki?curid=2984247", "title": "Saga del 22\u00b0 Torneo Tenkaichi", "text": ""}
{"id": "2984249", "revid": "405275", "url": "https://it.wikipedia.org/wiki?curid=2984249", "title": "Saga del 23\u00b0 Torneo Tenkaichi", "text": ""}
{"id": "2984250", "revid": "405275", "url": "https://it.wikipedia.org/wiki?curid=2984250", "title": "Saga dei saiyan", "text": ""}
{"id": "2984251", "revid": "742538", "url": "https://it.wikipedia.org/wiki?curid=2984251", "title": "San Girolamo nel deserto (Pinturicchio)", "text": "San Girolamo nel deserto \u00e8 un dipinto a olio su tavola (149,8x106 cm) di Pinturicchio, databile al 1475-1480 circa e conservato nel Walters Art Museum a Baltimora.\nStoria.\nSi tratta di uno dei primi dipinti attribuibili al pittore, dopo alcune delle tavolette delle \"Storie di san Bernardino\" (1473).\nIl dipinto si trovava a Perugia, di propriet\u00e0 della famiglia Bartoccini, che lo teneva in deposito presso la Galleria Nazionale dell'Umbria, dove rest\u00f2 fino al 1915, quando decisero di venderlo. Nel 1916 venne acquistato da Henry Walters su consiglio di Bernard Berenson presso l'antiquario Luigi Grasse. Dal 1931 fece parte del nucleo originario donato al nascente museo.\nVenne restaurato nel 1966, evidenziando l'alta qualit\u00e0 della pittura.\nDescrizione e stile.\nL'opera mostra il frequente soggetto del san Girolamo penitente nel deserto, con vari attributi tipici: il leone ammansito, il cappello cardinalizio gettato a terra, la pietra usata per percuotersi il petto in segno di penitenza, il piccolo crocifisso usato per la preghiera, legato in questo caso a un rametto mozzato di un alberello, con un piglio naturalistico derivato dall'arte fiamminga. I libri rimandano all'attivit\u00e0 di studioso di Girolamo, che ne faceva l'antesignano dell'umanista rinascimentale. In quello aperto si legge un brano di una lettera che gli indirizz\u00f2 sant'Agostino, che lo paragonava a un altro eremita, san Giovanni Battista. Il testo, leggibile con qualche difficolt\u00e0, \u00e8 il seguente:\nIl deserto \u00e8 in realt\u00e0 un paesaggio ameno, reso sinistro appena da alcuni animali come lo scorpione e la lucertola\nLa pittura \u00e8 arricchita da colori come smaltati e lumeggiature dorate di alta qualit\u00e0."}
{"id": "2984253", "revid": "79520", "url": "https://it.wikipedia.org/wiki?curid=2984253", "title": "Monte Padella", "text": ""}
{"id": "2984254", "revid": "287204", "url": "https://it.wikipedia.org/wiki?curid=2984254", "title": "Bianca di Trastamara", "text": ""}
{"id": "2984263", "revid": "339392", "url": "https://it.wikipedia.org/wiki?curid=2984263", "title": "Acqua del Dio maestoso", "text": ""}
{"id": "2984266", "revid": "416175", "url": "https://it.wikipedia.org/wiki?curid=2984266", "title": "Giovanna Manuela de Villena", "text": "Origine.\nEra figlia di Fernando Manuel de la Torre, Signore di Cebica e conte di Sintra, e della moglie, Menc\u00eda Rodr\u00edguez de Fonseca.\nBiografia.\nDi Giovanna si hanno scarse notizie, non si conosce n\u00e9 il luogo n\u00e9 la data di nascita.&lt;br&gt;Si conosce la sua ascendenza castigliana, che la faceva discendere dal re Ferdinando III di Castiglia, che il padre era conte di Sintrae che, pur non conoscendo le date di inizio e di fine del loro rapporto, Giovanna, nella seconda decade del XV secolo, fu l'amante del re del Portogallo e dell'Algarve, Edoardo d'Aviz.&lt;br&gt;Infine non si hanno notizie n\u00e9 del luogo n\u00e9 della data della morte.\nFigli.\nGiovanna a Edoardo diede un figlio:"}
{"id": "2984267", "revid": "838137", "url": "https://it.wikipedia.org/wiki?curid=2984267", "title": "Madonna col Bambino scrivente e san Girolamo", "text": "La Madonna col Bambino scrivente e san Girolamo \u00e8 un dipinto a olio su tavola (49,5x38 cm) di Pinturicchio, databile al 1481 e conservato nella Gem\u00e4ldegalerie di Berlino.\nDescrizione e stile.\nIl dipinto mostra un'iconografia poco frequente, in cui la Madonna tiene in braccio il Bambino il quale sta scrivendo su un libro, allusione al suo intervento nelle Sacre Scritture. A destra appare san Girolamo nell'abito cardinalizio e recante in mano un libro, suo attributo tipico in quanto uomo di cultura, che appoggia con naturalezza sullo scranno marmoreo su cui \u00e8 seduta la Vergine. \nIl Bambino indossa una cuffietta bordata di perle che si vede anche in un'altra opera di quegli anni, il \"Crocifisso tra i santi Girolamo e Cristoforo\" (1475 circa) della Galleria Borghese. Si tratta di un motivo prezioso che era usato in quegli anni anche da Fiorenzo di Lorenzo, che poi Pinturicchio abbandon\u00f2 in favore della capigliatura libera e riccia del Bambino. \nA destra si apre un ampio paesaggio che sfuma in lontananza, elemento tipico della scuola umbra."}
{"id": "2984271", "revid": "124634683", "url": "https://it.wikipedia.org/wiki?curid=2984271", "title": "Ferencv\u00e1rosi Torna Club (pallanuoto)", "text": "Il Ferencv\u00e1ros Torna Club \u00e8 una societ\u00e0 polisportiva ungherese di Budapest. Il club fu protagonista in campionato negli anni 10, 20 e 60. Alla fine degli anni 70 ha vinto quattro titoli europei nella Coppa delle Coppe."}
{"id": "2984276", "revid": "599013", "url": "https://it.wikipedia.org/wiki?curid=2984276", "title": "Hans-Georg Anscheidt", "text": "Nel motomondiale si \u00e8 laureato campione del mondo per tre stagioni consecutive nella classe 50.\nCarriera.\n\u00c8 stato uno specialista delle piccole cilindrate, presente nelle classifiche iridate della classe 50 sin dal primo anno della sua istituzione nel motomondiale 1962.\nLe sue prime stagioni sono state corse nella squadra ufficiale della Kreidler con cui ha vinto proprio all'esordio della classe nel campionato mondiale, in occasione del Gran Premio motociclistico di Spagna; a questa prima vittoria ne sono succedute altre 5 in 3 anni di partecipazione, con due piazzamenti al secondo posto nella classifica finale ed uno al terzo.\nDopo un anno quasi interlocutorio, nel motomondiale 1966 \u00e8 passato alla squadra ufficiale Suzuki, gareggiando contemporaneamente nella 50 e nella 125; gi\u00e0 la prima stagione con la casa motociclistica giapponese si rivela un successo con due vittorie e due secondi posti che l'hanno portato alla conquista del suo primo titolo mondiale.\nLa stagione successiva ripet\u00e9 il successo finale con altre tre vittorie nei singoli gran premi; alla fine dell'anno la Suzuki decise per\u00f2 il suo ritiro dalle competizioni in vista delle nuove modifiche regolamentari che sarebbero entrate in vigore per il motomondiale 1969 e che prevedevano l'esclusione dalle gare di questa cilindrata delle moto pluricilindriche. Ad Anscheid venne per\u00f2 data la possibilit\u00e0 di gareggiare privatamente ancora per un anno con le motociclette assistite dalla casa.\nIn questo modo il pilota tedesco riusc\u00ec per il terzo anno consecutivo a conquistare il titolo mondiale, aggiungendo al suo palmar\u00e8s ulteriori tre vittorie in singoli gran premi.\nTra l'altro, negli stessi anni in cui gareggiava nel mondiale riusc\u00ec anche a conquistare sette titoli nazionali tedeschi nella classe 50 e due titoli nazionali della classe 125."}
{"id": "2984278", "revid": "767487", "url": "https://it.wikipedia.org/wiki?curid=2984278", "title": "Madonna col Bambino benedicente (Pinturicchio)", "text": "La Madonna col Bambino benedicente \u00e8 un dipinto a olio su tavola (53,5x35,5\u00a0cm) di Pinturicchio, databile al 1480 circa e conservato nella National Gallery (Londra) di Londra.\nStoria.\nNon si conosce la collocazione originale dell'opera, che comparve sul mercato antiquario parigino nel 1815. Dopo vari passaggi, venne regalato nel 1863 alla Regina Vittoria dal Principe consorte. Il dipinto \u00e8 in genere considerato autografo del maestro, sebbene presenti numerose ridipinture.\nDallo stesso modello venne fatta anche una \"Madonna\" oggi alla Pinacoteca comunale di Trevi, forse opera di bottega, che \u00e8 per\u00f2 non finita.\nDescrizione e stile.\nIl dipinto mostra la Madonna a mezza figura che tiene il Bambino in piedi su una balaustra coperta da un esotico tappeto, secondo una tipologia fiamminga. Alle Fiandre rimanda anche l'espediente della finta cornice centinata, con lo stemma non identificato del committente, che si apre come una finestra nel paesaggio luminoso, con effetti di prospettiva aerea tipici della scuola umbra. Vi si riconoscono un lago e una citt\u00e0 tra monti punteggiati di alberelli esili e frondosi.\nMaria, che tiene in mano un nastro, ha un ampio manto azzurro che sporge oltre il brodo del parapetto, e una veste rossa dal panneggio spigoloso e illuminato incisivamente. Il Bambino ha una veste trasparente, che scosta con le sue stesse manine, e una collanina legata al collo. La capigliatura \u00e8 riccia e fluente, tipica del Pinturicchio che proprio in quegli anni abbandon\u00f2 l'iconografia con la cuffietta bordata di perle derivata dall'esempio di Fiorenzo di Lorenzo.\nNumerosi sono quindi gli elementi piacevoli e decorativi, oltre alla dolcezza del soggetto principale, che doveavano essere graditi alla committenza, probabilmente una famiglia privata, a cui spesso erano destinate opere devozionali di queste dimensioni. L'impostazione frontale e il solenne plasticismo rimanda all'esempio toscano, filtrato da pittori umbri quali Perugino e lo stesso Fiorenzo di Lorenzo."}
{"id": "2984283", "revid": "287204", "url": "https://it.wikipedia.org/wiki?curid=2984283", "title": "\u00dajpesti Torna Egylet", "text": "Il \u00dajpesti Torna Egylet \u00e8 una squadra di Pallanuoto dell'omonima polisportiva di \u00dajpest.\nLa sezione di pallanuoto appare con quella di nuoto 1911. Ha vinto tutti i campionati d'Ungheria svoltisi negli anni 30. Regolarmente campione negli anni 40, 50 e 60, sono i suoi titoli e le coppe vinte nella prima met\u00e0 degli anni 90 che lo hanno proiettato alla vittoria di una Coppa dei Campioni nel 1994 e tre Coppa LEN."}
{"id": "2984284", "revid": "204391", "url": "https://it.wikipedia.org/wiki?curid=2984284", "title": "Trasmissione autosomica recessiva", "text": ""}
{"id": "2984295", "revid": "1784492", "url": "https://it.wikipedia.org/wiki?curid=2984295", "title": "Vaterpolski klub Jadran (Spalato)", "text": "Il Vaterpolski klub Jadran (\"Associazione pallanuotistica Jadran\"; abbreviato in V.K. Jadran) \u00e8 una societ\u00e0 pallanuotistica di Spalato, in Croazia. Nel corso degli anni il club ha cambiato nome numerose volte: Baluni, Jadran, Hajduk, Jadran Koteks, Jadran Deltron o Jadran Slobodna Dalmacija.\nStoria.\nNel 1920 fu fondato il Pomorski klub Baluni, che cambi\u00f2 nome in Jadran l'anno dopo aver vinto il campionato jugoslavo, nel 1924. Lo Jadran \u00e8 regolarmente presente nella parte superiore della classifica dopo la seconda guerra mondiale (nel 1945-1947 come sezione dell'), con altri sei titoli. Dopo trent'anni \u00e8 tornato a vincere il titolo nazionale nel 1991, seguito da due Coppe dei Campioni nel 1992 e nel 1993 e dalla finale di Coppa LEN persa nel 1998.\nTuttavia, nel campionato croato il club non riesce a vincere il titolo, preceduto da altri club come , , , e .\nIl 19 dicembre 2021 il club, guidato da Mile Smodlaka, vince la prima Coppa di Croazia battendo in finale il ."}
{"id": "2984298", "revid": "36426", "url": "https://it.wikipedia.org/wiki?curid=2984298", "title": "Viaggio di Mos\u00e9", "text": ""}
{"id": "2984301", "revid": "1305772", "url": "https://it.wikipedia.org/wiki?curid=2984301", "title": "Addetto", "text": ""}
{"id": "2984302", "revid": "253269", "url": "https://it.wikipedia.org/wiki?curid=2984302", "title": "Sean Whalen", "text": "Biografia.\nNato a Washington, pi\u00f9 giovane di quattro fratelli, pass\u00f2 la sua infanzia tra Silver Spring e Olney nel Maryland. Frequent\u00f2 la Sherwood High School e si laure\u00f2 alla Universit\u00e0 della California, Los Angeles, e durante gli studi lavor\u00f2 come cameriere e recit\u00f2 in alcune rappresentazioni al The Groundlings Theater.\nLa carriera di Whalen inizia nel 1990, anno in cui appare per la prima volta in televisione recitando in un episodio della serie televisiva \"Ferris Bueller\". L'anno seguente partecipa invece al suo primo film, \"La casa nera\" in cui recita nel ruolo di Roach. Sean \u00e8 molto conosciuto per la prima pubblicit\u00e0 di \"Got Milk?\" in cui il suo personaggio cerca invano, dopo aver preso un morso di grandi dimensioni da un panino al burro di arachidi, di rispondere alla domanda di un presentatore radiofonico sul famoso duello Burr-Hamilton. Ha partecipato anche ad una pubblicit\u00e0 per la DiGiorno pizza, in cui in suo personaggio e un suo amico mangiano una Chicago-style pizza a Tucson in Arizona.\nHa partecipato a molte serie televisive tra cui \"Special Unit 2\", \"Scrubs - Medici ai primi ferri\", \"Tutto in famiglia\", \"Zack e Cody al Grand Hotel\", \"Hannah Montana\" e \"I maghi di Waverly\", ed anche ad alcuni film come \"Batman - Il ritorno\", \"La rivincita dei nerds III\", \"Waterworld\", \"Il rompiscatole\", \"Mai stata baciata\" e pi\u00f9 recentemente a \"Halloween II\" di Rob Zombie. Recentemente \u00e8 apparso in un mobisode e in 3 episodi della popolare serie televisiva \"Lost\" nel ruolo del \"sopravvissuto\" Neil Frogurt."}
{"id": "2984312", "revid": "599", "url": "https://it.wikipedia.org/wiki?curid=2984312", "title": "Divina proporzione", "text": ""}
{"id": "2984315", "revid": "729019", "url": "https://it.wikipedia.org/wiki?curid=2984315", "title": "Pelvi renale", "text": "La pelvi renale o bacinetto renale \u00e8 la prima porzione delle vie urinarie; accoglie l'urina proveniente dai calici maggiori convogliandola nell'uretere.\nAnatomia macroscopica.\nLa pelvi renale rappresenta l'entit\u00e0 anatomica che accoglie l'urina prodotta dal parenchima renale convogliandola nell'uretere. Bench\u00e9 vi siano varianti interindividuali, la pelvi renale ha una forma grossolanamente assimilabile ad un ellissoide in cui asse maggiore giace lungo l'asse maggiore del rene. Mentre il margine laterale accoglie i calici maggiori (circa 3), il margine mediale si continua nell'uretere.\nAnatomia microscopica.\nLa pelvi renale \u00e8 ricoperta da epitelio di transizione (o urotelio); tale sottile strato epiteliale giace su una robusta membrana basale ancorata alla tonaca muscolare. A livello delle papille renali, la membrana basale si continua direttamente con il tessuto stromale del rene.\nPatologia.\nLa pelvi renale \u00e8 la sede di formazione dei calcoli. Bench\u00e9 possano depositarsi per gravit\u00e0 nel calice maggiore inferiore, crescendo ed obliterando l'intero bacinetto, molto spesso piccoli calcoli formati nella pelvi si immettono nell'uretere, bloccando il deflusso di urina. Questa condizione \u00e8 alla base della colica ureterale. Molto pi\u00f9 raramente, la pelvi \u00e8 sede di neoplasie gravi, quali il carcinoma uroteliale."}
{"id": "2984316", "revid": "1784492", "url": "https://it.wikipedia.org/wiki?curid=2984316", "title": "CSK VMF Moskva", "text": "Il CSK VMF Moskva \u00e8 la sezione di pallanuoto dell'omonima polisportiva."}
{"id": "2984323", "revid": "55348155", "url": "https://it.wikipedia.org/wiki?curid=2984323", "title": "Ios", "text": ""}
{"id": "2984328", "revid": "204391", "url": "https://it.wikipedia.org/wiki?curid=2984328", "title": "Disturbi specifici dell'apprendimento", "text": ""}
{"id": "2984329", "revid": "287204", "url": "https://it.wikipedia.org/wiki?curid=2984329", "title": "Vaterpol'nyj Klub Dinamo Moskva", "text": "La Dinamo Moskva (Dinamo Mosca in italiano) \u00e8 una squadra di pallanuoto, parte dell'omonima polisportiva di Mosca.\nStoria.\nLa storia della pallanuoto in URSS inizi\u00f2 nel 1924, anno in cui si sono svolti i primi tornei sindacali tra le squadre di citt\u00e0, regioni e repubbliche. Solo nel 1937 si ebbe il primo campionato sovietico, nell'anno di apertura si ebbe la finale tra l'\"Elektrik\" di Leningrado (San Pietroburgo) e il Dinamo Mosca di Mosca.\nIl titolo, nonch\u00e9 il primato di primo vincitore dell'URSS, spett\u00f2 alla squadra di Leningrado ma a tale vittoria vennero imputati, dalla squadra sconfitta, vari errori arbitrali. \nIn quegli anni i giocatori del VK Dinamo Mosca erano: Gorikov, Guild, Lebedev, Molchanov, Ushakov, Pushchinsky, Kazakov e Malin. \nIl primo grande successo moscovita arriv\u00f2 nel 1949 quando la squadra vinse la Coppa dell'URSS. Il decisivo contributo alla vittoria fu dato dall'attaccante Peter Mshveniyradze, arrivato da Tbilisi. Il periodo d'oro della \"Dinamo\" di Mosca risale a met\u00e0 degli anni '50, anni nei quali la squadra moscovita vinse sei titoli consecutivi (dal 1955 al 1962). Dal 1957 al 1962 la squadra moscovita non perse neanche un incontro.\nLa nuova ondata di successi si ebbe a met\u00e0 degli anni '80, quando la squadra divenne campione URSS tre volte di fila (1985-1987), vinse la Coppa dell'URSS due volte di seguito e nel 1985 vinse la Coppa delle Coppe. Il team era composto da Grishin, Mshvenieradze, Ivanov, Mendygaliev, Riisman, Apanasenko, Voronin, Vdovin, Luzankov e Shcherderkinche che inoltre, erano parte della squadra Nazionale dell'URSS coon la quale vinsero i Giochi Olimpici, i Mondiali, la Coppa del Mondo e gli Europei.\nNel 1994 vinse il primo campionato russo della sua storia e fino al 2002 ne vinse altri sei, per un totale di sette campionati in meno di un decennio. Nel 2000 vinse la seconda Coppa delle Coppe della sua storia in finale contro la Florentia di Firenze."}
{"id": "2984340", "revid": "311970", "url": "https://it.wikipedia.org/wiki?curid=2984340", "title": "Badou Ezzaki", "text": ""}
{"id": "2984342", "revid": "1543377", "url": "https://it.wikipedia.org/wiki?curid=2984342", "title": "Harry Potter e i Doni della Morte - Parte 1 (videogioco)", "text": "Harry Potter e i Doni della Morte - Parte 1 \u00e8 un videogioco sviluppato da EA Bright Light Studio e pubblicato da Electronic Arts per PlayStation 3, Xbox 360, Microsoft Windows, Nintendo Wii e Nintendo DS, ispirato all'omonimo film. Il gioco \u00e8 stato distribuito il 16 novembre 2010 negli Stati Uniti e il 19 novembre 2010 in Europa.\nTrama.\nDopo l'omicidio di Silente da parte di Piton, Harry, Hermione e Ron decidono di abbandonare Hogwarts per cercare i restanti Horcrux e distruggerli, cos\u00ec da uccidere Voldemort una volta tornato mortale.\nSviluppo.\nL'8 febbraio 2010, Electronic Arts annuncia nella sua formazione il settimo capitolo di Harry Potter. Il 1\u00ba giugno 2010, Electronic Arts e la Warner Bros. Interactive Entertainment annunciano ufficialmente Harry Potter e i Doni della Morte: Parte I e che sar\u00e0 distribuito in autunno 2010 insieme all'uscita del film. Il capo della produzione di EA Bright Light Studio, Jonathan Bunney, ha dichiarato:\n\u201cL'avventura finale di Harry Potter ci ha dato l'opportunit\u00e0 di creare un gioco pi\u00f9 cupo e pi\u00f9 orientato all'azione di quanto avessimo mai fatto in precedenza. Siamo convinti che il gioco in fase di sviluppo sia un titolo che la generazione di videogiocatori di console HD gradir\u00e0 ed apprezzer\u00e0. Abbiamo sviluppato nuove tecnologie appositamente per permetterci di dimostrare che la magia rappresenta una forza straordinariamente potente e, in questo gioco, i giocatori dovranno usare tutte le loro abilit\u00e0 se vorranno sopravvivere.\u201d\nIl 3 giugno 2010, \u00e8 stato distribuito un video del gioco in cui \u00e8 possibile vedere delle sequenze di gameplay.\nIl direttore creativo, Matt Birch, ha confermato che il gioco ha disposizione un nuovo motore grafico specificatamente per sfruttare la tecnologia delle console HD e assicurer\u00e0 grafiche ad alta definizione ed un intenso gameplay nei combattimenti. Inoltre, il gioco \u00e8 attualmente in sviluppo per PlayStation 3, Xbox 360, Microsoft Windows, Nintendo Wii, Nintendo DS e Mobile.\nAccoglienza.\nLa rivista \"Play Generation\" diede alla versione per PlayStation 3 un punteggio di 53/100, apprezzando il comparto tecnico passabile ed il buon doppiaggio italiano (seppure quest'ultimo non presentasse le voci originali del film) e come contro la struttura semplice e ripetitiva, le meccaniche terribili ed alcune fasi frustranti, finendo per trovarlo un titolo pensato male e realizzato peggio. Il gioco ha ricevuto recensioni negative a causa del gameplay, l'eccessiva ripetivit\u00e0 degli scontri e del sentire Harry gridare \"Stupeficium!\" mentre usa un incantesimo e la struttura troppo basica."}
{"id": "2984344", "revid": "57342", "url": "https://it.wikipedia.org/wiki?curid=2984344", "title": "Marino Vigna", "text": "Nel 1960 vinse l'oro olimpico nell'inseguimento a squadre ai Giochi di Roma; fu poi professionista dal 1961 al 1967, vincendo una tappa al Giro d'Italia e una Milano-Torino.\nCarriera.\nDa giovane frequent\u00f2 assiduamente il Velodromo Vigorelli di Milano dove le sue doti non passarono inosservate e gli valsero la convocazione nel 1960 ai Giochi olimpici di Roma. Non si fece sfuggire l'occasione e, appena ventiduenne, vinse la medaglia d'oro dell'inseguimento a squadre in un quartetto composto anche da Luigi Arienti, Franco Testa e Mario Vallotto, con il tempo di 4'30\"90.\nNel 1961 pass\u00f2 al professionismo con la Philco, dove rimase fino al 1962. Nel 1963 con la maglia della Legnano ottenne la sua prima vittoria da professionista, imponendosi nella quattordicesima tappa, da Saint-Vincent a Cremona, del Giro d'Italia.\nPassato alla Gazzola, raggiunse il culmine della sua carriera vincendo nel 1964 dapprima la Tre Valli Varesine, poi una frazione del Tour de Romandie e infine il Giro delle Tre Province a Camucia. Dopo la vittoria nel 1965 del Trofeo Laigueglia conseguita con la maglia della Ignis, chiuse secondo la Milano-Torino, manifestazione che riusc\u00ec a vincere l'anno successivo, questa volta con la maglia della Vittadello.\nTerminata la carriera agonistica nel 1967, dapprima assunse il ruolo di commissario tecnico per la pista professionisti e quindi quello di presidente della commissione tecnica della Lega Ciclismo. Entrato a far parte dell'organigramma commerciale della Bianchi, attualmente si occupa dei rapporti con le squadre di ciclismo."}
{"id": "2984353", "revid": "767487", "url": "https://it.wikipedia.org/wiki?curid=2984353", "title": "Art'owr Petrosyan", "text": "Carriera.\nGiocatore.\nDeteneva il record di reti segnate con la Nazionale di calcio dell'Armenia: 11 reti segnate in 70 partite disputate.\nAllenatore.\nDal 2016 al 2018 ha allenato la nazionale armena; nel 2018 diventa allenatore del , club neopromosso nella prima divisione armena."}
{"id": "2984355", "revid": "339392", "url": "https://it.wikipedia.org/wiki?curid=2984355", "title": "John Wilmot Rochester", "text": ""}
{"id": "2984356", "revid": "339392", "url": "https://it.wikipedia.org/wiki?curid=2984356", "title": "Lord Rochester", "text": ""}
{"id": "2984372", "revid": "228587", "url": "https://it.wikipedia.org/wiki?curid=2984372", "title": "Stazione di servizio (serie televisiva)", "text": "Stazione di servizio \u00e8 una serie televisiva andata in onda dal 6 febbraio 1989 su Rai Uno con la regia di Felice Farina e come protagonista Marco Messeri nei panni del benzinaio Giovanni Dallai. La serie fu prodotta con la sponsorizzazione della IP ed ebbe come sceneggiatori, oltre a Messeri stesso, Marco Colli, Gianni Di Gregorio, Bruno Corbucci e Mario Amendola.\nTrama.\nIl proscenio della serie \u00e8 una stazione di servizio situata lungo una strada statale all'ingresso di un paese di fantasia del viterbese chiamato Vitrello, di cui viene spesso ribadita la vicinanza, dovuta alla similitudine toponomastica, con Vetralla. La serie narra, con stile tra la commedia ed il farsesco, le vicende del benzinaio protagonista (Marco Messeri), della moglie (Paola Tiziana Cruciani) e del cognato (Maurizio Mattioli). Gli altri protagonisti sono un camionista napoletano (Giacomo Rizzo), un'infermiera (Carola Stagnaro), ed un agente di polizia (Piermaria Cecchini).\nProduzione.\nL'idea della sit-com nasce da una commedia teatrale scritta negli anni '70 da Bruno Corbucci e Mario Amendola e interpretata da Macario, dal titolo \"Stazione di servizio\". Le riprese sono state effettuate negli Stabilimenti Dear di Roma, e hanno previsto la partecipazione di guest-star come Giancarlo Magalli, Nanni Loy, Tony Binarelli, Roberto D'Agostino, Massimo Catalano, Don Lurio, Liana Orfei, Bruno Gambarotta che interpretano loro stessi.\nSigla.\nLa sigla di coda, \"Un bimbo arriver\u00e0\", \u00e8 composta e cantata da Marco Messeri ed \u00e8 incisa nel suo primo album \"Gomma Gomma\"."}
{"id": "2984373", "revid": "32601594", "url": "https://it.wikipedia.org/wiki?curid=2984373", "title": "Stazione di Servizio", "text": ""}
{"id": "2984374", "revid": "32601599", "url": "https://it.wikipedia.org/wiki?curid=2984374", "title": "Vitrello", "text": ""}
{"id": "2984392", "revid": "767487", "url": "https://it.wikipedia.org/wiki?curid=2984392", "title": "Justin Tranter", "text": "Ha scritto canzoni per Britney Spears, Gwen Stefani, Lady Gaga, Linkin Park, Kelly Clarkson, Selena Gomez, Justin Bieber, DNCE, Kesha, Fifth Harmony, 5 Seconds of Summer, Ariana Grande e i Fall Out Boy, e spesso co-scrive con la collega cantautrice americana Julia Michaels. Tranter era anche il cantante principale dei Semi Precious Weapons, una rock band con base a New York. \u00c8 anche membro del consiglio di amministrazione di GLAAD, un'organizzazione che promuove l'accettazione LGBTQ nel settore dell'intrattenimento e delle notizie.\nBiografia.\nJustin Tranter nasce il 16 giugno del 1980. Tranter e i suoi tre fratelli maggiori crescono con i genitori nell'Illinois, a Lake Zurich. Studia musica alla Chicago Academy for the Arts negli anni 1994-98.Una volta diplomato, si trasferisce per studiare alla Berklee School of Music di Boston. Assieme a Composizione prende lezioni di business management per prepararsi alla carriera musicale. Si laurea in Composizione (Songwriting) in soli 3 anni con il voto 3.9 GPA. Tranter registra il suo primo album, Scratched, mentre \u00e8 ancora a Berklee. Mentre era alla Berklee, Justin ha fondato la Musicians With a Mission, un fondo di borse di studio per l'educazione dei giovani LGBT.\nCarriera musicale.\nUna volta laureato si trasferisce a New York dove fonda la band Rockstars NYC. Dopo sole tre settimane la band si scioglie, e Justin registra il suo secondo album, Tear Me Together.\nNel 2004, Tranter unisce le forze con altri laureati di Berklee, Cole Whittle e Dan Crean, pi\u00f9 Aaron Lee Tasjan per formare i Semi Precious Weapons. Il ben noto manager B.P. Fallon li porta cos\u00ec alla produzione del loro primo album, \"You Love You.\"\nNel 2015 ha scritto la canzone \"Good for You\" per Selena Gomez, primo estratto dall'album \"Revival\". Nell'autunno del 2015, Britney Spears ha confermato tramite Instagram la collaborazione con Tranter e la collega Julia Michaels su alcuni brani successivamente pubblicati in \"Glory\". Tranter ha poi confermato nel maggio 2016 in un'intervista per \"Billboard\": \u00ab\u00c8 stata un'esperienza straordinaria. La sua voce \u00e8 semplicemente speciale [...] e lei \u00e8 una compositrice assolutamente sottovalutata.\u00bb Nello stesso anno scrive la canzone \"Sorry\" contenuta nell'album \"Purpose\" del cantante canadese Justin Bieber.\nAl BMI Pop Awards 2017 ospitato da Broadcast Music, Inc. (BMI), Tranter \u00e8 stato nominato Pop Songwriter of the Year 2017 e ha raccolto premi per la co-scrittura di quattro delle migliori canzoni dell'anno.\nIn un'intervista con la rivista Variety, Tranter ha rivelato che sar\u00e0 il produttore esecutivo del prossimo album di Britney Spears.\nAltre attivit\u00e0.\n\u00c8 sia musicista che designer di gioielli. La sua linea di gioielli, Fetty, \u00e8 venduta nei pi\u00f9 importanti negozi di genere come Barneys New York, Urban Outfitters e Hot Topic."}
{"id": "2984393", "revid": "287204", "url": "https://it.wikipedia.org/wiki?curid=2984393", "title": "We Love You (Semi Precious Weapons)", "text": "We Love You \u00e8 il primo album in studio della band rock statunitense Semi Precious Weapons\nHa avuto abbastanza successo in America e presenta un ottimo sound che richiama molto il rock anni '70 dandogli comunque un tocco moderno e molto energico. I singoli estratti sono stati: \"Magnetic Baby\", \"Her Hair Is On Fire\", \"Rock N Roll Never Looked So Beautiful\", \"Semi Precious Weapons\"; hanno tutti un video promozionale, anche se non tutti sono stati distribuiti alle televisioni. Al passaggio con l'Interscope Record \u00e8 stato rigirato il video della canzone Semi Precious Weapons."}
{"id": "2984394", "revid": "287204", "url": "https://it.wikipedia.org/wiki?curid=2984394", "title": "You Love You", "text": "You Love You \u00e8 il secondo album in studio della glam rock band statunitense Semi Precious Weapons, seguito di \"We Love You\". La pubblicazione \u00e8 avvenuta il 21 giugno 2010."}
{"id": "2984402", "revid": "1609015", "url": "https://it.wikipedia.org/wiki?curid=2984402", "title": "Madonna col Bambino tra i santi Girolamo e Maria Maddalena", "text": "La Sacra Conversazione della Madonna col Bambino tra i santi Girolamo e Maria Maddalena \u00e8 un dipinto a olio su tavola (79,6x122,9\u00a0cm) di Cima da Conegliano, databile al 1492-1495 e conservato nella Alte Pinakothek di Monaco di Baviera.\nDescrizione.\nQuesto dipinto raffigura al centro la Madonna col Bambino, a sinistra san Girolamo con una lunga barba bianca, la veste eremitica e la pietra per percuotersi il petto per penitenza, a destra Maria Maddalena con l'ampolla degli unguenti, la veste tipicamente rossa e i lunghi capelli biondi."}
{"id": "2984405", "revid": "509927", "url": "https://it.wikipedia.org/wiki?curid=2984405", "title": "Madonna col Bambino tra santi Geremia e Maria Maddalena", "text": ""}
{"id": "2984406", "revid": "110157", "url": "https://it.wikipedia.org/wiki?curid=2984406", "title": "Termine del ghiacciaio", "text": "Il termine del ghiacciaio (in lingua inglese \"glacier terminus\" o \"snout\") \u00e8 il confine (o limite o linea di demarcazione) tra il ghiacciaio e il suolo (privo della copertura del ghiaccio), riferito a ogni suo dato punto in un dato tempo. Sebbene i ghiacciai sembrino immobili all'osservatore, in realt\u00e0 sono in un moto continuo e il termine del ghiacciaio \u00e8 sempre in avanzamento o arretramento. La localizzazione del termine \u00e8 spesso direttamente correlata al bilancio di massa del ghiacciaio, basato sulla quantit\u00e0 di neve caduta che si verifica nella sua zona di accumulo, in rapporto alla quantit\u00e0 che viene fusa nella zona di ablazione. La posizione di un termine del ghiacciaio \u00e8 influenzata anche dalla temperatura locale o regionale che muta nel tempo.\nRilevamento.\nIl rilevamento del mutamento nella posizione di un termine del ghiacciaio consiste in un metodo di monitoraggio del suo movimento. Il termine viene misurato periodicamente da una posizione fissa sulla vicina roccia in posto. La variazione di un termine del ghiacciaio misurata periodicamente da questa posizione fissa a diversi intervalli di tempo fornisce una registrazione del suo mutamento. Un tale tipo rilevamento consiste nel confrontare le fotografie della posizione del ghiacciaio scattate in tempi diversi.\nL'aspetto del termine del ghiacciaio \u00e8 determinato da molti fattori. Se il ghiacciaio \u00e8 in fase di ritiro, di solito \u00e8 leggermente inclinato dato che un ghiacciaio in fusione tende ad assumere questa forma. Ma ci sono molte condizioni che ne alterano l'aspetto tipico, compresa la presenza di campi termici e di varie sollecitazioni che provocano fratturazioni e feedback di fusione in conseguenza del distacco del ghiaccio e di altri fattori.\nLa fotografia sopra mostra il laghi glaciali formatisi dal ritiro dei termini glaciali sulla superficie dei ghiacciai coperti di detriti nel corso degli ultimi decenni nella regione dell'Himalaya (Bhutan)."}
{"id": "2984408", "revid": "1543377", "url": "https://it.wikipedia.org/wiki?curid=2984408", "title": "Fu\u00feorc", "text": "Il Fu\u00feorc (o Futhorc) /fu\u03b8ork/ \u00e8 un alfabeto runico che fu utilizzato dagli Anglosassoni e dai Frisoni per scrivere in antico inglese ed antico frisone a partire dal V secolo; esso discende dal Fu\u00feark antico, di 24 rune, e contiene tra le 26 e le 33 rune.\nStoria.\nVi sono teorie contrastanti sulle origini del Fu\u00feorc anglosassone. Una teoria propone che si svilupp\u00f2 in Frisia e da l\u00ec si diffuse pi\u00f9 tardi in Inghilterra; un'altra afferma che le rune furono dapprima introdotte in Inghilterra dalla Scandinavia dove fu modificato (e si cre\u00f2 il Fu\u00feorc) ed esportato poi in Frisia. Entrambe le teorie hanno le loro debolezze interne, ed una risposta definitiva dovr\u00e0 probabilmente aspettare nuove prove archeologiche.\nIl primo Fu\u00feorc era identico al Fu\u00feark antico, eccetto per la differenziazione della runa ansuz (, \"a\") in tre diverse varianti, (\"\u0101c\"), (\"\u00e6sc\") e (\"\u014ds\"), per un totale quindi di 26 rune: ci\u00f2 si rese necessario per tener conto dei nuovi fonemi prodotti dalla differenziazione ingaevonica degli allofoni delle \"a\" lunga e breve. Il pi\u00f9 antico esempio di runa \"\u014ds\" () \u00e8 stato trovato sul bratteato di Undley (V secolo); la runa \"\u0101c\" () fu introdotta pi\u00f9 tardi, nel VI secolo. La runa haglaz con due barre (, \"h\") caratteristica delle iscrizioni continentali \u00e8 attestata a partire dal 698, sulla tomba di San Cutberto; prima di tale data veniva utilizzata la variante scandinava a barra singola.\nIn Inghilterra il Fu\u00feorc fu esteso ulteriormente a 28 ed infine a 33 rune, e la scrittura runica in Inghilterra divenne strettamente legata agli scriptoria latini dal tempo della cristianizzazione degli Anglosassoni nel VII secolo. Il Fu\u00feorc cominci\u00f2 ad essere rimpiazzato dall'alfabeto latino durante il IX secolo; in alcuni casi, i testi sono stati scritti nell'alfabeto latino ma le rune sono utilizzate in luogo delle parole che rappresentano, e le lettere \u00feorn e wynn divennero d'uso comune come estensioni dell'alfabeto latino. Dalla conquista normanna dell'Inghilterra del 1066 il Fu\u00feorc divent\u00f2 sempre pi\u00f9 raro e spar\u00ec del tutto poco dopo; da almeno cinque secoli di utilizzo, meno di 200 manufatti che portano iscrizioni in Fu\u00feorc sono sopravvissuti.\nLettere.\nIl poema runico anglosassone (Cotton Otho B.x.165) nomina le seguenti rune, elencate qui con il loro simbolo Unicode, il loro nome, la loro traslitterazione ed il loro valore fonetico approssimativo nella notazione IPA (ove differente dalla traslitterazione):\nLe prime 24 di queste sono una diretta continuazione delle lettere del Fu\u00feark antico, esteso da 5 rune aggiuntive che rappresentano vocali lunghe e dittonghi (\"\u00e1\", \"\u00e6\", \"\u00fd\", \"ia\", \"ea\"), paragonabili alle cinque forfeda dell'alfabeto ogamico.\nLa \u00de e la \u01f7 furono introdotte in seguito nell'alfabeto latino inglese per rappresentare i suoni [\u03b8] e [w], ma furono poi sostituiti con \"th\" e \"w\" nel medio inglese.\nLa sequenza delle rune non \u00e8 fissata, e non lo \u00e8 neppure il loro semplice elenco. Il poema runico riporta questa sequenza:\nma lo scramasax di Beagnoth ne fornisce una diversa di 28 rune, con lievi differenze di ordine e la \u00e9\u00f0el mancante:\nAnche il Codex Vindobonensis 795 ha 28 lettere. La Croce di Ruthwell ne possiede 31. Il Cotton Domitianus A.ix (XI secolo) possiede, oltre alle 29 del poema runico, altre 4 rune aggiuntive:\nQueste quattro lettere aggiuntive non sono state ritrovate in alcuna epigrafe (la \"stan\" si ritrova sul bastone di Westeremden, ma probabilmente come spiegelrune). Il Cotton Domitianus A.ix raggiunge cos\u00ec un totale di 33 lettere, disposte secondo l'ordine:\nNel manoscritto le rune sono disposte in tre righe, con una glossa sul loro equivalente latino sotto di loro (nella terza riga sopra di loro) e con i loro nomi sopra (nella terza riga sotto). Il manoscritto reca tracce di correzioni risalenti al XVI secolo, che invertono la posizione di m e d; la eolh \u00e8 chiamata erroneamente \"sigel\", ed al posto della sigel si trova una lettera simile ad una cen (\u16b4), corretta sopra con la vera sigel; la eoh \u00e8 chiamata erroneamente \"e\u00feel\". A parte \"ing\" ed \"ear\", tutti i nomi di rune sono dovute ad una mano pi\u00f9 tarda, identificata in Robert Talbot (?-1558).\nUn'altra riga di Fu\u00feorc si trova sul Cotton Galba A.ii.\nWalafrid Strabo riporta una riga di Fu\u00feorc di 42 rune.\nCorpus d'iscrizioni.\nIl progetto di catalogazione delle iscrizioni runiche in antico inglese ed antico frisone dell'Universit\u00e0 Cattolica di Eichst\u00e4tt-Ingolstadt (Germania) mira a raccogliere il corpus ritenuto autentico di tutte le iscrizioni in antico inglese con pi\u00f9 di due rune nella sua edizione cartacea, mentre in quella elettronica include anche quelle di autenticit\u00e0 dubbia e fino a quelle a runa singola. Il corpus dell'edizione cartacea raccoglie circa un centinaio di oggetti (lastre di pietra, croci di pietra, ossa, anelli, spille, armi, urne, una tavoletta per scrivere, pinzette, una meridiana, pettini, bratteati, scrigni, una fonte, piatti e graffiti); il database include inoltre 16 iscrizioni a runa singola, diverse monete ed otto casi di caratteri runici dubbi (segni simili a rune, possibili lettere latine, rune rovinate dal tempo). Con poco meno di 200 iscrizioni, il corpus \u00e8 considerevolmente pi\u00f9 grande di quello del Fu\u00feark antico continentale (circa 80 iscrizioni, V-VIII secolo) e di poco minore di quello del Fu\u00feark antico scandinavo (circa 260 iscrizioni, III-IX secolo).\nI ritrovamenti runici in Inghilterra si concentrano lungo la costa orientale, con rari reperti sparsi nell'entroterra meridionale; i ritrovamenti frisoni si concentrano in Frisia occidentale. Looijenga (1997) ha elencato 23 iscrizioni inglesi (incluse due cristiane del VII secolo) e 21 frisoni che precedono il IX secolo.\nIscrizioni.\nLe iscrizioni in Fu\u00feorc attualmente conosciute includono:"}
{"id": "2984409", "revid": "287204", "url": "https://it.wikipedia.org/wiki?curid=2984409", "title": "Futhorc", "text": ""}
{"id": "2984410", "revid": "204391", "url": "https://it.wikipedia.org/wiki?curid=2984410", "title": "Dotto collettore", "text": ""}
{"id": "2984411", "revid": "204391", "url": "https://it.wikipedia.org/wiki?curid=2984411", "title": "Tubuli collettori", "text": ""}
{"id": "2984412", "revid": "204391", "url": "https://it.wikipedia.org/wiki?curid=2984412", "title": "Dotti collettori", "text": ""}
{"id": "2984413", "revid": "114122", "url": "https://it.wikipedia.org/wiki?curid=2984413", "title": "Iglesia de Santa Mar\u00eda", "text": ""}
{"id": "2984414", "revid": "483293", "url": "https://it.wikipedia.org/wiki?curid=2984414", "title": "Campionati mondiali di pentathlon militare", "text": ""}
{"id": "2984419", "revid": "1154737", "url": "https://it.wikipedia.org/wiki?curid=2984419", "title": "Spartighiaccio", "text": "In analogia con lo spartiacque, uno spartighiaccio o linea spartighiaccio (in lingua inglese \"ice divide\") viene definito come un confine o linea di demarcazione su di un ghiacciaio continentale, cappa di ghiaccio o ghiacciaio vallivo che separa direzioni di flusso opposti di ghiaccio. Tali spartighiaccio sono importanti per le ricerche in geocronologia che utilizza carote di ghiaccio, in genere prelevate sulla cima di una cupola del ghiacciaio onde evitare interferenze causate dal movimento orizzontale del ghiaccio."}
{"id": "2984421", "revid": "1543377", "url": "https://it.wikipedia.org/wiki?curid=2984421", "title": "Lingua di ghiaccio", "text": "Una lingua di ghiaccio \u00e8 una massa (\"sheet\") di ghiaccio che si proietta fuori dalla linea costiera. Essa si forma quando un ghiacciaio vallivo si muove molto rapidamente verso il mare o un lago."}
{"id": "2984427", "revid": "1543377", "url": "https://it.wikipedia.org/wiki?curid=2984427", "title": "Sushun", "text": "Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nOrigini.\nEra il dodicesimo figlio dell'imperatore Kinmei, sua madre si chiamava Oane-no-kimi (\u5c0f\u59c9\u541b?), figlia di Soga no Iname. Era fratellastro del suo predecessore Yomei, ed era chiamato , ma era conosciuto anche con il nome di Hatsusebe no Waka-sazaki.\nAntefatti al suo regno.\nDa alcuni decenni si era scatenata una lotta per il potere tra i diversi clan della corte di Yamato, che aveva unificato sotto le sue insegne il paese. La disputa aveva anche connotati religiosi, con il tentativo da parte di alcune famiglie di introdurre a corte il buddhismo, avversato dai clan legati alla tradizione shintoista.&lt;br&gt;Le famiglie che si distinsero in tale scontro furono:\nAlla morte dell'imperatore Yomei, fratellastro di Hatsusebe, avvenuta nel quarto mese del 587, si scaten\u00f2 un conflitto per la successione. I Mononobe ed i Nakatomi tentarono di favorire l'ascesa al trono del principe Anahobe, fratello di Hatsusebe, mentre Soga no Umako, capo del clan Soga, si oppose al progetto dei rivali e sostenne la candidatura dello stesso Hatsusebe.\nLa contrapposizione fu radicale e si risolse con la battaglia di Shigisan, che si svolse nel 587 lungo il fiume Ekagawa, nella provincia di Kawachi, l'odierna prefettura di Osaka. Lo scontro vide il trionfo dell'armata Soga e la distruzione del clan Mononobe, il cui capo, Moriya, trov\u00f2 la morte assieme al principe Anahobe ed al capo-clan dei Nakatomi.\nL'evento ebbe come conseguenza l'ascesa al trono del crisantemo di Hatsusebe, che divenne imperatore con il nome postumo Sushun. Fu l'inizio dell'incontrastato dominio della scena politica da parte di Soga no Umako, che fece del buddhismo la religione ufficiale di corte.\nAscesa al trono.\nIl regno di Sushun ebbe inizio nel 587, terminando poi nel 592. Gli fu attribuito molto tempo dopo la morte l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nQuando sal\u00ec al trono, mantenne la capitale nell'odierno distretto di Shiki, a pochi chilometri da Asuka ky\u014d, la capitale classica dell'omonimo periodo Asuka. Spost\u00f2 per\u00f2 la corte, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore, dal palazzo Iwareikebe no Namitsuki a quello nuovo chiamato Kurahashi no Shibagaki.\nDurante il suo regno, il potente ministro Soga no Umako, in piena autonomia e con l'aiuto del principe Sh\u014dtoku, fervente buddhista e nipote di Sushun, inizi\u00f2 a cambiare il volto del paese e l'organizzazione statale.\nNel 588 venne costruito l', detto anche Asukadera, uno dei primi complessi templari buddhista costruiti in Giappone, e furono intensificati i rapporti commerciali, culturali e diplomatici con i tre regni di Corea e la Cina della dinastia Sui. Vennero inoltre gettate le basi per la nuova amministrazione dello stato, che venne impostata sul modello cinese, influenzato dal pensiero buddhista e confuciano.\nDi grande aiuto alla diffusione del buddhismo fu il regno di Baekje, che invi\u00f2 monaci, costruttori di templi, sacri testi e statue di Buddha. In campo militare, fu dispiegato un esercito di 20.000 uomini per liberare la confederazione di Gaya dal dominio del regno di Silla, che nel 562 aveva posto fine all'autonomia del prezioso alleato dei giapponesi.\nSushun si rese conto di essere una pedina nelle mani di Soga no Umako e ne progett\u00f2 l'assassinio. Quando questi se ne accorse lo precedette e assold\u00f2 il sicario , che uccise l'imperatore nel 592.\nAlla sua morte, con l'ascesa al trono della sorellastra, l'imperatrice Suiko, a cui venne affiancato come reggente il principe Sh\u014dtoku, ebbe inizio un periodo di pace e prosperit\u00e0 per il Giappone e per la sua corte, logorata da decenni di lotte intestine fra i suoi clan.\nLe spoglie di Sushun sono oggi custodite nel \"Kurahashi no oka no e no misasagi\", il mausoleo a lui dedicato che si trova a Nara.\nGenealogia.\nSushun ebbe 4 mogli che gli diedero 3 figli:"}
{"id": "2984431", "revid": "110157", "url": "https://it.wikipedia.org/wiki?curid=2984431", "title": "Chiesa di Santa Mar\u00eda (Santa Cruz de la Ser\u00f3s)", "text": "La chiesa di Santa Mar\u00eda \u00e8 un edificio religioso eretto fra l'XI e il XII secolo che originariamente formava parte di un monastero di benedettine. Di quest'ultimo non restano che pochi basamenti e alcuni capitelli, mentre la chiesa, in perfetto stato di conservazione, \u00e8 considerata una fra le costruzioni pi\u00f9 rappresentative del romanico aragonese.\nStoria.\nNel 1024 Sancho III Garc\u00e9s, re di Pamplona (o di Navarra) e conte d'Aragona, introdusse nel suo Stato l'ordine dei Benedettini, affidandogli il monastero di San Juan de la Pe\u00f1a. Negli anni successivi si pose il problema di offrire una sede anche al ramo femminile dell'ordine. A tale fine fu deciso, durante il regno di Ramiro I di Aragona, di erigere una chiesa e un convento ad essa annesso in una localit\u00e0 rurale situata a sei chilometri da San Juan de la Pe\u00f1a e a un paio dal Camino Aragon\u00e9s di Santiago. Nella localit\u00e0 era gi\u00e0 sorto proprio in quegli anni un altro edificio di culto: la chiesa di San Caprasio. I lavori di costruzione, iniziati attorno al 1060, si protrassero fino ai primi anni del secolo successivo. Do\u00f1a Sancha, figlia del re Ramiro, fu la prima badessa del monastero, che ospitava all'epoca anche sua sorella Urraca e altre nobildonne aragonesi. Attorno al convento e alla chiesa si svilupp\u00f2 un abitato di modeste dimensioni che prese il nome di Santa Cruz de la Ser\u00f3s (dal latino \"sorores\", sorelle, monache). \nIl monastero ospit\u00f2 le benedettine fino al 1555, anno in cui queste si trasferirono definitivamente nella nuova sede di Jaca. Dopo tale data gli edifici conventuali residenziali (refettorio, dormitori, cucine, luoghi di riunione, ecc.) furono soggetti a un rapido e irrimediabile degrado, venendo utilizzati per erigere in paese, con i materiali da essi asportati, nuove costruzioni di interesse sia pubblico che privato. Del vecchio monastero sono oggi sopravvissuti solo alcuni basamenti.\nSorte ben diversa \u00e8 toccata invece alla chiesa di Santa Mar\u00eda, mantenutasi in ottimo stato di conservazione fino ai giorni nostri. Ampliata nel XII secolo mediante l'aggiunta di due cappelle laterali e di una torre campanaria divenne, nel XV secolo, sede parrocchiale, sostituendosi alla vicina chiesa di San Caprasio, anch'essa appartenente all'Ordine di San Benedetto. In et\u00e0 moderna Santa Mar\u00eda \u00e8 passata a dipendere direttamente dalla Diocesi di Jaca che, anche per ragioni di prestigio connesse al transito dei pellegrini nel vicino cammino di Santiago, ha saputo curare la perfetta manutenzione dell'edificio, prima da sola, poi con il concorso degli organismi pubblici preposti alla salvaguardia del patrimonio artistico e monumentale di Spagna.\nArchitettura e decorazione.\nIl corpo centrale dell'edificio fu eretto nella seconda met\u00e0 dell'XI secolo e nei primi anni del XII secondo i canoni del romanico di Jaca (\"rom\u00e1nico jaqu\u00e9s\") cos\u00ec chiamato per distinguerlo dal romanico lombardo, diffusosi in Aragona e in Catalogna subito dopo l'anno 1000. In quest'ultimo stile era stata costruita la chiesa di san Caprasio, situata a poche centinaia di metri da quella di Santa Mar\u00eda, di tre o quattro decenni posteriore. La chiesa fu progettata a navata unica, con volte a botte e un'abside centrale semicircolare di notevoli dimensioni. L'aggiunta di due cappelle laterali (XII secolo) le ha conferito una pianta a croce latina che si \u00e8 mantenuta inalterata fino ai nostri giorni. \nSopra l'intersezione del transetto con la navata centrale fu edificata (XII secolo) una sala quadrangolare ma configurantesi esternamente in forme ottagonali, con un'altezza massima di quasi dieci metri, sormontata da una volta semisferica chiaramente visibile dall'esterno. Tale ambiente, che non trova riscontro in nessun'altra chiesa romanica, \u00e8 oggi comunicante con l'interno del corpo centrale dell'edificio mediante una scaletta a chiocciola, mentre originariamente era accessibile solo da uno dei piani superiori della torre campanaria. La sua funzione era forse quella di custodire il tesoro della chiesa e del convento o, pi\u00f9 probabilmente, di offrire un rifugio sicuro alle monache benedettine in caso di pericolo. \nAnche il campanile fu eretto in quegli stessi anni (XII secolo) su una delle due cappelle laterali, per scopi difensivi. Si configura come una poderosa torre a pi\u00f9 piani dalle forme quadrangolari ma culminante in una struttura muraria ottagonale con volta semicircolare. Le sue notevoli dimensioni in rapporto al corpo dell'edificio conferiscono all'intera costruzione uno sviluppo in senso verticale scaglionato su tre volumi principali (corpo centrale, sala posta sul transetto e torre campanaria) che, inconsueto in una chiesa romanica, \u00e8 di particolare suggestione visiva. \nFra le opere pi\u00f9 rappresentative contenute nella chiesa si segnalano tre pale d'altare, la prima, di forme barocche, dedicata a San Felice e San Vito, la seconda, anch'essa di et\u00e0 barocca, a San Gerolamo, e una terza, in stile gotico, raffigurante la Vergine Maria. Di buon livello artistico \u00e8 un trittico cinquecentesco procedente dalla vicina pieve di San Salvador (in spagnolo: \"ermita de San Salvador\") con la santa sepoltura di Ges\u00f9. Nella chiesa si possono ammirare anche alcuni capitelli di et\u00e0 medievale, procedenti con ogni probabilit\u00e0 dall'antico chiostro, oggi scomparso. "}
{"id": "2984443", "revid": "188402", "url": "https://it.wikipedia.org/wiki?curid=2984443", "title": "Museo del fiore", "text": "Il Museo del Fiore \u00e8 un piccolo museo interattivo e multimediale immerso nei boschi della Riserva naturale Monte Rufeno, si trova a 10\u00a0km dal centro abitato di Acquapendente e a 2\u00a0km dal borgo medievale di Torre Alfina. \u00c8 stato realizzato all'interno del casale Giardino, un vecchio edificio rurale.\nCon oltre 1.000 specie di piante riconosciute nel suo territorio e animali rari, la Riserva naturale di Monte Rufeno, al confine con l'Umbria e la Toscana, \u00e8 un'area a elevatissima variet\u00e0 floristica e faunistica.\nLa nascita del museo \u00e8 da attribuire alle numerose fioriture della Riserva e dal profondo legame che i fiori e le piante hanno con la cultura locale, che si concretizza con i Pugnaloni, grandi mosaici di petali e foglie ispirati al desiderio di libert\u00e0 dall'oppressione.\nC'\u00e8, inoltre, la possibilit\u00e0 di visitare, proprio dietro il castello di Torre Alfina, il Bosco del Sasseto.\nIl museo \u00e8 impostato come un racconto che permette di apprezzare la biodiversit\u00e0 della riserva, i meccanismi che l'hanno determinata, e di condurre nel mondo del fiore, i rapporti con il mondo animale e con il mondo dell'uomo e fa parte del Sistema Regionale Museale del Lago di Bolsena che comprende vari musei archeologici, storici e demo-antropologici.\nObiettivi del museo.\nIl Museo si propone di far conoscere il patrimonio ambientale del territorio e funzionare come un \u201carchivio\u201d della sua biodiversit\u00e0, di far apprendere le ricchezze del territorio legate alla cultura contadina e al suo rapporto con la natura.\nIl museo propone anche percorsi didattici personalizzabili per scuole e famiglie che uniscono la scoperta e l'approfondimento della conoscenza degli elementi naturali con numerose attivit\u00e0 che coinvolgono i cinque sensi attraverso: i giochi, le sperimentazioni nei laboratori, le escursioni nei sentieri della Riserva e i gesti quotidiani per conservare la natura. Grazie al \"Sentiero Natura del Fiore\", al giardino botanico circondato da un percorso ad anello e all'area pic-nic ci si pu\u00f2 avventurare divertendosi alla scoperta del territorio. Inoltre vengono organizzati anche campi estivi.\nLe sezioni.\nIl Museo del fiore \u00e8 diviso in diverse sezioni ognuna riguardante temi diversi ed utilizza una vasta gamma di mezzi di comunicazione: foto, illustrazioni, plastici, pannelli e strumenti informatici. \nIl Museo \u00e8 dotato di Laboratori, Sala proiezioni, Ludoteca, per permettere di relazionarsi con i materiali direttamente, di giocare, toccare, osservare da diversi punti di vista.\nIl mondo dei fiori.\nIn questa sezione si trovano plastici di fiori e ricostruzioni di insetti aiutano a scoprire i segreti delle fioriture da vicino, cos\u00ec da capire l'importanza dei fiori, della natura in genere, le loro evoluzioni nel tempo e il loro sapersi ambientare anche nei luoghi pi\u00f9 impensati.\nI fiori della riserva naturale.\nIn questa sezione \u00e8 presente un erbario, che contiene pi\u00f9 di 300 campioni di piante essiccate, suddivisi per ambienti, che rappresentano la flora locale.\nIn pi\u00f9 c'\u00e8 un plastico che rappresenta gli ambienti della riserva, i sentieri escursionistici e gli antichi casali visti dall'alto.\nL'evoluzione delle piante e le forme dei fiori.\nQuesta sezione permette di cogliere, tramite una riproduzione in 3D di una cellula, di diversi fiori e tramite l'albero dell'evoluzione, l'origine dei fiori e la loro evoluzione, da forme primitive quali la magnolia a specie pi\u00f9 complesse come le orchidee.\nFiori e insetti.\nIn questa sezione si pu\u00f2 capire perch\u00e9 le piante impiegano cos\u00ec tante energie per rendere i loro fiori sempre pi\u00f9 belli e profumati. Gli animali recapitano il polline da una pianta all'altra venendo ripagati con grandi quantit\u00e0 di nettare.\nLe relazioni ecologiche.\nI fiori sono un elemento fondamentale della rete della vita e bisogna tenere presente le relazioni ecologiche con tutti i suoi elementi: i suoli, l'acqua, le rocce, il vento, gli animali, i funghi ecc. Lungo il museo \u00e8 possibile ammirare la bellezza della natura attraverso delle finestre che offrono sempre un quadro in continua trasformazione.\nUn diorama interattivo presenta la fauna dei boschi e delle radure; degli espositori presentano differenti suoli e le comunit\u00e0 che vi vivono; gli alberi ed il loro legname vengono descritti attraverso una xiloteca ad indovinelli; una serie di pannelli in ceramica, posti nella terrazza esterna, illustrano la vita delle api.\nAll'interno della sala \u00e8 possibile fermarsi di fronte al grande camino ad ascoltare le storie e le leggende della locale tradizione contadina.\nI fiori e l'uomo.\nIn questa sezione \u00e8 presente una grande margherita multimediale dove ogni petalo ha una postazione multimediale con archivi sul rapporto tra l'uomo e il fiore nella mitologia, nella religione, nel folclore, nella storia, ecc.\nLa sezione si chiude con uno sguardo rivolto alla tradizionale festa dei Pugnaloni.\nCuriosit\u00e0 sui fiori.\nIn questa sezione possiamo trovare il box dei profumi che ci d\u00e0 la possibilit\u00e0 di annusare le fragranze di molte essenze vegetali. Inoltre possiamo scoprire l'importanza della conservazione di specie in via d'estinzione, perch\u00e9 ci sono piante o fiori molto strani che possono stupirci con la sua fioritura. Nella sala \u00e8 presente l'orologio dei fiori che scandisce la vita quotidiana delle piante: fiori che si schiudono di notte, altri che prendono vita alle prime luci dell'alba.\nLaboratorio didattico e ludoteca.\nNel laboratorio didattico grandi e piccoli possono sperimentare, con l'aiuto di esperti, le mille dimensioni della natura attraverso microscopi, strumenti e reperti. La ludoteca \u00e8 invece il luogo in cui si impara giocando, in cui soprattutto i pi\u00f9 piccoli possono immergersi in esperienze sensoriali.\nSentiero natura del fiore e area esterna.\nAll'aperto inoltre possiamo percorrere un sentiero lungo 3\u00a0km arricchito da pannelli informativi che spiegano caratteristiche di piante e fiori. Durante il percorso si pu\u00f2 ammirare un sentiero e il mulino, oggi ristrutturato. Infine nel grande giardino che circonda il museo si pu\u00f2 trovare un'area esterna attrezzata con tavoli per picnic e giochi per bambini."}
{"id": "2984449", "revid": "767487", "url": "https://it.wikipedia.org/wiki?curid=2984449", "title": "Virginia Ferni Germano", "text": "Biografia.\nFu un soprano lirico, cantante raffinata dalla voce limpida, penetrante e straordinario talento di attrice. Si esibiva gi\u00e0 a sette anni cantando antiche canzoni spagnole. Debutt\u00f2 nel ruolo di Siebel nel \"Faust\" di Charles Gounod a Siviglia nel 1871. Fu scritturata successivamente all'Accademia di Musica di New York e in seguito nei principali teatri italiani. Il soprano torinese fu la prima interprete di \"Carmen\" di Georges Bizet eseguita in lingua italiana (Teatro alla Scala di Milano, 26 dicembre 1885), il ruolo della zingara sigaraia rimase uno dei pi\u00f9 rappresentati della sua carriera. Fu la prima interprete nel ruolo della protagonista nelle prime esecuzioni assolute della \"Loreley\" (Teatro Regio di Torino, 18 febbraio 1890) e di \"Edmea\" (Teatro alla Scala di Milano, 27 febbraio 1886) di Alfredo Catalani. Le sue ultime apparizioni in teatro furono \"L'enfant prodigue\" e \"La damoiselle \u00e9lue\" di Claude Debussy a Torino, e almeno fino al 1913 si esibiva sporadicamente in alcuni concerti. Al termine della sua carriera apr\u00ec una scuola di canto a Torino. Spos\u00f2 il violinista Carlo Germano."}
{"id": "2984451", "revid": "439868", "url": "https://it.wikipedia.org/wiki?curid=2984451", "title": "Mulino glaciale", "text": "Un mulino glaciale \u00e8 uno stretto canale tubulare, buco o crepaccio attraverso cui l'acqua penetra in un ghiacciaio dalla superficie.\nPossono essere larghi fino a 10 metri e si trovano in genere in una zona pianeggiante di un ghiacciaio percorsa da crepacci trasversali. I mulini possono giungere fino in fondo al ghiacciaio a centinaia di metri in profondit\u00e0, o laddove si formano i comuni crepacci (circa 10\u201340 m) in cui il flusso d'acqua si ghiaccia. Sono la causa principale nella formazione di grotte o caverne glaciali.\nI mulini sono parte di un sistema interno di \"tubazioni\" del ghiacciaio che porta l'acqua di fusione dalla superficie fin dove pu\u00f2 arrivare. L'acqua dai mulini spesso esce dal ghiacciaio a livello basale, talvolta in mare, e occasionalmente l'estremit\u00e0 inferiore di un mulino pu\u00f2 essere esposta alla fronte di un ghiacciaio o al bordo di un blocco di ghiaccio stagnante.\nL'acqua dei mulini pu\u00f2 aiutare a lubrificare la base del ghiacciaio, influendo sul movimento glaciale. In funzione di una relazione appropriata tra una coltre di ghiaccio e il terreno, la testa d'acqua in un mulino \u00e8 in grado di fornire la potenza e il mezzo tramite cui pu\u00f2 venire a formarsi una valle glaciale a tunnel. Il ruolo dell'acqua nel lubrificare la base di coltri glaciali e ghiacciai vallivi \u00e8 complesso. Le difficolt\u00e0 di modellare questo processo vanno ben oltre le previsioni apparentemente ottimistiche dell'innalzamento del livello marino fatte dall'IPCC nel sua quarta relazione di valutazione. Recenti ricerche condotte da Stefan Rahmstorf, riferite al congresso sul clima suggeriscono che l'innalzamento del livello marino sar\u00e0 maggiore di quello previsto dall'IPCC. "}
{"id": "2984453", "revid": "6923", "url": "https://it.wikipedia.org/wiki?curid=2984453", "title": "Gekad", "text": "I Gekad sono un gruppo etnico dell'Azerbaigian, .\nAbitudini.\nSi dedicano soprattutto ad attivit\u00e0 di caccia di animali montani, specialmente mammiferi, per ricavarne carne, latte, pellicce e coperte. Utilizzano indumenti caratteristici e molto pesanti, per sopperire ai disagi dei freddi inverni caucasici.\nAbitano soprattutto le zone centrali dell'Azerbaigian, in villaggi rurali come quello di Cek, e si dedicano all'allevamento di bovini e suini, effettuato in estesi pascoli e praterie. I Gekad sono molto esternati dai contesti sociali urbani."}
{"id": "2984464", "revid": "1543377", "url": "https://it.wikipedia.org/wiki?curid=2984464", "title": "Y\u014dmei", "text": "Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nEra figlio dell'imperatore Kinmei e della sua quarta consorte, Soga no Kitashi Hime, figlia del potente Soga no Iname. Secondo gli annali giapponesi \"Nihongi\", il suo nome era Tachibana no Toyohi no Mikoto (\u6a58\u8c4a\u65e5\u5c0a). Fu nominato principe ereditario, letteralmente e venne chiamato anche , dal nome del palazzo in cui viveva.\nSal\u00ec al trono all'et\u00e0 di 67 anni, il suo regno ebbe inizio nel 585 e dur\u00f2 pochi anni, terminando nel 587, anno della sua morte. Fu il successore del fratellastro, l'imperatore Bidatsu.\nA Y\u014dmei fu attribuito molto tempo dopo la morte l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nQuando sal\u00ec al trono, spost\u00f2 la capitale, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore, da Sakurai al vicino distretto di Shiki, dove fece costruire il palazzo imperiale Iwareikebe no Namitsuki. Tali localit\u00e0 sono nel raggio di una decina di chilometri dalla capitale 'classica' di quel periodo, Asuka-ky\u014d, nell'antica provincia di Yamato, che corrisponde all'odierna prefettura di Nara.\nIl suo regno fu caratterizzato, come quelli immediatamente precedenti e successivi, dalle lotte per il potere tra il clan Soga, i cui capi detenevano il titolo di , ed il clan Mononobe, che monopolizzava il comando dell'esercito. Tali lotte avevano anche una matrice religiosa, con i Soga che tentavano di diffondere a corte il buddhismo, avversati dai Mononobe, che si battevano in nome dello shintoismo assieme al clan Nakatomi, i cui membri erano i maestri cerimonieri dei sacri riti shintoisti di corte.\nParticolare importanza nella storia del paese avrebbe avuto il grande statista Soga no Umako, del clan Soga, che fu il di Y\u014dmei. Entrambi ferventi buddhisti, sia Y\u014dmei sia Umako furono osteggiati da Mononobe no Moriya, acceso sostenitore della tradizione shinto e capo-clan dei Mononobe.\nY\u014dmei ebbe tre consorti che gli diedero in totale 6 figli e una figlia. Dalla prima moglie e sorellastra Anahobe no Hashihito, imparentata con i Soga, ebbe il primogenito Umayado, conosciuto anche come principe Sh\u014dtoku, divenuto famoso in seguito per le grandi innovazioni che promosse come reggente dell'imperatrice Suiko, sorellastra di Y\u014dmei. Anche per via della brevit\u00e0 del suo regno, Y\u014dmei non segn\u00f2 il paese con radicali cambiamenti. Il breve periodo in cui fu sovrano fu caratterizzato soprattutto dagli intrighi di corte che videro da una parte il fratellastro Anahobe, supportato da Mononobe no Moriya, e dall'altra Soga no Umako, che proteggeva la futura imperatrice Suiko dalle insidie di Anahobe.\nAlla morte di Y\u014dmei, avvenuta nel quarto mese del 587, si scaten\u00f2 un conflitto per la successione. I Mononobe ed i Nakatomi tentarono di favorire l'ascesa al trono del principe Anahobe, mentre Soga no Umako si oppose al progetto dei rivali e sostenne la candidatura del principe Hatsusebe, fratello di Anahobe.\nLa contrapposizione fu radicale e si risolse con la battaglia di Shigisan, che si svolse lungo il fiume Ekagawa, nella provincia di Kawachi, l'odierna parte sud-orientale della prefettura di Osaka. Lo scontro vide il trionfo dell'armata Soga e la distruzione del clan Mononobe. Moriya trov\u00f2 la morte assieme al principe Anahobe ed al capo-clan dei Nakatomi.\nL'evento ebbe come conseguenza l'ascesa al trono del crisantemo di Hatsusebe, che sarebbe diventato l'imperatore Sushun, e l'inizio dell'incontrastato dominio della scena politica da parte di Soga no Umako, che fu determinante nell'adozione del buddhismo quale religione ufficiale di corte.\nDopo la battaglia, le spoglie dell'imperatore Y\u014dmei, che dopo la morte erano rimaste tre mesi in una bara, furono sepolte e, secondo i \"Nihongi\", sono custodite nel mausoleo \"Kawachi no Shinaga no hara no misasagi\" a lui dedicato, che si trova a Kanan, nel distretto di Minamikawachi della prefettura di Osaka."}
{"id": "2984466", "revid": "105390925", "url": "https://it.wikipedia.org/wiki?curid=2984466", "title": "Amon Sur", "text": "Amon Sur \u00e8 un super criminale alieno immaginario dell'Universo DC. \u00c8 il figlio della grande Lanterna Verde Abin Sur. Amon Sur comparve per la prima volta in \"Green Arrow\" vol. 3 n. 24 (giugno 2003), e fu creato dagli scrittori Judd Winick e Ben Raab, e dall'artista Charlie Adlard.\nBiografia del personaggio.\nAmon Sur comparve per la prima volta nella storia \"Urban Knights: Black Circle Syndacate\", un crossover bi-settimanale tra le serie di fumetti \"Green Arrow\" vol. 3 n. da 23 a 25 e \"Green Lantern\" vol. 3 n. da 162 a 164.\nAmon Sur crebbe per diventare il nuovo membro del sindacato del crimine del Black Circle. Amon era incollerito con il suo defunto padre: sentiva che Abin lo aveva abbandonato per servire il Corpo delle Lanterne Verdi, e decise di sfogare la sua rabbia su tutte le Lanterne. Amon fu per\u00f2 fermato dal successore di Hal Jordan, Kyle Rayner, e da un Guardiano di seconda generazione di nome Lianna. Lianna decapit\u00f2 Amon ma, dato che per gli Ungariani la testa non \u00e8 una parte vitale del corpo, l'alieno sopravvisse e infine si fece ricrescere una nuova testa.\nAnni dopo, Amon si confront\u00f2 contro Hal Jordan, che ritorn\u00f2 nel suo ruolo di Lanterna Verde dopo essere stato liberato dell'influenza di Parallax. Hal sconfisse il giovane pazzo, ma Amon ricevette una copia dell'anello di Sinestro da alcuni Qwardiani che poi svanirono. Dopo che Hal riport\u00f2 il corpo di Abin Sur sul suo pianeta natale e lo seppell\u00ec, comparve una misteriosa luce gialla nel cielo subito dopo che Hal se ne and\u00f2, presumibilmente ad indicare la visita di Amon alla tomba di suo padre.\nSinestro Corps.\nAmon Sur fu presto reclutato nei Sinestro Corps e fu scelto per rappresentare il settore spaziale 2814. Inizialmente, il Sinestro Corps tent\u00f2 di reclutare Batman per questo ruolo, ma il forte senso del dovere dell'eroe e un suo precedente contatto con l'anello di una Lanterna Verde gli permise di combattere la sua influenza. Dopo che i Sinestro Corps invasero la Terra, Amon Sur era contento di ci\u00f2. Tuttavia, dopo aver appreso che il Corpo delle Lanterne Verdi potevano fare ricorso alla forza letale contro i Sinestro Corps, ed esserne stato testimone, si spavent\u00f2 e fugg\u00ec.\nDopo la guerra, Amon Sur fu trovato da un contingente di Lanterne Verdi sul pianeta Varva, dove scoprirono che aveva sterminato la famiglia della Lanterna Ke'Haan. Amon dichiar\u00f2 che si sarebbe arreso pacificamente. Disse che il motivo era che le altre Lanterne Gialle, ancora in fuga, cos\u00ec avrebbero saputo di ci\u00f2 che aveva fatto e a loro volta avrebbero assassinato le famiglie delle altre Lanterne cadute. Al fine di prevenire questa evenienza, l'intimo amico di Ke'Haan e la Lanterna Laira lo uccise. A quel punto, il suo anello giallo del potere lo abbandon\u00f2 e si diresse verso la Terra. Hal Jordan e John Stewart fermarono l'anello dal reclutare il super criminale noto come Spaventapasseri. L'anello fu infine distrutto dai leader del Corpo, i Guardiani. Il corpo di Amon fu invece inviato su Oa. Quando Laira sent\u00ec i suoi colleghi affermare che lei aveva commesso un omicidio, si infuri\u00f2, e incener\u00ec il corpo di Amon per prevenire ogni possibilit\u00e0 di resurrezione.\nLa notte pi\u00f9 profonda.\nDurante \"La notte pi\u00f9 profonda\", Amon fu in qualche modo resuscitato - nonostante il precedente incenerimento - come Lanterna Nera. Lui e molti altri membri dei Sinestro Corps si unirono a Sinestro nella casa delle Star Sapphire. L'acido membro dei Sinestro Corpo Slushh riusc\u00ec brevemente ad arrestare Amon; bloccato nel viscidume di Slashh, l'anello nero del potere di Amon venne via. Tuttavia, subito un altro anello vol\u00f2 sul dito dei suoi resti scheletrici. Solo gli sforzi combinati di Hal Jordan e della Trib\u00f9 Indigo furono in gradi fermarlo e infine distruggerlo.\nPoteri e abilit\u00e0.\nGrazie alla sua fisiologia Ungariana, Amon \u00e8 in grado di rigenerare ogni parte del suo corpo, inclusa la testa.\nCome membro dei Sinestro Corps, utilizza un anello giallo del potere forgiato su Qward. L'anello pu\u00f2 creare oggetti di luce solida basati sui pensieri del portatore, cos\u00ec come fornisce il volo e la protezione di un campo di forza. L'anello giallo del potere \u00e8 alimentato dalla paura, invece che dalla volont\u00e0. Questo anello viene ricaricato dagli androidi Manhunters, che hanno al loro interno una batteria gialla del potere, che in cambio sono collegate alla grande Batteria Gialla del Potere Centrale su Qward. L'anello giallo del potere non ha nessuna debolezza conosciuta, a differenza della precedente debolezza degli anelli verdi del potere verso il colore giallo. In pi\u00f9, gli anelli gialli del potere non sono limitati dal divieto dell'assassinio di esseri senzienti come, un tempo, erano gli anelli delle Lanterne Verdi.\nCome membro del Corpo delle Lanterne Nere, Amon indossa un anello nero del potere. Anche questo gli permette di volare, e di creare dei costrutti di luce nera solida. Questo particolare anello permette ad Amon di avvertire quando una persona prova una delle sette emozioni colorate. In quel momento, una Lanterna Nera \u00e8 in grado di rimuovere il cuore di quella determinata persona, fornendo cos\u00ec all'intero Corpo un grado di potere in pi\u00f9, pari allo 0,1 per ogni persona uccisa.\nAltri media.\nAmon Sur appare nel videogioco Lanterna Verde: l'Ascesa dei Manhunters, doppiato da Steve Blum. All'inizio lo si vede al funerale di suo padre Abin Sur, nel quale incontra per la prima volta Hal Jordan congratulandosi con lui e sentendosi sollevato che almeno ha trovato un successore prima della morte. Dopo l'attacco dei Manhunters a Oa, non \u00e8 pi\u00f9 presente per molto tempo finch\u00e9 verso la fine non si scopre che c'\u00e8 lui dietro l'intero complotto e che ha organizzato tutto per distruggere il Corpo delle Lanterne Verdi, segnato dal rancore perch\u00e9 l'anello di suo padre ha scelto un altro come erede e non lui. Dopo aver assorbito l'energia gialla della Paura dalla camera proibita, si batte con Hal Jordan che lo sconfigge dopo un duello definitivo."}
{"id": "2984467", "revid": "599013", "url": "https://it.wikipedia.org/wiki?curid=2984467", "title": "C\u00e9sar G\u00f3mez", "text": "Carriera.\nCresciuto nel , ha militato nella massima serie spagnola con le maglie di Valladolid e Tenerife prima di trasferirsi in Italia vestendo la maglia della . Venne acquistato perch\u00e9 Zden\u011bk Zeman, neo allenatore dei capitolini, era rimasto impressionato dalla sua prestazione durante la partita di Coppa Uefa Tenerife-, vinta per 5-3 dai padroni di casa.\nIl tecnico boemo aveva inserito Gomez come quarta scelta nella sua lista ma l'impossibilit\u00e0 di comprare Miguel \u00c1ngel Nadal, Bruno N'Gotty e Jaap Stam convinse Ernesto Bronzetti e l'allora direttore sportivo giallorosso Giorgio Perinetti a prelevare il centrale spagnolo, pagandolo 6 miliardi di lire e facendogli firmare un quadriennale da 1,6 miliardi all'anno.\nEsord\u00ec in serie A nella partita vinta 6-2 contro il , entrando a 5 minuti dalla fine. Dopo altri scampoli di gara contro la , gioc\u00f2 a causa dell'assenza di tutti gli altri difensori il derby contro la Lazio, vinto per 3-1 dai biancocelesti, dopodich\u00e9 fin\u00ec ai margini della squadra. Il giocatore rifiut\u00f2 ogni destinazione e ogni altra soluzione rimanendo fino alla fine del suo contratto."}
{"id": "2984476", "revid": "1005847", "url": "https://it.wikipedia.org/wiki?curid=2984476", "title": "Naoto Kan", "text": "Ha ricoperto l'incarico di Primo ministro del Giappone dall'8 giugno 2010 fino al 30 agosto 2011.\nBiografia.\nNato nella citt\u00e0 di Ube, \u00e8 figlio di un imprenditore. Si \u00e8 laureato in fisica nel 1970 presso il Tokyo Institute of Technology.\nNegli anni settanta \u00e8 stato un attivista per la tutela dei diritti civili. Nel 1998 \u00e8 stato tra i fondatori del Partito Democratico, di cui \u00e8 diventato presidente nel 2009. Ha ricoperto l'incarico di ministro delle finanze nel governo Hatoyama. Durante tale incarico ha adottato una politica volta al mettere in ordine le finanze giapponesi, attraverso una riforma del sistema fiscale.\nIn seguito alle dimissioni di Yukio Hatoyama, dovute al calo di popolarit\u00e0 per non aver trasferito una base USA di Okinawa, Kan diventa Primo ministro del Giappone in data 8 giugno 2010 (il sesto in sei anni). Durante il suo mandato deve gestire le terribili conseguenze dei gravi eventi che hanno colpito in primavera l'arcipelago: il terremoto e maremoto di Sendai e il disastro di Fukushima. Travolto da tali eventi, rassegna le dimissioni dalla carica di Primo ministro e, il 30 agosto del 2011, gli succede il compagno di partito Yoshihiko Noda."}
{"id": "2984480", "revid": "287204", "url": "https://it.wikipedia.org/wiki?curid=2984480", "title": "Cesar Gomez", "text": ""}
{"id": "2984481", "revid": "37401", "url": "https://it.wikipedia.org/wiki?curid=2984481", "title": "Aligudarz", "text": "Al\u012bg\u016bdarz (farsi \u0627\u0644\u06cc\u06af\u0648\u062f\u0631\u0632) \u00e8 il capoluogo dello shahrest\u0101n di Aligudarz, circoscrizione Centrale, nella provincia del Lorestan. Aveva, nel 2006, 78.690 abitanti. La popolazione \u00e8 di etnia bakhtiari; le lingue parlate sono il persiano e il luri.\nLa citt\u00e0 si chiamava in origine \"Al-e Gudarz\" che significa \"la trib\u00f9 di Gudarz\", un eroe mitico persiano del poema epico Shahnameh. In passato, il monastero della citt\u00e0 era un centro d'addestramento dei kizilbash e dei dervisci."}
{"id": "2984482", "revid": "1005847", "url": "https://it.wikipedia.org/wiki?curid=2984482", "title": "Marutei Tsurunen", "text": "Biografia.\nNacque in un villaggio della Carelia, Jaakonvaara, nel comune di Lieksa. Arriv\u00f2 in Giappone come missionario della chiesa evangelica nel 1967 con la prima moglie finlandese. Nel 1974 lasci\u00f2 il servizio missionario e cominci\u00f2 a lavorare come insegnante e traduttore; spos\u00f2 in seconde nozze una donna giapponese, e nel 1979 ottenne la cittadinanza giapponese, prendendo il nome attuale.\nLa sua carriera politica ebbe inizio nel 1992, quando fu eletto nel consiglio comunale di Yugawara. Si dimise tre anni dopo per candidarsi da indipendente alla Camera dei consiglieri, la camera alta, risultando il primo dei non eletti (e lo stesso accadde alle successive elezioni del 1998). Nel 2000 fu il candidato del Partito Democratico alla Camera dei rappresentanti, ma fu sconfitto dal liberaldemocratico Y\u014dhei K\u014dno nella 17\u00aa circoscrizione di Kanagawa.\nRisult\u00f2 il primo dei non eletti per la Camera alta anche nel 2001, candidato nelle file del PDG, e quando un anno dopo Kyosen \u014chashi si dimise, a Tsurunen riusc\u00ec l'ingresso al parlamento: era il primo giapponese di origini occidentali ad essere eletto. \u00c8 stato rieletto nel 2007."}
{"id": "2984483", "revid": "1514393", "url": "https://it.wikipedia.org/wiki?curid=2984483", "title": "Le avventure di Enea", "text": ""}
{"id": "2984484", "revid": "287204", "url": "https://it.wikipedia.org/wiki?curid=2984484", "title": "Sandra Petrignani", "text": "Biografia.\nSandra Petrignani \u00e8 nata a Piacenza da padre romano (con origini umbre) e da madre napoletana. Ha studiato alla Sapienza di Roma, conseguendo la laurea in Lettere. Dopo un esordio poetico e la scrittura di una commedia, \"Psiche e i fiori di Ofelia\" (messa in scena a Roma nel teatro della Maddalena), ha collaborato per dieci anni a Il Messaggero, dove \u00e8 stata assunta nel 1987. Nel 1989 \u00e8 passata a Panorama. Ha poi collaborato alle pagine culturali de L'Unit\u00e0 e Il Foglio. Molte delle interviste del primo periodo giornalistico confluiranno in due libri, \"Le signore della scrittura\" (1984) e \"Fantasia&amp;Fantastico\" (1986).\nNel 1982 ha partecipato con Vincenzo Cerami, Beniamino Vignola, Paolo Repetti, Malcolm Skey, e altri scrittori pi\u00f9 giovani all'avventura della Casa editrice Theoria (chiusa nel 1995).\nRisale al 1987 il suo primo romanzo cui seguiranno molti altri libri, articoli ed anche tre radiodrammi. Nel 1989, con \"Il catalogo dei giocattoli\", \u00e8 finalista al Premio Bergamo.\nNel 2003, con il libro \"La scrittrice abita qui\", vince il Premio Letterario Basilicata. Nel 2011, il libro di viaggio \"E in mezzo il fiume\" vince il Premio Alghero Donna. Nel 2014 ha pubblicato una biografia su Marguerite Duras. Il suo libro \"La corsara\", una biografia di Natalia Ginzburg presentato al Premio Strega 2018 da Biancamaria Frabotta, \u00e8 entrato nella finale del premio, classificandosi al terzo posto.; un altro riconoscimento ottenuto da questo libro \u00e8 il Premio Dess\u00ec per la narrativa 2018.\nI suoi libri sono stati tradotti in Francia, Germania, Inghilterra, Spagna, Giappone, Polonia, Svezia, Romania, Slovenia e Serbia.\nVive a Roma, con lunghi soggiorni in una casa nella campagna umbra, non lontana da Amelia, zona d'origine del padre."}
{"id": "2984486", "revid": "22414", "url": "https://it.wikipedia.org/wiki?curid=2984486", "title": "Guerriglieri iracheni", "text": ""}
{"id": "2984490", "revid": "298229", "url": "https://it.wikipedia.org/wiki?curid=2984490", "title": "Pat Hughes", "text": "Carriera.\nNel 1933, in coppia con Fred Perry, si aggiudica l'Open di Francia nel doppio maschile, e nel 1934 la stessa specialit\u00e0 agli Australian Open. Nel 1936, con Raymond Tuckey si aggiudica il doppio nel torneo di Wimbledon. Dal 1929 al 1936 \u00e8 stato membro della nazionale britannica di Coppa Davis.\n\u00c8 l'unico giocatore britannico ad essersi aggiudicato gli internazionali d'Italia, nel 1931."}
{"id": "2984493", "revid": "1305772", "url": "https://it.wikipedia.org/wiki?curid=2984493", "title": "Patrick Hughes", "text": ""}
{"id": "2984497", "revid": "7", "url": "https://it.wikipedia.org/wiki?curid=2984497", "title": "Annamaria Gherardi", "text": ""}
{"id": "2984498", "revid": "1543377", "url": "https://it.wikipedia.org/wiki?curid=2984498", "title": "The Manhattan Transfer Live (1987)", "text": "The Manhattan Transfer Live \u00e8 il secondo album dal vivo del gruppo vocale statunitense The Manhattan Transfer, pubblicato nel 1987 dalla Atlantic Records.\nIl disco.\nNel febbraio del 1986 i Manhattan Transfer si esibirono a Tokyo in due concerti appositamente organizzati per la realizzazione di un video destinato al mercato dell'home video. Pubblicato inizialmente su VHS dalla Atlantic, \"Live\" usc\u00ec nel 1987. Nello stesso anno fu pubblicato anche un album con lo stesso titolo che conteneva un numero ridotto di brani. Il video fu in seguito ripubblicato con il titolo \"Vocalese Live\" sia su VHS dalla PolyGram che su DVD dall Eagle Rock.\nI concerti, come la tourn\u00e9e di quell'anno, furono quasi interamente dedicati al lancio del fortunato album \"Vocalese\" pubblicato nel 1985. La scaletta dell'album \u00e8 quasi interamente composta da brani tratti da quel disco, ad eccezione di \"Gloria\" proveniente dal primo album del gruppo, di \"On the Boulevard\" proveniente da \"Mecca for Moderns\", di \"Shaker Song\" proveniente da \"Extensions\", di \"The Duke of Dubuque\" proveniente da \"Bop Doo-Wopp\" e della celebre \"Four Brothers\", una delle sigle dei Manhattan Transfer.\nGli arrangiamenti dei brani, realizzati dal leader del gruppo di accompagnamento del quartetto vocale, il pianista Yaron Gershovsky, ricalcano quelli di \"Vocalese\". L'album si chiude per\u00f2 con una scatenata versione funk di \"Ray's Rockhouse\", impreziosita da un potente assolo di chitarra di Wayne Johnson e dallo \"slapping\" del bassista Alex Blake.\nI Manhattan Transfer avevano gi\u00e0 pubblicato un disco dal vivo con lo stesso titolo nel 1978 quando del gruppo faceva parte Laurel Mass\u00e9."}
{"id": "2984502", "revid": "599013", "url": "https://it.wikipedia.org/wiki?curid=2984502", "title": "Ortofon", "text": "Ortofon \u00e8 una compagnia danese di prodotti audio di alta fedelt\u00e0.\nNota soprattutto per le sue testine magnetiche per giradischi, con l'avvento della tecnologia CD \u00e8 passata dalla produzione di massa al mercato di nicchia, dove \u00e8 tuttora attiva con circa 500\u00a0000 pezzi venduti all'anno.\nStoria.\nIl nucleo di quella che \u00e8 l'attuale compagnia nacque il 9 ottobre 1918 a Copenaghen con il nome di Electrical Phono Film Company per iniziativa di Axel Petersen e Arnold Poulsen, intenzionati a realizzare un sistema di sincronizzazione audio cinematografico; cinque anni pi\u00f9 tardi, nel 1923, fu proiettato a Copenaghen il primo film sonoro.\nLa compagnia, nel corso degli anni, si dedic\u00f2 allo sviluppo di microfoni, compressori dinamici, oscillografi e apparecchiature audio varie, e nel 1946 cambi\u00f2 nome in Fonofilm Industrie.\nSempre nel 1946 svilupp\u00f2 la sua prima testina monofonica, per giradischi; nel 1948 commercializz\u00f2 invece la prima testina a bobina mobile; all'avvento della stereofonia, nel dopoguerra, si costitu\u00ec la divisione chiamata Ortofon, costruita sui termini greci \"\u03cc\u03c1\u03b8\u03bf\u03c2\" (\"\u03ccrthos\"), \"corretto\", e \"\u03c6\u03c9\u03bd\u03ae\" (\"fon\u00e9\"), \"suono\", e inizi\u00f2 la produzione di testine stereo.\nNel corso degli anni la sua produzione and\u00f2 via via specializzandosi proprio nella tecnologia dei fonorivelatori: bracci e testine magnetiche entrarono nel mercato di massa negli anni settanta e ottanta.\nCon la graduale adozione della tecnologia CD e il progressivo abbandono dei dischi in vinile da parte del mercato di massa, il volume di vendite della Ortofon si ridusse drasticamente; la compagnia inizi\u00f2 a diversificare le linee di prodotto, realizzando cavi audio in argento puro per favorire la miglior conduzione di segnale e orientandosi al mercato dei Disc jockey con la produzione di accessori specificatamente pensati per la tecnica \"scratch\".\nA circa 50 anni di distanza dal brevetto della testina a bobina mobile, Ortofon produce tuttora rilevatori audio con tale tecnologia; a uso del mercato DJ la compagnia produce anche cuffie stereofoniche e altri materiali."}
{"id": "2984503", "revid": "37401", "url": "https://it.wikipedia.org/wiki?curid=2984503", "title": "Azna", "text": "Azn\u0101 (farsi \u0627\u0632\u0646\u0627) \u00e8 il capoluogo dello shahrest\u0101n di Azna, circoscrizione Centrale, nella provincia del Lorestan. Aveva, nel 2006, una popolazione di 37.645 abitanti.\nLa citt\u00e0 serve da campo di raccolta per i rifugiati curdi-faili (feyli)."}
{"id": "2984508", "revid": "275597", "url": "https://it.wikipedia.org/wiki?curid=2984508", "title": "Boxberg/Oberlausitz", "text": "Boxberg/Oberlausitz, in alto sorabo Hamor, \u00e8 un comune della Sassonia, in Germania.\nAppartiene al circondario (\"Landkreis\") di G\u00f6rlitz (targa GR).\nSuddivisione amministrativa.\nIl territorio comunale si divide in 18 zone (\"Ortsteil\"):"}
{"id": "2984511", "revid": "715388", "url": "https://it.wikipedia.org/wiki?curid=2984511", "title": "Raymond Tuckey", "text": "Carriera.\nCon Pat Hughes si aggiudica la finale del doppio maschile al torneo di Wimbledon del 1936. Lo stesso anno \u00e8 membro della squadra britannica di Coppa Davis."}
{"id": "2984512", "revid": "56620", "url": "https://it.wikipedia.org/wiki?curid=2984512", "title": "Vincenzo D'Angelo (pallanuoto)", "text": ""}
{"id": "2984513", "revid": "671029", "url": "https://it.wikipedia.org/wiki?curid=2984513", "title": "Marino Grimani (patriarca)", "text": "Biografia.\nNipote del cardinale Domenico Grimani, nacque dalla nobile famiglia veneziana dei Grimani, terzo figlio di Gerolamo Grimani e di Elena Priuli.\nDestinato alla carriera ecclesiastica, a meno di 20 anni (16 agosto 1508) fu nominato vescovo di Ceneda, ma non assunse l'incarico fino a che non raggiunse l'et\u00e0 canonica di 27 anni. Il 19 gennaio 1517 fu nominato patriarca di Aquileia ed occup\u00f2 la sede fino al 16 aprile 1529. In tale veste il 12 novembre 1524 eman\u00f2 delle costituzioni per la riforma della vita del clero. Fu nominato cardinale presbitero nel concistoro del 3 maggio 1527 e il 7 febbraio successivo ricevette la berretta cardinalizia e il titolo dei Santi Vitale, Valeria, Gervasio e Protasio. Correva voce che avesse ottenuto la porpora cardinalizia per simonia dietro esborso di 30.000 ducati.\nNel 1533 ebbe la sede vescovile di Concordia come commenda, essendo lui cardinale e patriarca di Aquileia, e la tenne fino al settembre 1537, ma fin dall'anno precedente aveva ottenuto che la Chiesa concordiese venisse assegnata al proprio nipote Pietro Querini.\nIl 23 gennaio 1545 lasci\u00f2 nuovamente la carica di patriarca di Aquileia per assumere il 23 marzo dello stesso anno il titolo di patriarca latino di Costantinopoli, che mantenne fino alla morte.\nMor\u00ec il 18 settembre 1546 mentre si trovava ad Orvieto e fu temporaneamente sepolto nella cattedrale cittadina. Successivamente il corpo fu trasportato a Venezia e fu sepolto in San Francesco della Vigna, vicino alla tomba dello zio cardinale."}
{"id": "2984514", "revid": "767487", "url": "https://it.wikipedia.org/wiki?curid=2984514", "title": "Patrizio Fimiani", "text": "Carriera.\nGiocatore.\nCresciuto nella , vi esord\u00ec in Serie A nella stagione 1992-1993, disputando 3 partite. In quella stagione fu protagonista tra i pali della doppia sfida in finale di Coppa Italia persa contro il Torino a causa della contemporanea squalifica di Cervone e Zinetti.\nQuesto fu l'apice della sua carriera, sviluppatasi in seguito tra la Serie C1, Serie C2 e in Serie D, vincendo tra l'altro quest'ultimo torneo col Patern\u00f2 dei record di Pasquale Marino. Ha terminato di giocare con la maglia della .\nAllenatore.\nHa ricoperto, per alcuni anni, il ruolo di preparatore dei portieri della ."}
{"id": "2984517", "revid": "729019", "url": "https://it.wikipedia.org/wiki?curid=2984517", "title": "Gino Canetti", "text": "Biografia.\nNacque a Mattaleto di Langhirano nel 1914, figlio di Cesarina. Dopo aver conseguito il diploma di scenografo presso l\u2019Istituto \"Paolo Toschi\" di Parma, dapprima lavor\u00f2 presso il locale Consorzio agrario, e poi si arruol\u00f2 volontario nel Regio Esercito in qualit\u00e0 di Allievo ufficiale di complemento, frequentando la relativa Scuola di Palermo, e divenendo sottotenente nel giugno 1933. Assegnato al 61\u00ba Reggimento fanteria, vi prest\u00f2 servizio di prima nomina dal 1\u00ba febbraio al 31 agosto 1934. Richiamato alle armi in vista dello scoppio della guerra d'Etiopia, il 4 marzo 1935, il due aprile dello stesso anno partiva per l'Eritrea dove fu trasferito, dietro sua domanda, nel Regio corpo truppe coloniali d'Eritrea. Assunse il comando di un gruppo di ascari si distinse per le capacit\u00e0 organizzative e fu tra i protagonisti della presa di Gondar. Dopo la conclusione delle operazioni di grande polizia coloniale, nel 1939 rientr\u00f2 in Patria col grado di tenente per riprendere la sua attivit\u00e0 professionale.\nNel gennaio 1942, in piena seconda guerra mondiale, fu richiamato in servizio attivo, e dopo un periodo di permanenza a Jesi, fu inviato in Montenegro, dove presta servizio per alcuni mesi nel 119\u00ba Reggimento fanteria della 155\u00aa Divisione fanteria \"Emilia\" che era in formazione destinata a compiti di occupazione. Sbarc\u00f2 a Cattaro il 24 marzo dello stesso anno, e promosso capitano assumeva il comando di una compagnia fucilieri. Alla fine dell'agosto 1943 la sua unit\u00e0 era schierata in difesa costiera alle Bocche di Cattaro contro eventuali sbarchi nemici. All'atto dell'armistizio dell'8 settembre 1943 si trovava a Kobila-Bocche di Cattaro, e la divisione, al comando del generale Ugo Butt\u00e0, inizi\u00f2 subito le operazioni belliche contro i tedeschi. Cadde in combattimento il 14 settembre.\nIl 29 marzo 1945 gli viene conferita la Medaglia d'argento al valor militare, successivamente convertita in Medaglia d'oro il 19 aprile 1945. A Parma gli \u00e8 intitolata una via del quartiere Montanara, trasversale di via Ognibene."}
{"id": "2984519", "revid": "36426", "url": "https://it.wikipedia.org/wiki?curid=2984519", "title": "Piermatteo Lauro de' Manfredi da Amelia", "text": ""}
{"id": "2984521", "revid": "767487", "url": "https://it.wikipedia.org/wiki?curid=2984521", "title": "Renato Beccuti", "text": "Biografia.\nRenato era figlio dell'avvocato Pompeo Beccuti (1866-1930), fratello di Riccardo Beccuti, originari di Cortiglione e di Giovanna Migliardi originaria di Nizza Monf.to e nata a Genova Sampierdarena.\nFrequent\u00f2 l'Istituto sociale dei gesuiti di Torino, dove conobbe Enrico Paulucci e Mario Soldati.\nCarriera.\nGioc\u00f2 nella Juventus per tre stagioni, dal 1920 al 1923, anno in cui la Juventus diviene propriet\u00e0 della famiglia Agnelli.\nPoi riprese i suoi studi per concluderli con la laurea in giurisprudenza.\nNon part\u00ec per la grande guerra, venendo dispensato perch\u00e9 troppo giovane e unico figlio maschio rimasto alla famiglia. La morte lo colse all'et\u00e0 di 67 anni."}
{"id": "2984524", "revid": "1833487", "url": "https://it.wikipedia.org/wiki?curid=2984524", "title": "Corongiu", "text": " \nCorongiu \u00e8 una frazione, divisa fra i due comuni di Carbonia e di Iglesias, di circa 70 abitanti. All'interno dell'abitato si trova la moderna chiesetta di Sant'Anna. \nDemografia Storica.\nEvoluzione demografica della localit\u00e0 di Corongiu nei vari censimenti secondo i seguenti anni: "}
{"id": "2984530", "revid": "54558", "url": "https://it.wikipedia.org/wiki?curid=2984530", "title": "Judezmo", "text": ""}
{"id": "2984534", "revid": "3732", "url": "https://it.wikipedia.org/wiki?curid=2984534", "title": "Amedeo Rotondi", "text": "Biografia.\nI primi anni e la nascita della \"Libreria delle Occasioni\" (\"Libreria Rotondi\").\nAmedeo Rotondi nasce a Vicovaro, piccolo centro in provincia di Roma, il 27 ottobre 1908. Nella seconda met\u00e0 degli anni trenta si trasferisce a Roma dove svolge la sua attivit\u00e0 di insegnante. Il 1941 \u00e8 l'anno in cui, insieme alla moglie Annamaria, rileva una preesistente libreria di testi usati che chiamer\u00e0 \u201cLibreria delle Occasioni\u201d, intendendo con questo nome l'opportunit\u00e0 per gli appassionati di reperire opere rare, curiose e introvabili. La \u201cLibreria delle Occasioni\u201d si trova tuttora nel suo luogo originario di fondazione e cio\u00e8 in via Merulana al civico 82. Tra gli amanti di rarit\u00e0 bibliografiche e tematiche spirituali \u00e8 anche nota come \u201cLibreria Rotondi\u201d in omaggio alla fama del suo fondatore. I primi anni di attivit\u00e0 della libreria sono piuttosto travagliati in quanto le autorit\u00e0 fasciste, infastidite dalla tipologia eterodossa dei testi in vendita, operano diversi sequestri e infliggono sanzioni. Nell'autunno del 1943 Amedeo \u00e8 costretto a chiudere la libreria per evitare il richiamo alle armi della Repubblica Sociale Italiana. Considerato disertore, si rifugia con la famiglia a Vicovaro. Individuato in seguito ad una delazione, riesce fortunosamente a sfuggire alla cattura e si allontana verso le montagne che circondano il paese, inseguito dappresso da tedeschi e fascisti. Disperando di potersi salvare, si nasconde nei pressi di una casa abbandonata, popolarmente ritenuta \u201cabitata dagli spiriti\u201d e qui avviene l'evento fondamentale sopra descritto che cambier\u00e0 la sua vita e le sue convinzioni, aprendolo alla conoscenza del mondo spirituale. Improvvisamente ha una visione folgorante nel cielo: \n\u00ab Sedetti a contemplare la scena: una catena di globi luminosi dall'alto scendevano fin gi\u00f9, penetravano nella terra, poi altri che risalivano e poi ridiscendevano come per riunirsi in un misterioso convegno. Si sentivano delle voci indistinte \u00bb\nAmedeo si trattiene ad osservare tale spettacolo misterioso salvandosi, in questo modo, dal rastrellamento in corso nel vicino paese di Roccagiovine. Questo primo decisivo contatto con la realt\u00e0 del paranormale e altre esperienze consimili saranno poi ampiamente raccontate nel libro \"Il protettore invisibile\". Tale evento rappresenter\u00e0 l'inizio del suo studio e del suo interesse nei confronti del mondo dell'esoterismo e della spiritualit\u00e0, che l'accompagner\u00e0 per tutta la vita.\nGli anni dello studio e della crescita spirituale. Le prime opere pubblicate in proprio.\nAmedeo Rotondi, rientrato a Roma dopo la Liberazione e desideroso di conoscere la reale natura dello straordinario fenomeno accadutogli, inizia a concentrare i suoi studi sulle discipline esoteriche e spirituali facendo della \u201cLibreria delle Occasioni\u201d una delle prime e pi\u00f9 importanti librerie in Italia, specializzate nel settore. Inizia un periodo molto fervido fatto di conferenze, riunioni e dibattiti che ne alimentano la fama. Antesignano delle tendenze moderne, nel 1946 fonda il \u201cCorriere Librario\u201d, periodico mensile per bibliofili contenente recensioni, curiosit\u00e0 e approfondimenti bibliografici, oltre che inserzioni per la compravendita di libri, che si diffonde rapidamente a livello nazionale e internazionale. All'inizio degli anni \u201860 pubblica in proprio i suoi primi titoli, dando forma scritta a quasi due decenni di studi e riflessioni. Si tratta dei cinque libri della collana \u201cLe Perle\u201d, raccolte di massime, proverbi e aforismi dell'Oriente, dell'antica Grecia, di Roma antica e del Cristianesimo. Nel \u201964 d\u00e0 alle stampe \u201cL\u2019arte del silenzio e l\u2019uso della parola\u201d, un originale e lungimirante saggio il cui intento si manifesta gi\u00e0 dalla dedica, firmato con lo pseudonimo di Vico di Varo, derivato chiaramente dal suo paese natale. Nel 1965 viene incaricato di redigere un opuscolo commemorativo in occasione dell'inaugurazione in Vicovaro del Monumento in onore delle vittime della strage nazista delle Pratarelle del giugno 1944. Amedeo Rotondi e la sua libreria hanno svolto una funzione di aggregazione e catalizzazione culturale in anni difficili in cui certi ambiti di studio venivano guardati con sospetto, quando non con manifesta ostilit\u00e0.\nLa fase della maturit\u00e0 letteraria e spirituale. I \u201cVolontari del Bene\u201d.\nNegli anni settanta partecipa e svolge un ruolo tutt'altro che secondario nel Cerchio Firenze 77, una delle pi\u00f9 importanti esperienze parapsicologiche collettive italiane. Amedeo Rotondi e la sua libreria, nella quale collabora anche la sua unica figlia Vera, sono ormai un punto di riferimento di tutto un mondo culturale in espansione e finalmente libero da ogni censura. Tra il 1972 e il 1997 Amedeo Rotondi pubblica sedici titoli presso diverse case editrici (Mediterranee, Astrolabio, Sugarco, S.A.S.), firmandoli oltre che con il suo vero nome con l'amato pseudonimo Amadeus Voldben, acronimo di Volontario del Bene. Tale nome d\u2019arte sta ad indicare la missione che Amedeo si era prefisso e che deline\u00f2 nel libriccino \u201cI volontari del bene\u201d, vera e propria bibbia per tutti coloro che si riconoscono nel progetto di diffusione del Bene, stampato in proprio per la prima volta nel '72. I suoi libri sono stati tradotti in molte lingue: esistono tuttora edizioni in inglese, tedesco, spagnolo, portoghese, greco e polacco.\nOltre al valore intrinseco degli scritti, sono le riunioni e la sua stessa presenza in libreria a suscitare curiosit\u00e0 e interesse presso un pubblico molto ampio che vede in Amedeo Rotondi una guida spirituale in grado di fornire suggerimenti mai banali e, da vecchio educatore, sempre comprensibili. Dietro la sua apparente severit\u00e0, che \u00e8 semplicemente rifiuto della superficialit\u00e0, traspare la disponibilit\u00e0 e l'umanit\u00e0, accessibili a chiunque si sforzi di varcare il civico 82 di via Merulana.\nGli ultimi anni.\nGli anni ottanta e novanta sono caratterizzati da una produzione culturale ancora intensa ma, questi ultimi, anche dal profondo dolore per la perdita dell'amata figlia Vera e dell'adorata moglie Anna Maria, dolore che non intacca, anzi, semmai rafforza la sua serena consapevolezza della morte come momento di passaggio verso l'eterna felicit\u00e0.\nNonostante i problemi fisici che lo tormentano, continua a scrivere e a regalare gemme di saggezza e consigli fino a pochi giorni prima della morte: Amedeo Rotondi muore per questa vita e per questo mondo l'11 ottobre 1999.\nOltre ai testi pubblicati in vita Amedeo lascia altri scritti, alcuni pronti per la stampa altri bisognosi di revisione, che vengono pubblicati postumi a partire dal 2003 su iniziativa del nipote Aldo e dei pronipoti Francesco e Barbara, i quali si sono impegnati, secondo la volont\u00e0 dello zio, a proseguire l'attivit\u00e0 in libreria, mantenendosi fedeli all'impostazione originaria da lui delineata. La libreria Rotondi ha ricevuto nel 2004 il riconoscimento di \"negozio storico\" da parte del Comune di Roma."}
{"id": "2984536", "revid": "1856513", "url": "https://it.wikipedia.org/wiki?curid=2984536", "title": "Hello (compagnia aerea)", "text": "Hello AG, operativa come Hello, era una compagnia aerea charter con sede a Basilea, in Svizzera. Operava servizi di volo nelle destinazioni di vacanza nel Mediterraneo e nel Nord Africa ed era anche un operatore wet lease. Le sue basi principali erano l'Aeroporto di Basilea-Mulhouse-Friburgo e l'Aeroporto di Zurigo-Kloten\nIl quartier generale della compagnia aerea si trovava nell'area dell'Aviazione Generale nell'Aeroporto di Basilea-Mulhouse-Friburgo\nEra interamente controllata da Moritz Suter e, al momento del fallimento, aveva 140 dipendenti.\nStoria.\nLa compagnia aerea \u00e8 stata fondata nel 2003 a Basilea, in Svizzera da Moritz Suter. Hello ha avviato l'attivit\u00e0 il 6 agosto 2004. In origine era destinato ad essere un vettore regionale, ma \u00e8 stato rilanciato il 1\u00ba maggio 2005 come compagnia di voli charter.\nNel Regno Unito Hello operava anche con il marchio BritishJET, ma nel 2008 quest'ultima cess\u00f2 le attivit\u00e0 di volo.\nIl 21 ottobre 2012 Hello cessa tutte le attivit\u00e0 di volo a causa di un mancato contratto con TUI, grande tour operator tedesco e di due mancati pagamenti da operatori francesi, oltre che dall'elevato costo del carburante del periodo.\nFlotta.\nLa flotta di Hello, al momento del fallimento, includeva i seguenti aeromobili con un'et\u00e0 media di 13,6 anni:"}
{"id": "2984544", "revid": "38120", "url": "https://it.wikipedia.org/wiki?curid=2984544", "title": "Zachary Zatara", "text": "Zachary Zatara \u00e8 un personaggio dei fumetti DC Comics, creato da Geoff Johns e Tony Daniel. Zachary \u00e8 il discendente degli Homo Magi, proprio come sua cugina Zatanna e suo zio Giovanni Zatara. Comparve per la prima volta in \"Teen Titans\" (vol. 3) n. 34 (maggio 2006).\nBiografia del personaggio.\nDopo gli eventi di \"Day of Vengeance\", quando la magia nell'Universo DC fu cambiata, Zachary svilupp\u00f2 delle abilit\u00e0 simili a quelle dei suoi parenti, Zatanna Zatara e Giovanni Zatara. Facendosi chiamare \"il mago adolescente pi\u00f9 popolare\", si un\u00ec per qualche tempo ai Teen Titans. Zachary ha poco tatto, poca pazienza e poca modestia quando si tratta delle sue abilit\u00e0. Come risultato, fu lasciato senza amici nei Titans, e molti di loro lo consideravano un moccioso viziato.\nDurante le \"audizioni\" iniziali per i Teen Titans, Zachary si incontr\u00f2 con Kid Devil (Eddie Bloomberg), con cui ebbe una relazione di amicizia travagliata. Una notte, dopo essersi esibito con uno spettacolo di magia a Metropolis, Zachary fu avvicinato da Eddie, che gli chiese consiglio a proposito di una strana candela da lui trovata. Zachary gli spieg\u00f2 che la candela in questione era magica, e Eddie la accese: furono trasportati nel reame di Neron e incontrarono il demone in persona. Anche se Zachary avvert\u00ec il suo compagno di prestare attenzione a ci\u00f2 che Neron diceva, Eddie fece un patto con il demone e fu trasformato in un diavolo vero. Quindi, rimand\u00f2 sia il \"nuovo\" Kid Devil che Zachary sulla Terra. Riluttante, Zachary mantenne il segreto di Eddie.\nZachary aiut\u00f2 Kid Devil ad ottenere l'entrata nei Teen Titans, e insieme vissero multiple avventure. Batterono Kid Crusader e, durante un lavoro, andarono su Azarath|Nuova Azarath dove furono quasi divorati da Panthasm. Zachary rimase con i Titans per molti mesi, prima di andarsene a causa della destabilizzazione dei suoi poteri da parte di una delle sue compagne di squadra, che lo stava facendo diventare pazzo.\nZachary comparve brevemente nella serie limitata \"World War III\". Insieme ad altri Titans tent\u00f2 di arrestare la furia omicida di Black Adam in Grecia. Le autorit\u00e0 greche gli prestarono cure mediche dopo essere stato sbattuto con violenza contro un muro.\nUn Anno Dopo, si stava esibendo su un palco professionista in Giappone con un'attraente assistente giapponese di nome \"Bunny\", che lui trattava con un misto di gentilezza e condiscendenza. I Teen Titans correnti parlarono con lui, perch\u00e9 erano in cerca di Raven. Zachary non voleva avere nulla a che fare con loro, e ricordava con pochissimo affetto il tempo passato con loro e con Eddie. Tuttavia, rispose alla squadra che Raven era andata da lui in Giappone, e cominci\u00f2 a chiedergli di \"strane domande...a proposito di s\u00e9 stessa\". Dopo che li butt\u00f2 fuori, si scopr\u00ec che possedeva una foto segreta di Raven. All'ultimo secondo, tent\u00f2 di richiamare Eddie indietro, ma i Titans se ne erano gi\u00e0 andati, e cos\u00ec ritorn\u00f2 al suo spettacolo.\nAnche se Zachary aveva una relazione meno che mai amichevole con i Titans, accett\u00f2 di lavorare con Robin e Ravager a sconfiggere una gang di metaumani assemblati dal nemico di Robin, Dodge. Lavor\u00f2 poi anche con altri magici eroi per assistere la Justice League a fermare l'avanzata dei cittadini di Nuova Krypton, e ripotenzi\u00f2 un Superman indebolito misticamente perch\u00e9 potesse affrontare il suo magico nemico, Atlas.\nDurante l'incidente avvenuto in \"Terror Titans\", Zatara divenne uno degli eroi imprigionati costretti a combattere per conto del Re degli Orologi, che dovettero appropriarsi del Dark Side Club. Dopo la fuga dal Dark Side Club, a Zachary, insieme al resto degli altri catturati, fu offerto asilo nella Torre dei Titans. Tuttavia, Zachary rifiut\u00f2 l'offerta, sotto il fraintendimento che sarebbe stato costretto a unirsi ai Titans per avere un rifugio. Ritorn\u00f2 invece a Metropolis con Bunny poco dopo.\nZachary comparve anche nella storia \"Titans Tomorrow\", con l'aspetto adulto che ricordava vagamente le comparse della Golden Age del suo grande zio con i capelli sulla faccia; e nella storia \"Reign in Hell\", dove os\u00f2 tentare di bandire la potente entit\u00e0 Rama Kushna e ricevette gravi ferite in cambio. Fu poi costretto ad aiutare la dea nel suo successivo ritorno, una cosa che lo lasci\u00f2 prosciugato dei suoi poteri e debole per qualche tempo.\nZachary ricomparve a Metropolis nei recenti numeri di \"Superman\". Fu poi reclutato da Mark Merlin per cercare il Principe Ra-Man.\nCominciando dal maggio 2010, Zachary sarebbe stato il co-protagonista nella nuova serie dei \"Teen Titans\", al fianco di Black Alice e Traci 13.\nPoteri e abilit\u00e0.\nCome tutti i membri della famiglia Zatara, Zachary \u00e8 in grado di manipolare la magia pronunciando le formule al contrario. Fin qui, i suoi poteri si dimostrarono in grado di attaccare gli oggetti inanimati, animare semplici oggetti, e tramutare un oggetto in un altro.\nNon \u00e8 chiaro quanto il livello di forza magica sia paragonabile a quella di Zatanna. La sua limitazione pi\u00f9 grande, se paragonata a quella di sua cugina, \u00e8 l'inabilit\u00e0 di fare incantesimi direttamente sugli esseri viventi. Tuttavia, mostr\u00f2 l'abilit\u00e0 di fare comparire le colombe dal suo cappello, e pot\u00e9 fornire a Superman alcuni minuti di energia solare, manipolando indirettamente gli elementi inanimati che circondano le entit\u00e0 viventi.\nTuttavia, come Zatanna, \u00e8 un abile illusionista e showman anche senza ricorrere alla sua magia, anche se \u00e8 sempre pi\u00f9 incline a vantarsi e abusare della sua posizione. Mentre Zatanna \u00e8 un membro apertamente accettato della Justice League ed un'intrattenitrice amata dal pubblico, Zatara in qualche modo \u00e8 considerato un moccioso viziato, insopportabile in squadra quanto di successo sul palco."}
{"id": "2984545", "revid": "36426", "url": "https://it.wikipedia.org/wiki?curid=2984545", "title": "Museo civico (Citt\u00e0 di Castello)", "text": ""}
{"id": "2984548", "revid": "11959", "url": "https://it.wikipedia.org/wiki?curid=2984548", "title": "Battaglia di al-Madhar", "text": ""}
{"id": "2984554", "revid": "729019", "url": "https://it.wikipedia.org/wiki?curid=2984554", "title": "II Battaglione eritreo &quot;Hidalgo&quot;", "text": "Il II Battaglione eritreo \"Hidalgo\" (1888-1941) \u00e8 stato un reparto del Regio corpo truppe coloniali d'Eritrea del Regio Esercito, composto da fanteria indigena eritrea. Le insegne di riconoscimento erano costituite da fascia e fiocco azzurro.\nStoria.\nLe origini del reparto vanno fatte risalire al II Battaglione eritreo, costituito il 1\u00ba ottobre 1888 nell'isola di Taulud (una delle due che compongono l'abitato di Massaua) ad opera del maggiore Fadda, e la cui zona di dislocazione era compresa tra Arafili ed Otumlo.\nLa struttura originaria prevedeva la presenza di quattro compagnie di \u00e0scari eritrei. Con regio decreto dell'11 novembre 1892 il II Battaglione coloniale lasci\u00f2 lo status di reparto di reclutamento e fu inserito in pianta organica al Regio Esercito.\nL'assunzione del nome \"Hidalgo\" fu successiva, e derivante dal nome del suo comandante, il maggiore Stefano Hidalgo (che lo guid\u00f2 dal 1894 al 1897), seguendo il criterio usato per denominare anche gli altri tre battaglioni coloniali, chiamati Turitto (I Battaglione coloniale), Galliano (III Battaglione coloniale), e Toselli (IV Battaglione coloniale). Il battaglione, sotto la guida di Hidalgo, prese parte alla Guerra di Abissinia.\nUna parte del battaglione (in specifico la IV Compagnia dal 12 aprile 1897 al 12 dicembre 1897 e la III Compagnia dal 18 maggio 1908 al 6 gennaio 1909) partecip\u00f2 alle operazioni militari in Somalia successive alla sua conquista da parte italiana.\nTra le campagne pi\u00f9 significative cui ha partecipato, si ricordano la guerra italo-turca (1911-1912) durante la quale svolse operazioni in Libia; le operazioni militari nella Libia italiana negli anni 1914, 1916, 1921, e 1923, con le operazioni per la riconquista della Tripolitania e della Cirenaica. Quindi tutto il battaglione fu impiegato in Somalia dal 30 novembre 1925 a tutto il 1926, e infine sciolto.\nFu ricostituito nell\u2019aprile 1935 e partecip\u00f2 alla guerra d'Etiopia col VI Gruppo Battaglioni della 1\u00aa Divisione eritrea e alle successive operazioni di rastrellamento e di pacificazione dell\u2019Impero. Dal 1940 al 1941 fu impegnato nella seconda guerra mondiale nell'Africa Orientale Italiana con la 9\u00aa Brigata Coloniale."}
{"id": "2984556", "revid": "767487", "url": "https://it.wikipedia.org/wiki?curid=2984556", "title": "Man-Tora! Live in Tokyo", "text": "Man-Tora! Live in Tokyo \u00e8 un album dal vivo del gruppo vocale statunitense The Manhattan Transfer, pubblicato nel 1996 dalla Rhino Records.\nIl disco.\nIl disco contiene la registrazione di parte di due concerti tenuti dai Manhattan Transfer nel novembre del 1983 al Nakano Sun Plaza di Tokyo. Alcuni brani tratti da quelle registrazioni erano gi\u00e0 state pubblicate nell'album \"Bop Doo-Wopp\" del 1985 (in parte registrato in studio e in parte dal vivo).\nNel 1983 durante il tour seguito alla pubblicazione dell'album \"Bodies and Souls\", il gruppo aveva realizzato 22 date nelle 11 principali citt\u00e0 giapponesi. I concerti nella capitale furono registrati dalla radio FM Tokyo.\nIl titolo del disco si riferisce al nomignolo con cui i quattro erano conosciuti in Giappone, , una contrazione della translitterazione del nome del gruppo in lingua giapponese.\nIl disco si segnala per la presenza di alcuni successi della prima formazione dei Manhattan Transfer, quella con Laurel Mass\u00e9, reinterpretati con la sua sostituta, Cheryl Bentyne, entrata nel gruppo nel 1979."}
{"id": "2984561", "revid": "1543377", "url": "https://it.wikipedia.org/wiki?curid=2984561", "title": "Ouroun", "text": "Ouroun \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984567", "revid": "729019", "url": "https://it.wikipedia.org/wiki?curid=2984567", "title": "Sanso", "text": "Sanso \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984578", "revid": "1305772", "url": "https://it.wikipedia.org/wiki?curid=2984578", "title": "Bidatsu", "text": "Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nEra il secondo figlio dell'imperatore Kinmei, che questi ebbe da Iwahime, figlia dell'imperatore Senka. Secondo gli annali giapponesi \"Nihongi\", il suo nome era Nunakura no Futotamashiki (\u6e1f\u4e2d\u5009\u592a\u73e0\u6577). Nel 569 fu nominato principe ereditario dal padre, al quale succedette tre giorni dopo la morte, avvenuta nel 572. Regn\u00f2 fino al 585, quando mor\u00ec dopo aver contratto il vaiolo.\nGli fu attribuito molto tempo dopo la morte l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b). \nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nIn base alla credenza che risiedere dove il precedente imperatore era morto fosse di cattivo auspicio, Bidatsu spost\u00f2 la capitale da Asuka-ky\u014d alla vicina K\u014dri\u014d, dove fece costruire il palazzo Kudara no Ohi. Tre anni dopo spost\u00f2 nuovamente la corte, andando a stabilirsi nel nuovo palazzo Osata no Sakitama di Sakurai. Queste tre localit\u00e0 sorgono nel raggio di una decina di chilometri l'una dall'altra, nell'antica provincia di Yamato.\nIl suo regno fu caratterizzato, come quelli immediatamente precedenti e successivi, dalle lotte per il potere tra il clan Soga, il cui capo deteneva il titolo di , ed il clan Mononobe, il cui capo aveva il titolo di e monopolizzava il comando dell'esercito. Tali lotte, che durarono oltre un secolo, avevano anche una matrice religiosa, con i Soga che tentavano di diffondere a corte il buddhismo, avversati dai Mononobe, che si battevano in nome dello shintoismo assieme al clan Nakatomi, i cui membri erano i \"Muraji\" maestri cerimonieri dei sacri riti shinto a corte.\nIl titolo di \"\u014comi\" fu conferito a Soga no Umako, figlio del precedente \u014comi Soga no Iname. Umako avrebbe lentamente esteso la sua influenza a corte fino a divenire, durante il regno del successore di Bidatsu, l'imperatore Y\u014dmei, l'indiscusso mattatore dell'intero scenario politico del paese. Durante il regno di Bidatsu si adoper\u00f2 per la diffusione del buddhismo, fondando alcuni templi e garantendo sussistenza ai monaci.\nNel campo della politica estera, Bidatsu ristabil\u00ec le relazioni diplomatiche e commerciali con Baekje e Silla, due dei tre regni di Corea. In politica interna, fece sopprimere una rivolta degli Emishi, avvenuta ai confini settentrionali del paese.\nIl re di Baekje, in segno di amicizia, sped\u00ec a Bidatsu una statua di Buddha, diversi libri sacri e alcuni monaci per diffondere il buddhismo nel paese. Bidatsu accett\u00f2 e, inizialmente, fece osservare a corte i precetti di tale religione, ma subito dopo si propag\u00f2 una grave epidemia di vaiolo. Come gi\u00e0 era successo durante il regno di Kinmei, i membri dei clan Mononobe e Nakatomi diffusero a corte l'idea che le divinit\u00e0 shintoiste, i Kami, stessero punendo il paese per aver abbracciato il nuovo credo. Fu concesso al potente Soga no Umako di continuare a professare la sua religione, ma venne gettata nel fiume la statua, furono distrutti i libri e puniti i monaci buddhisti.\nCi\u00f2 non salv\u00f2 Bidatsu dall'epidemia di vaiolo. Dopo averlo contratto, mor\u00ec tra atroci sofferenze nel 585.\nLe sue spoglie sono custodite nel mausoleo \"Kawachi no Shinaga no naka no o no misasagi\" a lui dedicato, che si trova ad Osaka.\nGenealogia.\nSecondo i famosi testi (Nihongi e Gukansh\u014d) , Bidatsu ebbe quattro consorti e da loro ebbe 16 figli (6 figli e 10 figlie)."}
{"id": "2984581", "revid": "1543377", "url": "https://it.wikipedia.org/wiki?curid=2984581", "title": "Sibirila", "text": "Sibirila \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984585", "revid": "486946", "url": "https://it.wikipedia.org/wiki?curid=2984585", "title": "Database ad oggetti", "text": ""}
{"id": "2984589", "revid": "1543377", "url": "https://it.wikipedia.org/wiki?curid=2984589", "title": "Sido (Mali)", "text": "Sido \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984592", "revid": "131358", "url": "https://it.wikipedia.org/wiki?curid=2984592", "title": "Cotonsport Garoua", "text": ""}
{"id": "2984596", "revid": "115334404", "url": "https://it.wikipedia.org/wiki?curid=2984596", "title": "Base di dati orientata al documento", "text": "Una base di dati orientata al documento \u00e8 un programma per applicazioni orientate al documento. Questi sistemi potrebbero essere implementati come strato sopra un database relazionale o a oggetti.\nLe basi di dati orientate al documento non memorizzano i dati in tabelle con campi uniformi per ogni record come nei database relazionali, ma ogni record \u00e8 memorizzato come un documento che possiede determinate caratteristiche. Qualsiasi numero di campi con qualsiasi lunghezza pu\u00f2 essere aggiunto al documento. I campi possono anche contenere pezzi multipli di dati.\nDocumenti.\nIl concetto fondamentale \u00e8 quello di \"Documento\". Ogni implementazione differisce nei dettagli della definizione di documento, ma in generale si assume che siano incapsulati e codificati i dati o le informazioni in base ad uno standard. Le codifiche pi\u00f9 comuni sono XML, YAML, JSON, e BSON cos\u00ec come formati binari tipo PDF o Microsoft Office.\nI documenti all'interno della base di dati sono simili ai record dei database relazionali, ma sono meno rigidi. Non \u00e8 richiesta l'adesione ad uno schema standard. Un esempio di documento:\n Nome:\"Mario\", \n Indirizzo:\"Via Veneto 10\", \n Hobby:\"Calcio\"\nUn altro esempio potrebbe essere questo:\n Nome:\"Luca\", \n Indirizzo:\"Via del Popolo 20\", \n Figli:[\n {Nome:\"Annamaria\", Eta:3}, \nI documenti negli esempi hanno similitudini e differenze. Diversamente da un database relazionale, in cui in ogni record ci sono gli stessi attributi ed i campi inutilizzati rimangono vuoti, non ci sono campi vuoti in nessun documento. Questo sistema consente di aggiungere nuove informazioni e non richiede che vengano indicati i campi vuoti.\nChiavi.\nI documenti sono indirizzati all'interno del database mediante \"key\" univoche. Spesso la chiave \u00e8 una semplice stringa, in alcuni casi \u00e8 un URI o una path. Solitamente il database mantiene un indice delle chiavi per consentire un recupero veloce del documento.\nRecupero.\nUna delle caratteristiche particolari di un database orientato ai documenti \u00e8 che, oltre alla semplice ricerca del documento per chiave, il database offre anche API (o un semplice linguaggio di query) che permette il recupero in base al contenuto. Questo, ad esempio, consente di recuperare documenti basandosi sul valore di un determinato campo. Il set di API (o il linguaggio di interrogazione) cos\u00ec come le performance variano in maniera significativa a seconda dell'implementazione.\nImplementazioni.\nTutti i database XML sono database orientati al documento. Alcuni esempi:\nImplementazioni Open source:"}
{"id": "2984597", "revid": "1448629", "url": "https://it.wikipedia.org/wiki?curid=2984597", "title": "Pianerottolo", "text": "In architettura, il pianerottolo \u00e8 l'elemento piano collocato come intermezzo fra due rampe di una scala. \nSi possono distinguere essenzialmente due tipi di pianerottolo: il pianerottolo \"di arrivo\" o \"di partenza\", ovvero quell'elemento di smistamento verso altre zone dell'edificio (per esempio se vi si trovano gli ingressi di appartamenti o altri locali), e il pianerottolo \"di riposo\", che serve solo a collegare pi\u00f9 rampe. La differenza di quota fra due pianerottoli \u00e8 detta interpiano. Si dice invece regettone (o trave di bordo) quella parte del pianerottolo che serve per l'incastro delle rampe.\nNella terminologia dell'edilizia civile, infine, si definisce ballatoio un pianerottolo posizionato in esterno, di regola lungo la facciata retrostante di un edificio, anzich\u00e9 in interno, ovvero nel vano delle scale: questo tipo di pianerottolo d\u00e0 origine alle cosiddette case a ballatoio (anche dette di ringhiera), che usufruiscono di ingresso esterno da ballatoio anzich\u00e9 interno da scala."}
{"id": "2984600", "revid": "1494169", "url": "https://it.wikipedia.org/wiki?curid=2984600", "title": "Accumulazione di ghiaccio nel ghiacciaio", "text": "L'accumulo di ghiaccio nel ghiacciaio si realizza per mezzo della neve e altri tipi di precipitazioni da gelo, cos\u00ec come attraverso altri mezzi compreso la calabrosa (congelamento di vapore acqueo sulla superficie del ghiacciaio), le valanghe (provocate dai ghiacciai sospesi o pendenti dalle falesie e dai versanti montani sovrastanti) e il ri-congelamento dell'acqua di fusione del ghiacciaio come ghiaccio sovrapposto. L'accumulazione \u00e8 uno elemento della formula di bilancio di massa del ghiacciaio, in contrapposizione all'ablazione. Negli anni successivi, quando l'accumulo verr\u00e0 ad eccedere l'ablazione, allora il ghiacciaio sperimenter\u00e0 un bilancio di massa positivo, e il suo termine avanzer\u00e0.\nZone di accumulo.\nI glaciologi suddividono i ghiacciai in zone di accumulo, basati sugli eventi di fusione e congelamento. Queste zone comprendono la zona con neve secca, in cui il ghiaccio conserva interamente la temperatura al di sotto del punto di congelamento e dove non si verifica nessuna fusione. Le zone con neve secca si hanno soltanto nelle regioni dell'entroterra della Groenlandia e nei ghiacciai dell'Antartide. Al di sotto della zona secca vi \u00e8 la zona di percolazione, dove penetra un po' l'acqua di fusione gi\u00f9 dentro il ghiacciaio congelando. Nella zona di neve umida, tutta la neve stagionale fonde. L'acqua di fusione percola in profondit\u00e0 nel ghiacciaio o scorre gi\u00f9 nel ghiacciaio dove pu\u00f2 congelarsi come ghiaccio sovrapposto. Una linea di equilibrio del ghiacciaio \u00e8 situata al limite inferiore della zona di neve umida."}
{"id": "2984605", "revid": "1543377", "url": "https://it.wikipedia.org/wiki?curid=2984605", "title": "Syen Toula", "text": "Syen Toula, o anche Syentoula, \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984606", "revid": "86343", "url": "https://it.wikipedia.org/wiki?curid=2984606", "title": "Syentoula", "text": ""}
{"id": "2984609", "revid": "1964823", "url": "https://it.wikipedia.org/wiki?curid=2984609", "title": "Personaggi di Carabinieri", "text": "Questa voce contiene un elenco dei personaggi presenti nelle sette stagioni della serie televisiva Carabinieri.\nPersonaggi principali.\nCapitano Andrea Ferri.\n(Stagioni 1-4), interpretato da Ettore Bassi.\nEntra nella storia a met\u00e0 della prima stagione come maresciallo ordinario, apparendo inizialmente indiziato in un caso seguito dai Carabinieri della cittadina. Si scoprir\u00e0 in seguito essere in realt\u00e0 sotto copertura da un anno per i ROS, anche se ormai senza una vera legittimazione, allontanato cos\u00ec dal gruppo si fermer\u00e0 a Citt\u00e0 della Pieve, dove prender\u00e0 il posto del Maresciallo Palermo. Appare subito molto sociale e con una spiccata avversione per la divisa e le formalit\u00e0. Con il passare del tempo intreccer\u00e0 una storia con Paola Vitali, Carabiniere a lui sottoposto, che vedr\u00e0 una prima momentanea rottura quando la ragazza si allontaner\u00e0 da Citt\u00e0 della Pieve, ma si rincontreranno a Tarquinia qualche anno dopo e collaboreranno in un caso molto delicato (spin-off del telefilm \"Carabinieri - Sotto copertura\"). Tra Andrea e Paola, in quell'occasione, riscoppier\u00e0 la passione. Durante la seconda stagione lo abbiamo visto subire la corte sfrenata del procuratore Claudia Morresi, donna bella e sicura di s\u00e9 che scatener\u00e0 la gelosia di Paola, troppo orgogliosa per\u00f2 per dimostrarlo e per fare un passo indietro dalle posizioni prese con Andrea. Dopo avere avuto un flirt con Andrea Sepi durante la terza serie, nella quale ricever\u00e0 la nomina di comandante di stazione, all'inizio della quarta accetta un incarico nei ROS a Roma e viene promosso capitano, come lui stesso dichiara nello spin-off \"Carabinieri - Sotto Copertura\". \nMaresciallo ordinario Tommaso (Tom) Palermo.\n(Stagione 1), interpretato da Lorenzo Crespi.\nPresente fino alla met\u00e0 della prima stagione come vicecomandante, \u00e8 il protagonista del primo triangolo amoroso all'interno della caserma. Bello, affascinante e brillante colpisce subito la giovane figlia del comandante di stazione Gioia Capello. Inizialmente si invaghisce della bella Paola Vitali, ma dopo che questa dar\u00e0 segni di disinteresse svilupper\u00e0 soprattutto una storia con Gioia. Abbandoner\u00e0 Citt\u00e0 della Pieve per approfittare di un'offerta di lavoro molto allettante dopo aver spezzato il cuore a Gioia e aver visto anche il suo andare in frantumi per l'atteggiamento di Paola che si dimostra aggressiva al fine di celare gelosia e rabbia. Esce dalla serie quando accetta un incarico nei ROS.\nLuogotenente Giuseppe Capello.\n(Stagioni 1-2, guest 6), interpretato da Pino Caruso.\nMaresciallo dei Carabinieri completamente dedito al lavoro e comandante di stazione per la prima e la seconda stagione. \u00c8 un uomo benevolo, gentile e disponibile verso tutti, soprattutto con i suoi \"ragazzi\" della caserma a cui, anche se spesso sta con il fiato sul collo, vuole molto bene. Alla fine della seconda stagione ottiene la promozione al grado di luogotenente. Molto affezionato anche a sua figlia Gioia che vedr\u00e0 in un primo momento andare a Londra per studiare, ma che raggiunger\u00e0 dopo la pensione. Il maresciallo Capello verr\u00e0 ritrovato morto all'inizio della 6\u00aa serie e questo comporter\u00e0 il ritorno della figlia a Citt\u00e0 della Pieve.\nGioia Capello.\n(Stagioni 1-2, 6), interpretata da Martina Colombari.\nNata a Perugia, Gioia vive con il padre nella cittadina umbra. Lavora come infermiera presso l'ospedale di Citt\u00e0 della Pieve. Ha un carattere solare, affettuoso, forse troppo zuccherino ma gentile soprattutto con il padre al quale \u00e8 molto affezionata: unico terreno di scontro \u00e8 la scelta degli uomini della sua vita. Gioia infatti sembra essere attratta solo da uomini in divisa ma il motto del padre \u00e8 \"tutto ma non un carabiniere\" e lei puntualmente non lo rispetta. Si \u00e8 sposata molto giovane con un allora altrettanto giovane carabiniere Giacomo Contini ma il matrimonio non ha avuto un buon esito infatti in pochi mesi va in fumo. I due si rincontreranno quasi 10 anni dopo proprio a Citt\u00e0 della Pieve dove lui \u00e8 appena stato trasferito e dove \u00e8 vicecomandante della caserma. Nel corso delle prime serie invece la vediamo coinvolta in altre due relazioni importanti. La prima molto breve con Tom, che non vede seguito poich\u00e9 l'uomo si riscopre innamorato di Paola, la seconda con Leo decisamente pi\u00f9 lunga e pi\u00f9 importante anche se spesso contrastata dal padre. Dopo un inconveniente sul lavoro decide di seguire un corso di aggiornamento a Londra dove vivr\u00e0 4 anni prima di tornare nella cittadina per la prematura morte del padre. Esce dalla serie temporaneamente poich\u00e9 va a vivere a Londra per un corso di aggiornamento, torna nella sesta stagione, per poi uscire in modo definitivo con il trasferimento a Montepulciano.\nBrigadiere Paola Vitali.\n(Stagioni 1-2), interpretata da Manuela Arcuri.\nPrima donna carabiniere, originaria di Nettuno, arruolandosi nell'Arma la Vitali ha realizzato il suo sogno, nonostante il parere contrario del padre, farmacista. Arriva nella Caserma di Citt\u00e0 della Pieve come un ciclone scatenando subito molti pareri contrastanti tra i suoi colleghi spesso scettici o tradizionalisti. Ha un carattere molto solare ed \u00e8 aperta a tutte le nuove esperienze; molto amica di Leo si imbatte subito in una competizione caratteriale con Gioia. \u00c8 una ragazza molto determinata sul lavoro. La sua bellezza attira fin da subito l'attenzione dei colleghi della caserma e del simpatico Giovanni. Avr\u00e0 una relazione con il maresciallo Palermo nella prima stagione e con il maresciallo Ferri nella seconda. Dopo essere stata nominata vicebrigadiere, si trasferisce a Tarquinia. \nCarabiniere Leonardo \"Leo\" Bini.\n(Stagioni 1-4), interpretato da Francesco Giuffrida.\nGiovane carabiniere carino, altruista e gentile anche se un po' insicuro. Studia e si laurea in Psicologia. Entrato nell'arma per volere del padre decider\u00e0 di rimanere per passione. Fin dal primo momento si innamora di Gioia per la sua allegria spensieratezza e bellezza e ingoia molti bocconi amari vedendola perdere la testa per Tom. Solo in un secondo momento lei si accorger\u00e0 di lui e scoppia la scintilla. Quella che per\u00f2 sembrava una vera favola durer\u00e0 poco fin quando lui stesso si render\u00e0 conto delle loro diversit\u00e0. Qualche tempo dopo prender\u00e0 una bella sbandata per altre due ragazze. Contemporaneamente: da un lato c'\u00e8 la bella Jessica, nipote di Pippo, dall'altra Elena una ragazza frizzante per la quale perde subito la testa. Immediatamente diventa molto amico di Carlo. Si allontaner\u00e0 da Citt\u00e0 della Pieve dopo le nozze con Elena per andare in Sicilia pi\u00f9 vicino alla sua famiglia dove far terminare la gravidanza rischiosa alla moglie.\nCarabiniere Carlo Prosperi.\n(Stagioni 1-5), interpretato da Giampiero Lisarelli.\nCarabiniere sbruffone e \"donnaiolo\" esprime commenti lusinghieri su ogni ragazza che incontra. Si interesser\u00e0 dapprima di Jessica, con la quale vivr\u00e0 una bella storia d'amore (e anche una profonda amicizia) e poi di Caterina, non riuscendo per\u00f2 a fare breccia nel suo cuore. Grande amico di Leo, col quale si scambia consigli in tecniche amorose e col quale divide la stanza, ci rester\u00e0 molto male quando Bini chieder\u00e0 il trasferimento. Successivamente diventer\u00e0 grande amico di Marco Tosi. Sempre allegro e con la battuta pronta, realizza molti simpatici siparietti coi suoi colleghi pi\u00f9 seri, specialmente col severo brigadiere Mura. Viene trasferito alla fine della quinta stagione.\nCarabiniere scelto Alberto Capitani.\n(Stagione 1, guest 2), interpretato da Antonio Carli.\nCapitani \u00e8 un carabiniere aperto ed altruista, in buoni rapporti con tutti i suoi colleghi. \u00c8 delegato alle ricerche col computer, diventando un mago informatico, e cos\u00ec insegna agli altri ad utilizzare i mezzi informatici. \u00c8 sposato con Rossella, che per\u00f2 vive molto distante da lui e che si reca a trovarlo ogni tanto. Alberto lascia la caserma di Citt\u00e0 della Pieve alla fine della prima stagione, ottenendo il tanto sospirato trasferimento per tornare a vivere con la moglie. Appare tuttavia in alcuni episodi della seconda serie, (episodi 16, 17 e 18) per fare un corso di aggiornamento informatico al vicebrigadiere Bordi. Sempre in questa occasione annuncia che lui e Rossella hanno avuto una figlia.\nBrigadiere Antonio Mura.\n(Stagioni 1-7), interpretato da Alessandro Partexano.\nMolto attaccato al lavoro e severo con i colleghi pi\u00f9 negligenti, Mura fa coppia fissa durante le indagini con Roman\u00f2, con il quale ha molti simpatici siparietti, in quanto Costante \u00e8 sempre aperto, solare e con la battuta pronta, mentre Antonio \u00e8 molto severo. Ha un figlio, Riccardo, che adora, dal quale avr\u00e0 anche una nipotina, la quale vivr\u00e0 con lui per qualche tempo. \u00c8 sposato con Maria, la quale, per\u00f2 lo lascer\u00e0. Dopo aver provato invano a riappacificarsi con la moglie, avr\u00e0 una relazione con Gemma. Nella quinta viene nominato come supplente vicecomandante, dimostrando grande professionalit\u00e0, ma anche una rigidit\u00e0 forse eccessiva. Il sogno si spezza con l'arrivo di Barbara Fulci e, sempre nella stessa stagione, viene lasciato dalla moglie e si lega con Gemma. Veterano della serie.\nBrigadiere Sandro Gigante.\n(Stagioni 1-2), interpretato da Sergio Albelli.\nAppuntato spigliato e attaccato al lavoro, \u00e8 sposato con Elena ed ha due figli. Con la moglie vivr\u00e0 due momenti di profonda crisi, nel secondo la moglie addirittura chieder\u00e0 la separazione, perch\u00e9 Sandro la tradisce con Mirna, una bellissima ragazza kossovara conosciuta da Gigante durante un'indagine. Elena si trasferir\u00e0 cos\u00ec a Tarquinia dai genitori, ma Sandro la raggiunger\u00e0 alla fine della seconda serie, una volta che i due si saranno riappacificati. Compare anche nello spin-off Carabinieri-Sotto Copertura, nel quale comprendiamo che \u00e8 stato promosso brigadiere.\nBrigadiere Luigi Testa.\n(Stagioni 2-4), interpretato da Roberto Farnesi.\nViene mandato a Citt\u00e0 della Pieve per motivi di incompatibilit\u00e0 ambientale, causati dalla morte della sua fidanzata. Al suo arrivo il brigadiere Testa si dimostra essere un tipo molto chiuso e introverso. Viene mal accettato dai suoi colleghi perch\u00e9 si pensa che sia il sostituto del carabiniere Vitali. Con il suo carattere non si procura molte amicizie se non quella di Paola che \u00e8 la prima a scoprire il suo passato e la ragione per cui ha deciso di indossare la divisa. Superato questo scoglio sar\u00e0 una persona decisamente pi\u00f9 solare e deciso a rifarsi una vita. Alla terza stagione si innamora della sorella di Andrea, Alessandra. Nella quarta stagione viene nominato vice comandante della caserma di Citt\u00e0 della Pieve. Abbandoner\u00e0 la cittadina per andare a vivere con Alessandra.\nBrigadiere Marco Tosi.\n(Stagioni 4-6), interpretato da Luca Argentero.\nCarabiniere che viene trasferito a Citt\u00e0 della Pieve da Ortisei, a causa di incompatibilit\u00e0 ambientale. Infatti, essendo un ragazzo molto bello, aveva una relazione clandestina con una sua collega. A Citt\u00e0 della Pieve diventer\u00e0 amico di Carlo, col quale avr\u00e0 qualche discussione a causa di ragazze. Durante la quinta stagione si innamora prima di Sonia e poi di Caterina. Dopo tante pene d'amore, sposa Caterina, la figlia del maresciallo Morri, dalla quale ha una figlia. Sempre nella quinta stagione aiuta sua sorella Roberta ad uscire dai guai che si era messa. Esce dalla serie con il trasferimento a Montepulciano e muore in un conflitto a fuoco nell'episodio 21 della settima stagione senza tuttavia comparire.\nMaresciallo ordinario Andrea Sepi.\n(Stagioni 3-5), interpretata da Alessia Marcuzzi.\nArrivata in Caserma come vice comandante e si dimostrer\u00e0 un Maresciallo molto sveglio e amichevole, tanto da essere nominata comandante dopo la partenza di Ferri. Dimostra un interesse iniziale nei confronti di Ferri che per\u00f2 non porta a niente. Dopo l'addio di Ferri diventa il Comandante della stazione affiancata prima con Luigi nella quarta stagione e poi con Mura, Morri e Fulci nella quinta. Dopo la nomina da comandante della stazione avr\u00e0 una vera passione per il magistrato Carlo Cesari. Dopo aver trascorso una notte molto travolgente i due si rincontreranno e presenteranno in caserma, e si dichiareranno l'uno follemente innamorato dell'altro solo dopo molte incomprensioni, liti e diverbi sulla diversa impronta per risolvere i casi. Durate la quinta stagione viene ferita dall'ex compagna del magistrato. Abbandoner\u00e0 la cittadina a met\u00e0 della 5\u00aa serie dopo aver ricevuto la proposta di matrimonio di Cesari, lascia il posto da comandante a Morri e va a Torino per riflettere. Ricompare nell'ultima puntata per accettare. Sviluppa molte amicizie sia tra i suoi colleghi che con chi la circonda. La sua pi\u00f9 grande amica \u00e8 Sonia Martini ma molto importanti per lei saranno anche Luigi e Alessandra.\nAppuntato scelto Costante Roman\u00f2.\n(Stagioni 1-7), interpretato da Andrea Roncato.\nAppuntato, a tratti svogliato e indolente, fa coppia fissa col severo Mura, dal quale viene rimproverato ogni volta che tenta di fare qualche battuta. Ha quattro figli e quindi molte preoccupazioni, ma ci\u00f2 non gli impedisce di svolgere il suo lavoro con professionalit\u00e0 e di essere un punto di riferimento per i suoi colleghi pi\u00f9 giovani. Con Bordi e lo stesso Mura costituisce la \"parte matura\" della caserma. Accetta il trasferimento a Montepulciano per guadagnare un po' di pi\u00f9.\nVicebrigadiere Vittorio Bordi.\n(Stagioni 1-6), interpretato da Vincenzo Crocitti.\nIl laziale Bordi \u00e8 uno dei pi\u00f9 esperti elementi della caserma, ma \u00e8 anche il factotum della stessa. Infatti \u00e8 lui che prepara i pasti ai colleghi, ed \u00e8 delegato a rispondere al telefono e gestire il citofono. Restando tanto tempo in ufficio diventa esperto di computer. Nella prime due serie \u00e8 spesso vittima degli sfoghi di Capello, ma \u00e8 anche suo grande consigliere e amico. Avr\u00e0 un bel rapporto anche con tutti gli altri comandanti che si succederanno a Citt\u00e0 della Pieve. Si muove raramente dalla caserma, in quanto \u00e8 un po' svampito e sovrappeso. Il senso del lavoro per\u00f2 non gli manca e riprende anche i colleghi pi\u00f9 negligenti. Con Tina, la donna delle pulizie avr\u00e0 alcuni simpatici bisticci. Con Mura e Roman\u00f2 costituisce la parte matura della caserma. Esce dalla serie con il trasferimento a Montepulciano. \nMaresciallo aiutante Bruno Morri.\n(Stagioni 5-7), interpretato da Maurizio Casagrande.\nEntra in scena nella quinta stagione come Maresciallo capo ricevendo la nomina di comandante supplente mentre la Sepi \u00e8 all'ospedale ferita. Dopo il trasferimento di quest'ultima, diviene il comandante della caserma a tutti gli effetti e sar\u00e0 nominato comandante della stazione di Montepulciano, quando la location si sposter\u00e0 l\u00ec durante la settima stagione. Con lui arriva a Citt\u00e0 della Pieve la bella figlia Caterina, che intreccer\u00e0 qualche relazione anche tra i colleghi di pap\u00e0. Avr\u00e0 un bel rapporto di complicit\u00e0 con la sua vice, il maresciallo Fulci, poi interrotto dall'abbandono dell'Arma di quest'ultima. Nella settima stagione comanda la stazione di Montepulciano.\nMaresciallo Barbara Fulci.\n(Stagioni 5-6), interpretata da Ines Nobili.\nMaresciallo, \u00e8 il vice comandante della stazione di Citt\u00e0 della Pieve affiancando il comandante, prima con la Sepi e poi con Morri. Figlia di un importante diplomatico, ha vissuto in molti Paesi (sa quindi molte lingue), \u00e8 una persona seria, attaccata al lavoro e benvoluta da tutti. Lascia l'Arma dopo una delusione d'amore. Avr\u00e0 un bel rapporto di complicit\u00e0 con il comandante Bruno Morri.\nColonnello Fabio Di Chiara.\n(Stagioni 3, 7), interpretato da Michael Reale.\nTenente colonnello, ufficiale del ROS, appare nella terza serie, essendo grande amico di Ferri, per aiutarlo durante un'indagine sotto copertura, si invaghisce di Andrea Sepi, con cui ha una relazione. Riappare nella settima serie da colonnello, essendo stato nominato comandante provinciale a Siena. Alla stazione di Montepulciano ritrova il maresciallo Stefania Virgili, sua collaboratrice nei ROS, con la quale ha avuto una relazione e che tenta, invano, di riconquistare."}
{"id": "2984610", "revid": "1543377", "url": "https://it.wikipedia.org/wiki?curid=2984610", "title": "Ti\u00e9mala-Banimonoti\u00e9", "text": "Ti\u00e9mala-Banimonoti\u00e9 \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984612", "revid": "86343", "url": "https://it.wikipedia.org/wiki?curid=2984612", "title": "Ti\u00e9mala Banimonoti\u00e9", "text": ""}
{"id": "2984614", "revid": "287204", "url": "https://it.wikipedia.org/wiki?curid=2984614", "title": "Tiemala-Banimonotie", "text": ""}
{"id": "2984615", "revid": "86343", "url": "https://it.wikipedia.org/wiki?curid=2984615", "title": "Tiemala Banimonotie", "text": ""}
{"id": "2984617", "revid": "1310927", "url": "https://it.wikipedia.org/wiki?curid=2984617", "title": "Ungmennaf\u00e9lag Selfoss", "text": "Lo Ungmennaf\u00e9lag Selfoss (noto come \"UMF Selfoss\" o semplicemente \"Selfoss\") \u00e8 una societ\u00e0 calcistica islandese con sede nell'omonima citt\u00e0 situata nel sud del Paese. Nella stagione 2019 partecipa alla 2. deild karla, la terza serie del campionato islandese di calcio.\nNon ha mai conseguito risultati di rilievo, fatta eccezione per la vittoria nel 2009 della 1. deild karla, il secondo livello del calcio islandese. Grazie a questo successo, nella stagione 2010 il Selfoss ha giocato per la prima volta nel massimo campionato islandese, chiuso per\u00f2 all'ultimo posto in classifica con appena 17 punti totalizzati."}
{"id": "2984618", "revid": "89146", "url": "https://it.wikipedia.org/wiki?curid=2984618", "title": "UMF Selfoss", "text": ""}
{"id": "2984625", "revid": "121597783", "url": "https://it.wikipedia.org/wiki?curid=2984625", "title": "Carlo Diomajuta", "text": "Figlio d'arte, suo padre Paolo \u00e8 stato campione europeo e vincitore di numerosi tornei nazionali; Carlo \u00e8 stato pluricampione regionale in Abruzzo,nel 2008 \u00e8 stato vicecampione italiano a coppie insieme a Micucci a Saint Vincent.\nInoltre Carlo Diomajuta \u00e8 stato 2 volte campione a squadre di serie B con Lazio Billard Roma nel 2008 e nel 2009.\nNel 2010 e nel 2011 ha vinto il campionato d'Abruzzo a squadre con il Circolo il Corallo di Montesilvano (PE), si \u00e8 classificato al 2\u00ba posto nel campionato a squadre di serie A con Lazio Billard Roma.\nTra i vari tornei vinti singolarmente nell'anno 2010 ci sono da segnalare: Trasacco e Francavilla (Regionale), Ascoli (Interregionale), Chiaravalle (Nazionale) e nel 2011 la vittoria di Ancona (Nazionale), L'Aquila e Pescara (Interregionale) e Frosinone (Gara a Coppie Nazionale)in coppia con Di Camillo. \nNel 2012 l'affermazione nei tornei di Avezzano (Nazionale) e Pescara (Regionale).\nVincitore della prima tappa del circuito i principi del biliardo stagione sportiva 2017/2018.\nA livello internazionale si \u00e8 classificato 3\u00b0ai mondiali 2017 disputati in Argentina.\nAttualmente \u00e8 proprietario di una sala biliardi denominata A.S.D. Joker a Montesilvano (PE) in cui svolge anche dei corsi di biliardo.\nPalmar\u00e8s.\nI principali risultati"}
{"id": "2984626", "revid": "1543377", "url": "https://it.wikipedia.org/wiki?curid=2984626", "title": "Wola (Mali)", "text": "Wola \u00e8 un comune rurale del Mali facente parte del circondario di Bougouni, nella regione di Sikasso.\nIl comune \u00e8 composto da 10 nuclei abitati:"}
{"id": "2984629", "revid": "254059", "url": "https://it.wikipedia.org/wiki?curid=2984629", "title": "Cappella Bufalini", "text": "La cappella Bufalini si trova nella navata destra della basilica di Santa Maria in Ara Coeli a Roma. Si tratta della prima cappella venendo dall'ingresso ed \u00e8 celebre per conservare il ciclo di affreschi con \"Storie di san Bernardino da Siena\" di Pinturicchio, databile al 1484-1486 circa.\nStoria.\nNiccol\u00f2 dei Bufalini era un importante cittadino di Citt\u00e0 di Castello, che a Roma ricopriva la carica di avvocato concistoriale. Lo stemma araldico della sua famiglia (un toro con un fiore), compare spesso nella cappella. \nNella citt\u00e0 papale in quegli anni si erano da poco conclusi gli straordinari lavori alla cappella Sistina (terminata nella prima fase nel 1482), che avevano visto convergere a Roma alcuni dei pi\u00f9 grandi pittori italiani dell'epoca, da Botticelli a Perugino, da Ghirlandaio a Luca Signorelli, da Cosimo Rosselli a Pinturicchio. Al termine dei lavori questi maestri erano tutti ripartiti in maniera pi\u00f9 o meno frettolosa da Roma, con l'esclusione di Pinturicchio che si trattenne in citt\u00e0 e mise su una bottega, scegliendo un gruppo eterogeneo tra i migliori collaboratori che avevano lavorato alla cappella papale, tra cui c'erano pittori umbri, toscani, emiliani e laziali. Pinturicchio, che fino ad allora era stato un maestro di secondo piano all'ombra di Perugino, pot\u00e9 dunque approfittare del vuoto lasciato per ricevere la sua prima grande commissione, la cappella Bufalini appunto, in cui dimostr\u00f2 di essere pienamente capace di organizzare e dirigere un'impresa di grande complessit\u00e0, con numerosi aiutanti. Inoltre la comune provenienza umbra di committente e artefice fu probabilmente alla base di un gi\u00e0 esistente rapporto di fiducia, come dimostra anche una \"Madonna\" dipinta per i Bufalini nella Pinacoteca comunale di Citt\u00e0 di Castello (1480 circa).\nNon si conservano documenti sull'esecuzione degli affreschi, ma la loro realizzazione \u00e8 di solito attribuita agli anni 1484-1486 circa.\nNel tempo gli affreschi subirono diversi danni e ridipinture, soprattutto nella volta, a cui hanno cercato di porre rimedio i restauri conservativi del 1955-1956 e del 1981-1982.\nDescrizione.\nLa cappella \u00e8 a base quadrangolare, con volta a crociera e pavimento decorato da mosaici cosmateschi. Gli affreschi si dispiegano sulle tre pareti e sulla volta e sono dedicati alla vita e ai miracoli di san Bernardino da Siena, un santo che in quel periodo era oggetto di una vasta opera di promozione devozionale intrapresa dall'ordine Francescano. L'Aracoeli era infatti retta dai Minori francescani, e gli affreschi includono infatti anche due storie di san Francesco; inoltre la famiglia Bufalini era particolarmente legata a Bernardino, poich\u00e9 con la sua predicazione aveva sedato le discordie tra i Bufalini e i rivali Baglioni e Del Monte.\nVolta a crociera.\nDi solito i lavori iniziavano dagli spicchi della volta, dove sono rappresentati i quattro \"Evangelisti\" entro mandorle luminose di forma ogivale, secondo uno schema ripreso dal Perugino. Le pose degli evangelisti sono studiate con cura e mostrano una vivacit\u00e0 maggiore rispetto al sereno classicismo peruginesco, con accenni perfino di spirito.\nParete centrale.\nSulla parete centrale si trova la \"Gloria di san Bernardino\", organizzata su due registri riprendendo lo schema della perduta \"Assunta\" della cappella Sistina di Perugino. Nel registro inferiore si trova san Bernardino su una roccia con le braccia aperte e sormontato da due angeli che fanno per incoronarlo, affiancato dai santi Ludovico Di Tolosa e Sant'Antonio di Padova, sullo sfondo di un paesaggio lacustre di ascendenza umbra. Il registro superiore mostra invece \"Cristo benedicente\" entro una mandorla tra angeli oranti e musicanti. Anche in questo caso lo schema peruginesco \u00e8 movimentato da una maggiore espressivit\u00e0 e complicatezza, percepibile sia nelle figure sia nelle fantasiose rocce del paesaggio, che evitano schemi simmetrici e amplificano la profondit\u00e0 spaziale. Bernardino tiene in mano un libro aperto in cui si legge \"\", che si riferisce all'invenzione del cristogramma IHS del nome divino che cost\u00f2 al santo senese un'accusa per idolatria ed eresia. \nAl di sotto della scena si trovava una fascia a monocromo di gusto antichizzante, oggi leggibile solo per un tratto, in cui si trovavano una serie di finte nicchie e rilievi, tra cui resta quello del \"Corteo militare\" con prigionieri e satiri. Si tratta di uno dei primi esempi del gusto antiquario che si andava diffondendo proprio in quegli anni nell'area romana, ripreso di l\u00ec a poco anche da Filippino Lippi nella cappella Carafa.\nParete destra.\nSulla parete con la bifora Pinturicchio organizz\u00f2 una partitura spaziale illusionistica, dipingendo due finte finestre simmetriche, una col \"Padre Eterno benedicente\" e una con un pavone, simbolo paleocristiano di immortalit\u00e0. Qui si trovano anche una scena della vita di san Bernardino da Siena: \"Bernardino riceve l'abito religioso\", ambientata in un'ardita prospettiva obliqua che sfrutta i pilastri decorati a grottesche dell'arcone. Sotto la finestra reale si trova un'apertura illusoria con \"Cinque personaggi\", tra cui si riconoscono un frate anziano, forse il priore del convento, e un laico che gli somiglia parecchio, forse un amministratore o un fabbriciere dell'Opera della basilica.\nParete sinistra.\nLa parete sinistra \u00e8 organizzata in due scene sovrapposte, divise da un cornicione con fregio dipinto. La lunetta superiore mostra il \"Romitaggio del giovane Bernardino\", mentre sotto si trova la scena dei \"Funerali di san Bernardino\", ambientati in uno spazio urbano con pavimento a scacchiera razionalmente organizzato con la prospettiva che cattura l'occhio dello spettatore verso il punto di fuga, che coincide con un edificio a base centrale, ripreso dalla \"Consegna delle chiavi\" di Perugino. Pinturicchio per\u00f2 si allontan\u00f2 dal modello attenuando il rigore simmetrico tramite la disposizione di due edifici ad altezze differenti sui lati, che arricchiscono e variano lo scenario. A sinistra si trova infatti un loggiato con pilastri decorati da fantasiose candelabre dorate, che arriva quasi alle soglie del primo piano, mentre a destra, pi\u00f9 lontano, si trova un edificio cubico collegato a una doppia loggetta ariosamente aperta sullo sfondo del paesaggio e del cielo cristallino.\nIn primo piano si svolgono i funerali del santo, disteso su un catafalco che, essendo disposto in tralice, aumenta il senso di profondit\u00e0 spaziale e fa meglio interagire i personaggi con lo spazio circostante. Frati, pellegrini e gente comune si avvicinano per rendere omaggio al santo, mentre ai lati stanno in posa ufficiale due personaggi contemporanei riccamente abbigliati, che sono stati riconosciuti come il committente stesso (a sinistra con la cappa foderata di pelliccia e un guanto calzato e uno in mano) e un altro membro della sua famiglia. \nIl resto dei personaggi che popolano la piazza mettono in scena una serie di miracoli compiuti dal santo in vita: la guarigione di un cieco (che si indica gli occhi), la risurrezione di un indemoniato, la guarigione del bimbo nato morto di Giovanni e Margherita da Basilea, la guarigione di Lorenzo di Niccol\u00f2 da Prato ferito da un toro, la pacificazione delle famiglie umbre.\nIn quest'opera sono chiare le molteplici influenze della pittura di Perugino in questa fase: la razionalit\u00e0 prospettica di marca urbinate-perugina, la variet\u00e0 di tipi e pose nelle fosse, ispirata ai fiorentini come Benozzo Gozzoli o Ghirlandaio, la caratterizzazione pungente dei poveri pellegrini e mendicanti, derivata dall'esempio dei fiamminghi.\nDi grande qualit\u00e0 sono anche le candelabre a grottesche che decorano i pilastri, sovraccariche di elementi fantastici, mostri, animali, vegetali e suppellettili, imitanti i rilievi antichi e le prime grottesche scoperte nella \"Domus Aurea\". A queste candelabre si riferisce uno dei pochi disegni ritenuti sicuramente autografi di Pinturicchio, conservato nel Kupferstichkabinett di Berlino (n. 5192). In seguito, per il ricorso sempre maggiore ad aiuti di bottega, gli elementi decorativi delle sue opere successive saranno pi\u00f9 trascurati."}
{"id": "2984634", "revid": "200568", "url": "https://it.wikipedia.org/wiki?curid=2984634", "title": "Maria Bricca", "text": "Biografia.\nMaria Bricca nasce Maria Chiaberge, figlia di Giuseppe Chiaberge (o Ciaberge) e di Francesca Genova. Quando i soldati francesi occuparono e saccheggiarono Pianezza, nel 1693, aveva poco pi\u00f9 di otto anni.\nNel 1705, il giorno 8 febbraio, sposa Valentino Bricco (o Brico). Lei ha ventun'anni, lui ha venti anni pi\u00f9 di lei. Lui \u00e8 vedovo e con quattro figli. Da allora viene chiamata Maria Bricca.\nRimane presto incinta e partorisce il 16 giugno del 1706 il primo figlio, Giuseppe Domenico.\nMuore a 49 anni dopo una vita trascorsa come popolana. Il marito muore un anno dopo.\nDurante l'assedio.\nL'obiettivo del principe Eugenio di Savoia era quello di liberare il castello di Pianezza dalle truppe francesi. Si sarebbe trattato di un importantissimo successo strategico in quanto i francesi sarebbero poi stati costretti a combattere con le munizioni razionate.\nIl principe, venuto a conoscenza del fatto che Maria Bricca viveva in una casa vicina al castello, che vi aveva lavorato e che conosceva un passaggio segreto per accedervi, decise, di concerto con Vittorio Amedeo II di Savoia, di inviare Leopoldo I di Anhalt-Dessau al comando di un numeroso gruppo di Granatieri di Brandeburgo e di soldati sabaudi per prendere la fortezza.\nNella notte fra il 5 settembre e il 6 settembre del 1706, guidato da Maria Bricca, il gruppo, passata la Dora Riparia, attraversa il guado nei pressi della Pieve di san Pietro, percorre la galleria, oggi detta di Maria Bricca, sale la scala a chiocciola in pietra situata ancora oggi al termine del passaggio ed irrompe nel salone delle feste. Molti francesi vennero uccisi sul posto, altrettanti presi come prigionieri e anche il bottino fu notevole.\nGrazie anche alla posizione raggiunta, la mattina dopo l'armata austro-piemontese prese alle spalle i francesi alle porte di Torino e li travolse costringedoli ad una fuga precipitosa verso Pinerolo e poi in Francia. Le perdite dei francesi furono ingenti e il 7 settembre Torino venne liberata.\nLa realt\u00e0 e la leggenda.\nBench\u00e9 l'apporto di Maria Bricca si sia probabilmente limitato alle semplici indicazioni sul percorso da seguire, il suo contributo fu fondamentale.\nEsistono differenti narrazioni dell'episodio, in cui Maria Bricca svolge di volta in volta un ruolo pi\u00f9 o meno principale, ci sono ad esempio alcune fonti che narrano che spieg\u00f2 in persona al principe Eugenio come accedere al Salone delle Feste. Nonostante ci\u00f2 il suo ruolo nella presa del castello di Pianezza \u00e8 un fatto storicamente accertato.\nIn ricordo dell'azione, il duca Vittorio Amedeo II commission\u00f2 la costruzione della Basilica di Superga all'interno della quale \u00e8 esposta la nota tela del Gonin che rappresenta Maria Bricca che brandisce un'ascia mentre, alla testa dei granatieri, irrompe nel salone illuminato.\nOltre a questa opera, esiste una rappresentazione bronzea posta durante il bicentenario (1906) ed una colonna all'entrata della Galleria.\nA ricordarla oggi ci sono numerose vie a Torino e dintorni, una casa di riposo, la sua abitazione ancora conservata sulla quale \u00e8 stata disposta una lapide (1906), un monumento bronzeo e un film andato purtroppo perduto (1911).\nNel 2010/2011, \u00e8 stato inoltre realizzato un cortometraggio della durata di 33 minuti dal titolo \"Pianezza 1706 \u2013 Maria Bricca\"."}
{"id": "2984637", "revid": "36426", "url": "https://it.wikipedia.org/wiki?curid=2984637", "title": "Scuola umbra", "text": ""}
{"id": "2984638", "revid": "352448", "url": "https://it.wikipedia.org/wiki?curid=2984638", "title": "Accumulo di ghiaccio nel ghiacciaio", "text": ""}
{"id": "2984641", "revid": "352448", "url": "https://it.wikipedia.org/wiki?curid=2984641", "title": "Accumulo di ghiaccio", "text": ""}
{"id": "2984642", "revid": "599013", "url": "https://it.wikipedia.org/wiki?curid=2984642", "title": "Angelo Volpi", "text": "Bracciante di professione, \"Bellino\" ha disputato il Palio di Siena in tredici occasioni, riuscendo a vincere quattro volte. Protagonista di una carriera breve in Piazza del Campo, fu tuttavia capace di quattro trionfi nel giro di soli due anni. Riusc\u00ec infatti a vincere il Palio dell'Assunta del 16 agosto 1898 e del 1899, e successivamente centr\u00f2 il personale \"cappotto\" nel 1900.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2984643", "revid": "1543377", "url": "https://it.wikipedia.org/wiki?curid=2984643", "title": "Yinindougou", "text": "Yinindougou \u00e8 un comune rurale del Mali facente parte del circondario di Bougouni, nella regione di Sikasso.\nIl comune \u00e8 composto da 11 nuclei abitati:"}
{"id": "2984645", "revid": "117486521", "url": "https://it.wikipedia.org/wiki?curid=2984645", "title": "Missione Natura", "text": "Missione Natura \u00e8 stato un programma televisivo italiano naturalistico di Fabio Toncelli, scritto con Tullio Bernabei, trasmesso da LA7 tra il 2007 e il 2012. \u00c8 stato condotto da Vincenzo Venuto (poi passato a Rete 4), biologo specializzato nello studio degli uccelli. Il programma, di cui sono andate in onda sei edizioni, era condotto sul posto in varie zone del pianeta, e si \u00e8 avvalso della collaborazione dell'erpetologo e fotografo sudafricano Austin Stevens.\nDesign e sigla edizione 2010 sono stati realizzati dall'art director Alberto Traverso.\nDalla quinta edizione ha collaborato al programma il divulgatore scientifico e naturalista britannico Sir David Attenborough, conduttore di documentari naturalisti da oltre 50 anni ed \u00e8 insignito di numerosi titoli onorifici del Regno Unito, oltre che di svariati premi televisivi.\nLa voce narrante \u00e8 di Massimo Lodolo."}
{"id": "2984650", "revid": "1543377", "url": "https://it.wikipedia.org/wiki?curid=2984650", "title": "Yiridougou", "text": "Yiridougou \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984657", "revid": "61051", "url": "https://it.wikipedia.org/wiki?curid=2984657", "title": "Chiara Olivieri", "text": "Nazionale.\nIl suo esordio con la nazionale italiana junior femminile di curling \u00e8 stato il campionato mondiale junior di gruppo B del 2001, disputato a T\u00e5rnby, in Danimarca: in quell'occasione l'Italia si piazz\u00f2 al terzo posto, ma poich\u00e9 si trattava del gruppo B fu l'equivalente del tredicesimo posto mondiale.\nNel 2001 entra nella formazione della nazionale assoluta con cui ha partecipato a tre mondiali ed a cinque europei.\nNel 2006 ha fatto parte della nazionale italiana misti di curling, vincendo una madaglia d'argento al campionato europeo misti di curling disputato a Claut (Italia). Questo \u00e8 il miglior mai ottenuto dalla nazionale italiana misti di curling e il miglior risultato dell'atleta. Oltre a questo Chiara ha preso parte ad altri due europei misti.\nNel 2015 con il Curling Club Tofane \u00e8 riuscita a vincere L'Europeo divisione B e a battere la Norvegia (7\u00aa divisione A) qualificandosi cos\u00ec per il Mondiale dopo 2 anni di assenza dal massimo circuito.\nIn totale Chiara 97 vanta presenze in azzurro, di cui 76 partite con la nazionale assoluta.\nCAMPIONATI:\nNazionale assoluta: 76 partite\nNazionale junior: 5 partite\nNazionale misti: 16 partite\nPercentuale di gioco.\nIl campionato in cui \u00e8 registrata la miglior prestazione di Chiara con la squadra nazionale \u00e8 il mondiale del 2016 disputato a Swift Current. In questo campionato gioc\u00f2 con una percentuale media di precisione del 78%, toccando il massimo nella partita contro il Canada (perso 5-4) dove la precisione \u00e8 stata poco superiore al 90%. Il campionato con la peggiore prestazione registrata \u00e8 il mondiale del 2004 a G\u00e4vle. In questo campionato gioc\u00f2 con una percentuale media di precisione del 67%, toccando il minimo nella partita contro il Giappone (persa 7-10) dove la precisione \u00e8 stata del 63%.\nCampionati italiani.\nChiara ha preso parte ai campionati italiani di curling inizialmente con il Curling Club New Wave poi con il Curling Club Tre Cime ed il Curling Club 66 Cortina. Attualmente gioca con il Curling Club Tofane. Chiara \u00e8 stata 9 volte campionessa d'Italia:\nAltro.\nChiara \u00e8 sorella del giocatore di curling Lorenzo Olivieri."}
{"id": "2984658", "revid": "767487", "url": "https://it.wikipedia.org/wiki?curid=2984658", "title": "Zanti\u00e9bougou", "text": "Zanti\u00e9bougou \u00e8 un comune rurale del Mali facente parte del circondario di Bougouni, nella regione di Sikasso."}
{"id": "2984660", "revid": "287204", "url": "https://it.wikipedia.org/wiki?curid=2984660", "title": "Zantiebougou", "text": ""}
{"id": "2984677", "revid": "22475", "url": "https://it.wikipedia.org/wiki?curid=2984677", "title": "Millwood (Virginia)", "text": "Millwood \u00e8 un'area non incorporata degli Stati Uniti d'America nello Stato della Virginia, situata nella contea di Clarke."}
{"id": "2984678", "revid": "2160814", "url": "https://it.wikipedia.org/wiki?curid=2984678", "title": "Lo studente di Salamanca", "text": "Lo studente di Salamanca (in spagnolo \"El estudiante de Salamanca\") \u00e8 un poema di 1704 versi di Jos\u00e9 de Espronceda pubblicato per la prima volta in stesura integrale nel 1840, nel volume \"Poes\u00edas\"; alcuni frammenti del poema erano comunque gi\u00e0 comparsi nel 1836 sulla rivista \u00abEl Espa\u00f1ol\u00bb e nel 1837 su \u00abMuseo Art\u00edstico literario\u00bb. L'opera riunisce diversi motivi: il mito di Don Juan Tenorio, la follia del protagonista, la visione spettrale del proprio funerale, la sfida a Dio, la donna trasformata in uno scheletro: motivi in precedenza trattati anche da altri autori e spesso adattati dalla tradizione popolare. Espronceda introduce diverse nuove funzionalit\u00e0 nell'uso dei versi, usa la miscela di generi, e un personaggio cinico e ribelle. Al momento della sua pubblicazione, il poema ruppe i canoni estetici dell'epoca e fu un'opera d'avanguardia.\nStruttura.\nLa struttura asimmetrica del poema mostra gi\u00e0 l'anelito di libert\u00e0 del poeta romantico.\nParte I.\nSi compone di 179 versi. Descrive la notte cupa di Salamanca in cui si distingue la sinistra figura di don F\u00e9lix de Montemar con la spada sguainata nella calle del Ata\u00fad. Ecco la prima innovazione importante: la scena appartiene cronologicamente all'inizio dell'ultima parte del testo, quando don F\u00e9lix ha ucciso don Diego ed \u00e8 sul punto di veder passare la processione per la sua sepoltura, mentre il poeta racconta l'episodio gi\u00e0 in apertura di poema, sfidando le rigide regole neoclassiche riguardanti l'unit\u00e0 di tempo. Questa prima parte si conclude con la visione quasi fugace di Elvira, follemente innamorata del cinico don F\u00e9lix.\nParte II.\nSi compone di 254 versi. Ha come asse il personaggio femminile. Con una notevole polimetria, si racconta della tristezza e della malinconia di Elvira (descritta come la tipica donna eterea del romanticismo) e di come lei muoia di follia e di abbandono. La seconda parte termina con la lettera disperata e piena di sentimenti contraddittori che la donna, poco prima di morire, scrive a don F\u00e9lix, suo amante infedele.\nParte III.\nSi compone di 258 versi. Qui si sviluppa il quadro drammatico di alcuni uomini intenti a giocare a carte e a scommettere. Tra i giocatori, anche don F\u00e9lix, che sar\u00e0 poi raggiunto e sfidato a duello da don Diego, il fratello di Elvira. Questa parte \u00e8 suddivisa in scene come in un'opera teatrale, con ingresso e uscita dei personaggi, e ci viene offerto un ritratto costumbrista che mette in evidenza e prepara l'ambiente irreale e fantastico della Parte IV, il centro del conflitto nel poema.\nParte IV.\nSi compone di 1000 versi. Con una polimetria molto complessa ed una grande variet\u00e0 di strofe, il poeta narra il passaggio di don F\u00e9lix dal mondo dei vivi all'abisso infernale della morte, guidato da suoi stessi vizi, simboleggiati da una donna misteriosa, con il volto coperto. Don F\u00e9lix segue la donna e cerca di sedurla, ma alla fine la donna si riveler\u00e0 essere la morte stessa. In un ritmo concitato di versi, vengono mostrate scene terribili di un orrore soprannaturale. Inoltre, in questa quarta parte, viene presentato il topos romantico della sfida a Dio.\nMetrica e contenuti.\nRaramente incontriamo, in poesia, un rapporto cos\u00ec intimo tra metrica e contenuto, tra significante e significato, come in Espronceda. Non solo egli utilizza le formule classiche del rapporto tra poesia e tema, ma fornisce anche nuovi modi e nuove risorse che sostengono il contenuto metrico con lo stesso successo. La metrica \u00e8 la caratteristica fondamentale di quest'opera.\nLa nota dominante di tutto il poema \u00e8 nel fatto che la metrica tende ad adattarsi allo svolgersi del tema. La prima parte si apre con un romance ottonario, ideale per la descrizione narrativa, e poi rotto da una serie di rime, a tre ed a quattro sillabe disgiunte, che descrivono le azioni di don F\u00e9lix, cos\u00ec come si svolgono. Poi una dozzina di versi romance in rima acuta, seguiti da dodecasillabi raggruppati in serventesios. La descrizione di F\u00e9lix de Montemar \u00e8 resa in ottonari, mentre per la rappresentazione romantica di Elvira il poeta ha scelto il sublime verso in ottava rima, forse ricordandoci la Galatea di Luis de G\u00f3ngora. L'ultima parte \u00e8 quella pi\u00f9 variabile nella polimetria dei versi. Troviamo i serventini, per l'incontro con la visione mistica, quartine e cinquine per i monologhi di don F\u00e9lix, versi brevi e in romance per il dinamico percorso della strada, ed il dodecasillabo per la lenta processione funebre."}
{"id": "2984682", "revid": "314905", "url": "https://it.wikipedia.org/wiki?curid=2984682", "title": "San Canio", "text": ""}
{"id": "2984684", "revid": "62748", "url": "https://it.wikipedia.org/wiki?curid=2984684", "title": "Teatro Liceu", "text": ""}
{"id": "2984698", "revid": "30610", "url": "https://it.wikipedia.org/wiki?curid=2984698", "title": "Coppa Davis 1976", "text": "La Coppa Davis 1976 \u00e8 stata la 65\u00aa edizione del massimo torneo riservato alle nazionali maschili di tennis. Vi hanno partecipato 56 nazioni: 32 della zona europea, 12 della zona asiatica e 12 della zona americana.\nL'Italia ha battuto il Cile nella finale che si \u00e8 giocata all'Estadio Nacional de Cile di Santiago in Cile dal 17 al 19 dicembre.\nSemifinali.\nTabellone.\nL'Unione Sovietica rifiut\u00f2 di incontrare il Cile in segno di protesta contro il regime di Pinochet: il Cile pass\u00f2 quindi in finale senza aver disputato l'incontro. In conseguenza al boicottaggio della semifinale, l'URSS fu sospesa dalle due seguenti edizioni della Coppa Davis.\nPrimo turno.\n ha battuto che non ha disputato l'incontro.\nFinale.\nIl capitano non giocatore della squadra vincitrice era Nicola Pietrangeli.\nDibattito in Italia.\nDopo il successo in semifinale, in Italia cominci\u00f2 un dibattito circa l'opportunit\u00e0 di partecipare alla finale. La gara, infatti, si sarebbe disputata in Cile, paese retto dalla dittatura di Pinochet e, per giunta, il campo di gioco si trovava nel complesso dello Stadio Nazionale, divenuto uno dei simboli della repressione del regime perch\u00e9, negli anni precedenti, era stato usato come campo di concentramento per gli oppositori politici. La partecipazione italiana era contestata da numerosi gruppi politici, soprattutto di sinistra, con proteste a mezzo stampa e in piazza. Il governo, guidato da Giulio Andreotti, e il Coni preferirono non prendere posizione, lasciando la decisione alla Federazione italiana tennis, che autorizz\u00f2 la partecipazione. \nNel corso del doppio Adriano Panatta, noto per le sue simpatie politiche di sinistra, decise di giocare con una maglietta rossa, in omaggio alle vittime della repressione di Pinochet, convincendo il suo compagno Paolo Bertolucci a fare lo stesso. Solo nell'ultimo set i due atleti indossarono la tradizionale casacca azzurra. Alla vicenda \u00e8 dedicato il documentario \"La maglietta rossa\". Altra particolarit\u00e0, le strisce del campo erano di gesso come nei campi di calcio; quando la pallina colpiva la riga si vedeva dallo spolvero."}
{"id": "2984713", "revid": "92723", "url": "https://it.wikipedia.org/wiki?curid=2984713", "title": "Trofeo Cassa di Risparmio Alessandria 2010", "text": "Il Trofeo Cassa di Risparmio Alessandria 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato ad Alessandria in Italia dal 24 al 30 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori con uno special exempt:\nGiocatori con protected ranking:\nGiocatori passati dalle qualificazioni:\nCampioni.\nSingolare.\n Bj\u00f6rn Phau ha battuto in finale Carlos Berlocq, 7\u20136(6), 2\u20136, 6\u20132\nDoppio.\n Ivan Dodig / Lovro Zovko hanno battuto in finale Marco Crugnola / Daniel Mu\u00f1oz de la Nava, 6\u20134, 6\u20134"}
{"id": "2984714", "revid": "136801", "url": "https://it.wikipedia.org/wiki?curid=2984714", "title": "Trofeo Cassa di Risparmio Alessandria", "text": ""}
{"id": "2984719", "revid": "92723", "url": "https://it.wikipedia.org/wiki?curid=2984719", "title": "Slittamento basale", "text": "Lo slittamento o scivolamento o movimento o scorrimento basale \u00e8 l'azione di un ghiacciaio che scivola sul suo letto a causa dell'acqua di fusione situata sotto il ghiaccio che agisce da lubrificante. Questo movimento dipende moltissimo dalla temperatura del luogo, dalla pendenza del ghiacciaio, dalla dimensione dei sedimenti del suo letto, dalla quantit\u00e0 di acqua di fusione e dalla dimensione del ghiacciaio. \nIl movimento che si verifica in questi ghiacciai \u00e8 discontinuo dove anche un evento sismico, specialmente alla loro base, pu\u00f2 causare scorrimento. Si \u00e8 scoperto che la maggior parte del movimento \u00e8 causato dall'acqua di fusione sotto pressione o da piccolissimi sedimenti saturi d'acqua che si trovano sotto il ghiacciaio, che gli forniscono una superficie molto pi\u00f9 levigata su cui muoversi, contrariamente a una superficie dura che tenderebbe a rallentarne la velocit\u00e0. Sebbene l'acqua di fusione sia la fonte pi\u00f9 comune per lo scorrimento basale, \u00e8 stato dimostrato che i sedimenti saturi d'acqua possono contribuirvi fino al 90%.\nLa maggior parte dell'attivit\u00e0 di scivolamento basale osservata \u00e8 all'interno di ghiacciai sottili che si trovano su un pendio ripido, e ci\u00f2 succede maggiormente durante le stagioni estive quando il sole scioglie parte del ghiacciaio esposto. I fattori che possono rallentare o fermare lo slittamento basale hanno a che fare con la composizione del ghiacciaio e anche con l'ambiente circostante. Il movimento del ghiacciaio \u00e8 ostacolato dai detriti, che si trovano sia all'interno che sotto il ghiacciaio. Questo pu\u00f2 influenzare la quantit\u00e0 di movimento con una percentuale elevata, specialmente se il pendio su cui giace il ghiacciaio \u00e8 basso. La contrazione causata da questi sedimenti pu\u00f2 fermare il movimento costante del ghiacciaio se questo interferisce con gli stessi sedimenti di fondo o con l'acqua che ne agevola il loro trasporto."}
{"id": "2984723", "revid": "767487", "url": "https://it.wikipedia.org/wiki?curid=2984723", "title": "USTA LA Tennis Open 2010", "text": "Lo USTA LA Tennis Open 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Carson negli USA dal 24 al 30 maggio 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori con protected ranking:\nGiocatori alternativ:\nGiocatori passati dalle qualificazioni:\nGiocatori lucky loser:\nCampioni.\nSingolare.\n Donald Young hanno battuto in finale Robert Kendrick, 6\u20134, 6\u20134\nDoppio.\n Brian Battistone / Nicholas Monroe hanno battuto in finale Artem Sitak / Leonardo Tavares, 5\u20137, 6\u20133, [10\u20134]"}
{"id": "2984726", "revid": "352448", "url": "https://it.wikipedia.org/wiki?curid=2984726", "title": "Scivolamento basale", "text": ""}
{"id": "2984727", "revid": "352448", "url": "https://it.wikipedia.org/wiki?curid=2984727", "title": "Movimento basale", "text": ""}
{"id": "2984728", "revid": "352448", "url": "https://it.wikipedia.org/wiki?curid=2984728", "title": "Scorrimento basale", "text": ""}
{"id": "2984739", "revid": "92723", "url": "https://it.wikipedia.org/wiki?curid=2984739", "title": "Franken Challenge 2010", "text": "Il Franken Challenge 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a F\u00fcrth in Germania dal 30 maggio al 6 giugno 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori alternativ:\nGiocatori passati dalle qualificazioni:\nGiocatori lucky loser:\nCampioni.\nSingolare.\n Robin Haase ha battuto in finale Tobias Kamke, 6\u20134, 6\u20132\nDoppio.\n Dustin Brown / Rameez Junaid hanno battuto in finale Martin Emmrich / Joseph Sirianni, 6\u20133, 6\u20131"}
{"id": "2984747", "revid": "838137", "url": "https://it.wikipedia.org/wiki?curid=2984747", "title": "Rabit\u0259 Bak\u0131 Voleybol Klubu", "text": "Il Rabit\u0259 Bak\u0131 Voleybol Klubu \u00e8 una societ\u00e0 pallavolistica femminile azera con sede a Baku: milita nel campionato di Superliqa.\nStoria.\nIl Rabita Bank viene fondato nel 2001 come \"Rabitachi Baku\", per poi assumere la denominazione attuale nel 2004. Fin dalla prima edizione della Superliqa, il club \u00e8 tra le squadre protagoniste del campionato, ottenendo subito il terzo posto. Nelle cinque stagioni successive, il club \u00e8 protagonista di un grande duello in campionato contro l'Az\u0259rreyl Voleybol Klubu, ma viene sempre sconfitto in finale. Partecipa per la prima volta ad una competizione ufficiale europea nella Coppa CEV 2007-08, venendo per\u00f2 eliminata immediatamente dall'OK Hit Nova Gorica.\nNella stagione 2008-09, arriva fino ai quarti di finale della Challenge Cup venendo eliminata dal Club Voleibol Albacete e vince per la prima volta il campionato, in finale contro l'Azerrail. La stagione 2009-10 inizia con una buona campagna acquisti: la squadra vince nuovamente il campionato ed ottiene il terzo posto in Coppa CEV, perdendo in semifinale contro la Futura Volley Busto Arsizio, ma vincendo la finale per il bronzo contro il Volejbol'nyj klub Uralo\u010dka.\nNella stagione 2010-11 vince il suo terzo campionato e partecipa per la prima volta alla Champions League, chiudendo al secondo posto. La finale raggiunta consegna anche il pass come wild card alla Coppa del Mondo 2011: sconfiggendo il VakifGunes Istanbul la squadra azera si laurea campione del Mondo per Club.\nNella stagione 2011-12 vince il suo quarto campionato, mentre in Champions League si ferma ai quarti di finale sconfitta dal Fenerbah\u00e7e Spor Kul\u00fcb\u00fc. Nella stagione successiva arriva la solita affermazione in campionato, mentre il Champions League il club si spinge nuovamente fino alla finale, dove ritrova il Vak\u0131fBank Spor Kul\u00fcb\u00fc, ma viene sconfitto con un netto 3-0."}
{"id": "2984748", "revid": "287204", "url": "https://it.wikipedia.org/wiki?curid=2984748", "title": "Gukansh\u014d", "text": "Il Gukansh\u014d (\u611a\u7ba1\u6284) \u00e8 un'opera letteraria di storia giapponese, composta intorno al 1120 dal monaco buddista Jien, della scuola Tendai.\nContenuti.\nJien, vissuto nel pieno periodo Kamakura, racconta la storia del Giappone concentrandosi sulla progressiva transizione dall'egemonia delle famiglie aristocratiche a quella della classe dei samurai, che culmin\u00f2 nell'istituzione del bafuku Kamakura a seguito della guerra Genpei. Poi pone l'accento sui contrasti tra questo e la corte imperiale di Kyoto.\nJien fu un esponente del clan Fujiwara, al cui capo spettava tradizionalmente il titolo di Sessho o Kanpaku, e parte della corte. Nel Gukansh\u014d prevalgono tuttavia una visione mappo, quindi pessimistica, della sua et\u00e0, vista come un periodo di declino e corruzione religiosa, e l'idea di \"ragione\", per cui il monaco, membro della corte imperiale, giudica ragionevole la politica di Minamoto no Yoritomo e sostiene che il bafuku, riportando ordine, possa porre fine alla decadenza.\nStruttura.\nIl Gukansh\u014d si compone di sette volumi ed \u00e8 un'opera di argomentazione storica. Il testo \u00e8 composto da tre sezioni principali: "}
{"id": "2984750", "revid": "76963", "url": "https://it.wikipedia.org/wiki?curid=2984750", "title": "Hugo Silva", "text": "\u00c8 uno dei sex symbol spagnoli: \u00e8 stato considerato l'uomo pi\u00f9 desiderato di Spagna del 2010, secondo \"La Flecha\".\nBiografia.\nHugo Silva comincia a lavorare come elettricista ma con l'incoraggiamento di sua madre presto decide di provare la carriera da attore. Inizi\u00f2 i suoi studi nel \"RESAD\" (Real Escuela Superior de Arte Dramatico, la scuola di teatro pi\u00f9 grande di Spagna), che gli permise di perfezionarsi anche nel canto e nello studio di chitarra. Ha fondato anche una band chiamata \"INORDEM\".\nNegli anni '90 ha avuto l'opportunit\u00e0 di partecipare al programma televisivo spagnolo \"Cr\u00f3nicas Marcianas\", che lo aiut\u00f2 ad ottenere una certa notoriet\u00e0. Gli fu dato poi un ruolo principale nella serie televisiva \"Al Salir de Clase\", basato sulle vite di studenti di liceo spagnoli.\nNel 2005, dopo aver interpretato, un ruolo nella serie \"Paco y Veva\" Hugo Silva debutta come Lucas Fern\u00e1ndez in \"Los hombres de Paco\", una serie che fa la media di quasi 4 milioni di telespettatori per episodio e che lo consacra al successo.\nDa questo momento alterna lavori televisivi soprattutto per la catena televisiva \"Antena 3\" a lavori per il grande schermo, alcuni dei quali vengono distribuiti al di fuori dei confini nazionali.\nDal 2016 partecipa alla seconda serie di \"El Ministerio del Tiempo\" interpretando la parte di Jes\u00fas M\u00e9ndez \"Pacino\"."}
{"id": "2984752", "revid": "547034", "url": "https://it.wikipedia.org/wiki?curid=2984752", "title": "Narcisa di Ges\u00f9 Martillo y Mor\u00e0n", "text": "Biografia.\nI genitori erano agricoltori. Nel 1851 si trasfer\u00ec a Guayaquil, da alcuni parenti perch\u00e9 le erano morti entrambi i genitori. Divenuta sarta per poter essere indipendente, decide di consacrarsi a Dio mediante la verginit\u00e0 e la penitenza, seguendo come modello santa Mariana de Paredes y Flores, che offr\u00ec se stessa in espiazione per la propria citt\u00e0. Il vescovo le propose di entrare in un monastero di carmelitane scalze, ma Narcisa scelse di rimanere a Guayaquil per aiutare la sua amica Mercedes Molina y Ayala, poi beata, ad organizzare un orfanotrofio. Nel 1868 su consiglio del suo direttore spirituale, il francescano Pietro Gual, si trasferisce a Lima in un convento di terziarie domenicane. Morir\u00e0, dopo un'intensa vita di preghiera e penitenza, l'8 dicembre 1869. Il suo corpo incorrotto fu poi sepolto in un santuario a lei dedicato nella citt\u00e0 natale.\nCulto.\nVenne beatificata da papa Giovanni Paolo II il 25 ottobre 1992. Papa Benedetto XVI la canonizz\u00f2 il 12 ottobre 2008 in Piazza San Pietro. La memoria liturgica \u00e8 fissata per l'8 dicembre, mentre a livello locale viene ricordata il 30 agosto."}
{"id": "2984763", "revid": "38120", "url": "https://it.wikipedia.org/wiki?curid=2984763", "title": "Wotan (DC Comics)", "text": "Wotan \u00e8 un super criminale immaginario della DC Comics ed \u00e8 l'arci-nemico di Dottor Fate, fino alla riformazione per mano dello stesso Yahweh.\nBiografia del personaggio.\nAbbastanza strano, l'essere noto come Wotan cominci\u00f2 la sua esistenza come una donna dell'et\u00e0 della pietra che venne stuprata (si pensa da qualcuno che afferm\u00f2 di essere un servo di dio). Studi\u00f2 le arti nere e divenne una strega cos\u00ec potente che fu venerata come una dea. Successivamente impar\u00f2 come spostarsi da corpo in corpo e quindi indirizzare la propria reincarnazione, infine diventando l'essere maschile conosciuto come Wotan. Nella Golden Age, Wotan incontr\u00f2 prima Lanterna Verde e poi lo stregone Dottor Fate, e di quest'ultimo divenne l'arci-nemico.\nDurante il secondo volume di \"The Spectre\" negli anni ottanta, tent\u00f2 di appropriarsi del corpo della maga Zatanna, ma fall\u00ec miseramente. Poi, all'inizio degli anni novanta, Wotan scopr\u00ec il tempio dove l'ultimo corpo di Yahweh - dio stesso - giaceva sepolto, ancora pieno di potere mistico. Wotan entr\u00f2 nella torre con l'intenzione di assorbire tutto il potere di quel corpo, confrontandosi contro lo stesso dio, e tentando di soppiantarlo. Ma quindi ne riemerse accecato, in quanto il male dentro di lui era stato bruciato dal potere di dio. Dichiarando che Wotan non avrebbe pi\u00f9 minacciato nessuno, uno dei servi di Yahweh fece scomparire Wotan, cos\u00ec che potesse cominciare una nuova vita.\nFisicamente, Wotan era un uomo alto con una costituzione robusta e la pelle verde. Aveva i capelli neri e gli occhi viola. Indossava un costume rosso con un mantello verde e stivali verdi.\nPoteri e abilit\u00e0.\nWotan \u00e8 uno stregone maestro ed un brillante scienziato che cre\u00f2 meraviglie tecnologiche che sono molto pi\u00f9 avanzate di quelle del XX secolo. Attraverso secoli di studio, Wotan impar\u00f2 a maneggiare alla perfezione l'arte oscura della magia, diventando abbastanza potente da potersi scontrare addirittura contro Dottor Fate. Wotan pu\u00f2 lanciare potenti raggi di energia mistica, volare, viaggiare tra le dimensioni, cambiare forma e avvalersi di una vasta gamma di incantesimi. Pu\u00f2 anche assorbire le anime e i poteri degli altri esseri, trasferire la sua anima nei corpi altrui, e anche dirigere il corso della sua reincarnazione."}
{"id": "2984764", "revid": "339392", "url": "https://it.wikipedia.org/wiki?curid=2984764", "title": "Vacche rosse", "text": ""}
{"id": "2984765", "revid": "339392", "url": "https://it.wikipedia.org/wiki?curid=2984765", "title": "Reggiana rossa", "text": ""}
{"id": "2984766", "revid": "1305772", "url": "https://it.wikipedia.org/wiki?curid=2984766", "title": "Macchia fredda nella radiazione cosmica di fondo", "text": "La macchia fredda nella radiazione cosmica di fondo o macchia fredda del WMAP, \u00e8 una porzione della volta celeste che, se osservata nelle spettro delle microonde, appare pi\u00f9 estesa e fredda rispetto alle propriet\u00e0 attese della radiazione cosmica di fondo (CMB). In media, la fluttuazione tipica delle temperature della radiazione cosmica di fondo (CMB) \u00e8 nell'ordine di 10\u22125, mentre la macchia fredda \u00e8 di 70 \u00b5K pi\u00f9 fredda della temperatura media della CMB (quest'ultima pari circa 2,7 K).\nIl raggio della macchia \u00e8 di 5\u00b0 circa; il centro si trova alle coordinate galattiche: l\"II\" = 207,8\u00b0, b\"II\" = \u221256,3\u00b0 (equatoriale: \"\u03b1\": = 03h15m05s, \"\u03b4\" = \u221219d35m02s). Questa si trova nell'emisfero sud della volta celeste, nella costellazione dell'Eridano.\nSecondo i modelli teorici generalmente accettati dalla comunit\u00e0 scientifica, le fluttuazioni pi\u00f9 larghe della radiazione di fondo avvengono entro una scala angolare di circa 1\u00b0; per questo motivo, macchie fredde grandi come queste appaiono alquanto improbabili. Esistono varie spiegazioni, alternative tra loro, che cercano di rendere conto del significato di questa macchia: \u00e8 stata suggerita una texture cosmica, o l'impronta dovuta alla presenza di un Universo parallelo, o perfino un artefatto dovuto al filtro compensativo utilizzato. Un'altra spiegazione fa riferimento all'esistenza di un'enorme regione a bassa densit\u00e0 di materia, un \"supervuoto cosmico\", il cosiddetto Supervuoto di Eridano (o Grande Vuoto). In tal caso, questa regione a bassa densit\u00e0 sarebbe grande all'incirca tra 150 e 300 Mpc, vale a dire da 500 milioni a un miliardo di anni luce, a uno spostamento verso il rosso di formula_1, con una densit\u00e0 di materia molto minore rispetto alla densit\u00e0 media allo spostamento verso il rosso. Un vuoto cos\u00ec grande influirebbe sulla radiazione di fondo osservata tramite l'effetto Sachs-Wolfe.\nUna ricerca pubblicata nell'aprile del 2015 suggerisce il Supervuoto quale pi\u00f9 probabile spiegazione dell'anomalia.\nScoperta e significato.\nTra i dati raccolti nel primo anno di operativit\u00e0 di WMAP, \u00e8 stata scoperta una regione nella costellazione dell'Eridano pi\u00f9 fredda dell'area circostante. In seguito, usando i dati al terzo anno del WMAP, \u00e8 stato calcolato il significato statistico di quest'area: la probabilit\u00e0 di trovare una deviazione almeno pari a questa, nelle simulazioni gaussiane, \u00e8 risultato essere dell'1,85%. In questo modo appare improbabile, ma non impossibile, che la macchia fredda sia stata generata dal meccanismo standard delle fluttuazioni quantistiche durante il periodo di inflazione cosmologica, che nella maggior parte dei modelli inflazionistici d\u00e0 luogo a statistiche di tipo gaussiane. La macchia fredda potrebbe anche essere un segnale di fluttuazioni primordiali di tipo non-gaussiano.\nStudi recenti, tuttavia, hanno messo in dubbio la significativit\u00e0 statistica di questo punto freddo.\nPossibili altre cause.\nSupervuoto.\nUna possibile spiegazione della macchia fredda \u00e8 un supervuoto che si frappone tra la Terra e la radiazione cosmica di fondo primordiale. Tale vuoto pu\u00f2 produrre una regione pi\u00f9 fredda rispetto all'area circostante per l'effetto Sachs-Wolfe integrato o per l'effetto Rees-Sciama. Questo effetto sarebbe molto pi\u00f9 piccolo se l'energia oscura non espandesse il vuoto al passaggio dei fotoni.\nRudnick e altri hanno trovato una discontinuit\u00e0 nella conta del numero di galassie nel catalogo NRAO VLA Sky Survey in direzione della macchia fredda, il che suggerisce la presenza di un supervuoto. Da allora, alcuni studi hanno messo in dubbio la spiegazione del supervuoto; la correlazione tra la discontinuit\u00e0 della NVSS e la macchia fredda \u00e8 risultata essere marginale usando un'analisi statistica pi\u00f9 conservativa. Inoltre, un'indagine diretta per le galassie in diversi campi di un grado quadrato all'interno della macchia fredda non hanno trovato alcuna prova di un super vuoto. Tuttavia, la spiegazione del supervuoto non \u00e8 stata eliminata del tutto: rimane interessante dal momento che il supervuoto sembra che possa cambiare in maniera misurabile la radiazione di fondo.\nAnche se nell'universo sono noti vuoti di grandi dimensioni, questo in esame dovrebbe essere eccezionalmente vasto per poter generare la macchia fredda, probabilmente 1000 volte pi\u00f9 grande in volume dei vuoti tipici previsti. Si troverebbe da 6 a 10 miliardi di anni luce di distanza e dovrebbe avere una dimensione di circa un miliardo di anni luce.\nTexture cosmica.\nNel 2007, Cruz ed altri studiosi hanno ipotizzato che la macchia fredda sia dovuta a una texture cosmica, ci\u00f2 che resta di una transizione di fase nell'universo primordiale.\nUniverso parallelo.\nSecondo un'ipotesi di Laura Mersini-Houghton, la macchia fredda pu\u00f2 essere l'impronta di un altro universo dietro al nostro, causata da un entanglement quantistico tra gli universi, prima che gli stessi venissero separati dall'inflazione.\nSe confermata, sarebbe la prima prova empirica dell'esistenza di un universo parallelo e fornirebbe un supporto anche alla teoria delle stringhe. Il gruppo di ricerca ha dichiarato l'esistenza di conseguenze verificabili per quest'ipotesi: se, infatti, la teoria degli universi paralleli fosse esatta, dovrebbe esserci un punto simile alla macchia fredda nell'emisfero sud della sfera celeste.\nSensibilit\u00e0 al metodo di indagine.\nSecondo alcuni ricercatori dell'Universit\u00e0 del Michigan l'anomalia della macchia fredda dipenderebbe dal fatto che essa si distingue nettamente rispetto all'area circostante relativamente calda: non \u00e8 cos\u00ec insolita se si considerano solo la dimensione e la temperatura della macchia stessa. Detto in maniera pi\u00f9 tecnica, la rilevazione della macchia e il suo significato dipenderebbero dall'uso di un filtro compensativo, come una wavelet a forma di sombrero (c.d. Ricker wavelet)."}
{"id": "2984768", "revid": "54728", "url": "https://it.wikipedia.org/wiki?curid=2984768", "title": "Macchia fredda del WMAP", "text": ""}
{"id": "2984776", "revid": "1728", "url": "https://it.wikipedia.org/wiki?curid=2984776", "title": "Andrey Egorchev", "text": ""}
{"id": "2984784", "revid": "203463", "url": "https://it.wikipedia.org/wiki?curid=2984784", "title": "Giambattista Boudard", "text": ""}
{"id": "2984789", "revid": "1342360", "url": "https://it.wikipedia.org/wiki?curid=2984789", "title": "Malm\u00f6 Fotbollf\u00f6rening 1936-1937", "text": "Questa voce raccoglie le informazioni riguardanti il Malm\u00f6 Fotbollf\u00f6rening nelle competizioni ufficiali della stagione 1936-1937.\nStagione.\nNella stagione del ritorno in Allsvenskan il Malm\u00f6 disput\u00f2 un campionato di media classifica che si concluse con il sesto posto finale."}
{"id": "2984794", "revid": "1584051", "url": "https://it.wikipedia.org/wiki?curid=2984794", "title": "Ingenuino di Sabiona", "text": "Biografia.\nPartecip\u00f2 al sinodo scismatico tricapitolino di Marano Lagunare del 590.\nMor\u00ec a Sabiona nel 605, ove il suo corpo fu inizialmente sepolto, ma nel 990 le sue reliquie vennero trasferite nel Duomo di Bressanone.\nCulto.\nLa festa del santo nel calendario cattolico ricorre il 5 febbraio, ma a Bressanone, dov'\u00e8 considerato uno dei patroni della citt\u00e0 assieme a Cassiano ed Albuino, viene ricordato il secondo sabato dopo Pasqua.\ufffc\ufffc"}
{"id": "2984797", "revid": "287204", "url": "https://it.wikipedia.org/wiki?curid=2984797", "title": "AEGON Trophy 2010", "text": "L'AEGON Trophy 2010 \u00e8 stato un torneo professionistico di tennis maschile giocato sull'erba, che faceva parte dell'ATP Challenger Tour 2010. Si \u00e8 giocato a Nottingham in Gran Bretagna dal 30 maggio al 6 giugno 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori protected ranking:\nGiocatori passati dalle qualificazioni:\nCampioni.\nSingolare.\n Ri\u010dardas Berankis ha battuto in finale G\u014d Soeda, 6\u20134, 6\u20134\nDoppio.\n Colin Fleming / Ken Skupski hanno battuto in finale Eric Butorac / Scott Lipsky, 7\u20136(3), 6\u20134"}
{"id": "2984798", "revid": "400694", "url": "https://it.wikipedia.org/wiki?curid=2984798", "title": "Corey Allen (regista)", "text": "Biografia.\nHa iniziato la sua carriera come attore ma alla fine \u00e8 divenuto un regista televisivo. \u00c8 meglio conosciuto come il personaggio Buzz Gunderson nel film di Nicholas Ray dal titolo \"Giovent\u00f9 bruciata\" del 1955 in cui recit\u00f2 anche James Dean.\nRiconoscimenti cinematografici.\nEmmy Awards per: "}
{"id": "2984801", "revid": "767487", "url": "https://it.wikipedia.org/wiki?curid=2984801", "title": "More Fun Comics", "text": "More Fun Comics, originariamente intitolato New Fun: The Big Comics Magazine, alias New Fun Comics, fu una testata dei fumetti americani che introdusse molti dei pi\u00f9 grandi supereroi, e fu la prima serie a fumetti a introdurre il solo materiale originale invece delle solite ristampe delle strisce di fumetti dei quotidiani. Fu anche la prima pubblicazione della compagnia che divenne la DC Comics.\nStoria editoriale.\nNell'inverno del 1934, avendo notato l'emergere di \"Famous Funnies\", ed altri fumetti che ristampavano le vecchie strisce di fumetti dei quotidiani, il Maggiore Malcom Wheeler-Nicholson fond\u00f2 la National Allied Publications e pubblic\u00f2 \"New Fun\" n. 1 (febbraio 1935). Un fumetto dalle dimensioni di un tabloid, da 10 a 15 pollici, compreso di 36 pagine con una copertina di cartone non lucido, fu l'antologia delle storie umoristiche, come il fumetto di animali divertenti \"Pelion e Ossa\" e \"Jigger and Ginger\", mischiato per\u00f2 anche con titoli western come \"Jack Woods\" e le avventure di \"Barry O'Neill\", con un nemico in stile Fu Manchu, Fang Gow.\nPi\u00f9 che altro, dove la maggior parte delle pubblicazioni gi\u00e0 esistenti inseriva nuovo materiale solo per riempire lo spazio mancante, \"New Fun\" n. 1 fu l'unico fumetto a contenere solo materiale nuovo.\nI primi quattro numeri furono pubblicati dal fondatore della futura Funnies, Inc. Lloyd Jacquet, il prossimo dallo stesso Wheeler-Nicholson. Il numero 6 (ottobre 1935) port\u00f2 il debutto del fumetto di Jerry Siegel e Joe Shuster, i futuri creatori di Superman, che cominciarono la loro carriera con il moschettiere spaccone \"Henri Duval\" e, sotto gli pseudonimi di \"Leger e Reuths\", l'avventuriero super naturale Dottor Occult. Rimasero fino da quest'ultimo titolo fino al n. 32 (giugno 1938), dopo il ri-titolamento del fumetto come \"More Fun\" (n. 7 e 8, gennaio-febbraio 1936), e \"More Fun Comics\" (dal n. 9 in poi).\nCon il numero 108 (marzo 1946), tutte le avventure dei supereroi furono spostate da \"More Fun\" ad \"Adventure Comics\". \"More Fun\" divenne un fumetto umoristico che mise in luce la fantasia dei bambini con \"Jimminy and the Magic Book\". Il fumetto venne cancellato con il n. 127 (novembre 1947)."}
{"id": "2984804", "revid": "404338", "url": "https://it.wikipedia.org/wiki?curid=2984804", "title": "How Long", "text": ""}
{"id": "2984812", "revid": "278830", "url": "https://it.wikipedia.org/wiki?curid=2984812", "title": "Pak Nam-chol", "text": ""}
{"id": "2984813", "revid": "478814", "url": "https://it.wikipedia.org/wiki?curid=2984813", "title": "Unicredit Czech Open 2010", "text": "L'Unicredit Czech Open 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a Prost\u011bjov in Repubblica Ceca dal 30 maggio al 6 giugno 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori passati dalle qualificazioni:\nCampioni.\nSingolare.\n Jan H\u00e1jek ha battuto in finale Radek \u0160t\u011bp\u00e1nek, 6\u20130, ret.\nDoppio.\n Marcel Granollers / David Marrero hanno battuto in finale Johan Brunstr\u00f6m / Jean-Julien Rojer, 3\u20136, 6\u20134, [10\u20136]"}
{"id": "2984819", "revid": "188402", "url": "https://it.wikipedia.org/wiki?curid=2984819", "title": "OpenMoko", "text": ""}
{"id": "2984825", "revid": "314905", "url": "https://it.wikipedia.org/wiki?curid=2984825", "title": "San Maurilio", "text": ""}
{"id": "2984826", "revid": "1305772", "url": "https://it.wikipedia.org/wiki?curid=2984826", "title": "C'eravamo tanto odiati", "text": ""}
{"id": "2984834", "revid": "287204", "url": "https://it.wikipedia.org/wiki?curid=2984834", "title": "Nightmare (Avenged Sevenfold)", "text": ""}
{"id": "2984842", "revid": "767487", "url": "https://it.wikipedia.org/wiki?curid=2984842", "title": "Gregory Maguire", "text": "Maguire,\u00e8 nato e cresciuto ad Albany, New York, \u00e8 il figlio di mezzo di sette fratelli.\nDopo il diploma alla State University of New York ad Albany, un master in letteratura per bambini presso il Simmons College ed il dottoratato in Letteratura inglese ed Americana alla Tufts University,ha insegnato per alcuni anni Letteratura per ragazzi e nel 1986 ha fondato il \"Childern's Literature New England\", un'organizzazione non profit che promuove la lettura fra i giovanissimi. \nMaguire ha vissuto a Dublino, Londra e nella area metropolitana di Boston. \nHa pubblicato il suo primo romanzo per bambini all'et\u00e0 di 24 anni, la sua vita professionale, accanto al suo lavoro creativo, include impegni per l'alfabetizzazione e l'educazione alla letteratura.\nHa incontrato il pittore americano Andy Newman nel 1997 e nel 1999 ha adottato il primo dei loro tre figli. \nNe seguirono altri due nel 2001 e nel 2002. \nMaguire e Newman si sposarono nel giugno 2004, poco dopo che il matrimonio gay divenne legale in Massachusetts. \nAutore di molti libri per bambini, ha pubblicato cinque bestseller per adulti, fra cui \"Strega\" (1995)\nVive nel Massachusetts. "}
{"id": "2984854", "revid": "31886", "url": "https://it.wikipedia.org/wiki?curid=2984854", "title": "Attilio Foti", "text": "Biografia.\nSi trasferisce nel 1953 a Roma, dove intraprende la carriera di giornalista.\nDue anni di collaborazioni in varie testate, fra le quali \"L'Avanti\", lo conducono nel 1955 al quotidiano Il Tempo, dove per anni si occupa delle pagine di cronaca della Calabria. Dal 1957 iscritto all'albo dei giornalisti professionisti del Lazio.\nPassato al servizio Interni negli anni sessanta, ne diventa rapidamente responsabile, alternando la direzione del servizio con il ruolo di inviato speciale; incarico che lo porter\u00e0 a girare per il mondo, per oltre vent'anni, producendo articoli di notevole spessore giornalistico.\nHa seguito con interesse anche la \u201cquestione Altoatesina\u201d negli anni settanta, studiando il problema dell'irredentismo del S\u00fcdtirol. Nello stesso periodo si \u00e8 occupato dello sviluppo e della tecnologia delle Ferrovie in Italia.\nMolto apprezzati e pubblicati pi\u00f9 volte i reportage sulle \"sette sorelle\" del tabacco statunitensi del '73 e sui ponti a campata unica americani del '74. Allo stesso periodo risalgono una lunga serie di \"pezzi\" di ambientazione politico-culturale in Africa centrale (Kenya, Tanzania, Zanzibar).\nNegli anni ottanta \u00e8 passato al servizio politico del giornale, firmando spesso articoli di fondo sulla realt\u00e0 pubblica del Paese.\nDa sempre attaccato alla sua terra, nel 2002 lascia la capitale per tornare a Palmi, suo paese di origine, dove collabora con alcuni giornali locali, pubblicando di politica, sanit\u00e0 e folklore locale.\nHa vinto undici premi giornalistici nazionali, due internazionali, fra i quali il \"Motta\" e il \"Villa San Giovanni\", nonch\u00e9 due premi \"Ferrovie\".\nDa sempre appassionato di storia, Attilio Foti ha scritto due libri correlati con la sua terra di origine. Il primo \u2013 \"La Calabria dai Borboni ai nostri giorni\" \u2013 \u00e8 un saggio storico sulla metamorfosi della regione dal risorgimento al boom economico post-bellico. Il secondo \u2013 \"La capitanessa dei Piani della Corona\" - \u00e8 invece un romanzo storico che ripercorre il periodo del brigantaggio in Calabria a cavallo fra il XVIII e il XIX secolo. \u00c8 la storia di una donna della media borghesia palmese, Francesca La Gamba, la quale spinta da un'incontenibile sete di vendetta contro i francesi occupatori, in particolare nei confronti di un ufficiale che le aveva fatto fucilare i figli, si un\u00ec ad una banda di briganti che operava nella zona. In breve forn\u00ec prove di ardimento tali da divenire il capo riconosciuto della banda stessa, seminando ovunque il terrore. Sin quando ottenne la sua terribile vendetta."}
{"id": "2984858", "revid": "827882", "url": "https://it.wikipedia.org/wiki?curid=2984858", "title": "Yaya Panda", "text": ""}
{"id": "2984865", "revid": "110157", "url": "https://it.wikipedia.org/wiki?curid=2984865", "title": "Texture (cosmologia)", "text": "Un difetto della trama cosmica, o pi\u00f9 semplicemente difetto di trama (in inglese texture) \u00e8, in cosmologia, un difetto topologico nella struttura della rete cosmica fatta di filamenti e vuoti che costituisce lo spaziotempo. Un difetto di trama si forma in caso di completa rottura di gruppi di simmetria larghi e complessi. \nI difetti di trama non sono localizzabili come altri tipi di difetti, e sono instabili. Attualmente, non \u00e8 stata individuata alcuna \"texture\" in modo diretto, ma la loro esistenza \u00e8 compatibile con le correnti teorie ed osservazioni dell'universo.\nNel 2007, la sonda WMAP ha individuato una macchia fredda nella radiazione cosmica di fondo, che potrebbe essere interpretata, secondo un'ipotesi, come una prova dell'esistenza di una \"texture\" in quella direzione."}
{"id": "2984868", "revid": "767487", "url": "https://it.wikipedia.org/wiki?curid=2984868", "title": "Ettore Thesorieri", "text": "Personaggio di rilievo nella vita amministrativa, politica e culturale dell'Umbria tra Cinquecento e Seicento. A lui si deve la composizione dello \"Stimolo Generoso di Virtute\" che ogni anno viene riproposto durante la cerimonia di apertura della Giostra della Quintana di Foligno. \u00c8 autore di due messe in stile polifonico a 5 voci a cappella: \"Laudato sempre sia\" e \"In tribulatione\" e di una raccolta di liriche dal titolo \"La penna insensata\". Degna di nota la sua corrispondenza epistolare con Torquato Tasso.\nBiografia.\nLa sua formazione culturale e amministrativa parte da Bari per approdare a Napoli. Nella citt\u00e0 partenopea comp\u00ec gli studi giuridici (laurea \"In utroque iure\" ovvero sia in diritto civile che in quello canonico) e conobbe il Tasso, col quale rest\u00f2 in corrispondenza epistolare anche da Cannara. A Napoli e poi a Roma (dove giunse ai primi di novembre del 1590) rivest\u00ec i primi incarichi nelle segreterie private di importanti famiglie nobiliari, e proprio a Roma conobbe Giampaolo II Baglioni, che lo volle con s\u00e9 a Cannara, per affidargli il controllo del suo \"stato\".\nSiamo agli inizi degli anni novanta del Cinquecento. Da allora il Thesorieri vivr\u00e0 a Cannara, ne diventer\u00e0 cittadino e si unir\u00e0 in matrimonio dapprima con Beatrice Contucci, poi, alla morte di lei, con Agata Feltri, entrambe discendenti da famiglie illustri, ricche e potenti.\nNegli anni 1613-1614 risulta cancelliere nella citt\u00e0 di Foligno. A lui i Priori affidano il compito di redigere il Regolamento della Giostra della Quintana che si svolse nel 1613, tenzone cavalleresca \u201cattraverso la quale si sarebbe dovuto chiarire l'oscuro dubbio se fosse miglior cosa l'amore della Dama o l'onore del Principe\u201d. Il Thesorieri compose dunque quello \"Stimolo Generoso di Virtute\", che ogni anno viene riproposto quale incipit della famosa Giostra della Quintana di Foligno.\nQuesto personaggio ebbe un ingegno assai vivace e poliedrico, che si esplic\u00f2 anche nel campo della poesia. Molte delle sue composizioni vennero pubblicate nel 1626 sotto il titolo di \"\u201cLa penna insensata\u201d\", con prefazione ai lettori di Francesco Cirocchi e sua dedica al conte Francesco Crescenti, con i timbri della stamperia Agostino Alterij di Foligno. Il Thesorieri scrisse anche due Messe: \"Missa cum quinque vocibus Laudato sempre sia il nome di Jes\u00f9, e di Maria\", eseguita il 16 settembre 1618 nella Cappella Sistina sotto la direzione di Ruggero Giovannelli e \"In tribulatione\". I rispettivi testi musicali, compresi in un unico manoscritto autografo, sono conservati nella Biblioteca Nazionale Centrale di Roma. \nPer i suoi meriti culturali, fu accolto nell'Accademia degli Insensati di Perugia.\nQualche giorno prima di morire, chiese e ottenne di entrare nel Terz'Ordine di S. Francesco. E cos\u00ec, nella sua stanza dove giaceva vecchio e malato, \nProprio in memoria di questa sepoltura il 18 aprile 2010 \u00e8 stata posta nella chiesa parrocchiale di San Matteo a Cannara una lapide in marmo nell'altare laterale dedicato alla Madonna del Rosario.\nNote.\nLa biografia \u00e8 tratta dalla relazione tenuta da Ottaviano Turrioni al Convegno \"Omaggio a Ettore Thesorieri\" (Cannara, 17 aprile 2010) promosso dal Comitato Culturale \"Valerio de' Ranieri\" per gli studi storico-culturali del territorio di Cannara, con interventi di Anna Maria Rodante (\"Ettore Thesorieri, cancelliere e poeta\") e Paola Monacchia (\"Cannara ed Ettore Thesorieri\")."}
{"id": "2984871", "revid": "599013", "url": "https://it.wikipedia.org/wiki?curid=2984871", "title": "P\u00eara", "text": ""}
{"id": "2984874", "revid": "767487", "url": "https://it.wikipedia.org/wiki?curid=2984874", "title": "Distretto di Z\u0259rdab", "text": "Il distretto di Z\u0259rdab (in azero Z\u0259rdab rayonu) \u00e8 un distretto dell'Azerbaigian con capoluogo Z\u0259rdab."}
{"id": "2984883", "revid": "1573940", "url": "https://it.wikipedia.org/wiki?curid=2984883", "title": "Palazzo Cancellieri", "text": "Il Palazzo Cancellieri \u00e8 un edificio storico di Pistoia.\nStoria.\nIl palazzo si trova nel centro di Pistoia ed \u00e8 appartenuto ad una delle famiglie pi\u00f9 potenti della Pistoia medievale, i Cancellieri.\nProgettato dall'architetto Jacopo Lafri, pass\u00f2 nel 1609 alla famiglia Cancellieri che ne modific\u00f2 l'aspetto.\nNel 1795, con la morte dell'ultimo Cancellieri, il palazzo venne ereditato da Giacinto Ganucci, appartenente ad un ramo minore della famiglia.\nL'aspetto attuale, nonostante abbia subito modifiche, rimane comunque manieristico, il palazzo \u00e8 uno degli elementi pi\u00f9 attrattivi di Pistoia nonch\u00e9 meta di molti turisti."}
{"id": "2984884", "revid": "125963473", "url": "https://it.wikipedia.org/wiki?curid=2984884", "title": "Elena Ferrante", "text": "Il settimanale \"Time\" nel 2016 l'ha inserita tra le 100 persone pi\u00f9 influenti al mondo.\nBiografia.\nNata e cresciuta a Napoli, fra i suoi autori preferiti cita Elsa Morante. Dal suo primo romanzo, \"L'amore molesto\", edito nel 1992, vincitore del Premio Procida-Isola di Arturo-Elsa Morante e del premio Oplonti d'argento, nonch\u00e9 selezionato al Premio Strega e al premio Artemisia, \u00e8 stato tratto l'omonimo film di Mario Martone, in concorso al 48\u00ba Festival di Cannes. Dal romanzo successivo, \"I giorni dell'abbandono\", edito nel 2002 e finalista al Premio Viareggio, \u00e8 stata realizzata la pellicola omonima di Roberto Faenza, in concorso alla 62\u00aa Mostra internazionale d'arte cinematografica di Venezia. Nel volume \"La frantumaglia\", edito nel 2003, racconta la sua esperienza di scrittrice.\nNel 2006 viene pubblicato il romanzo \"La figlia oscura\", da cui nel 2007 la scrittrice ha tratto spunto per il racconto per bambini \"La spiaggia di notte\". Nel 2011 \u00e8 stato pubblicato il primo volume della serie \"L'amica geniale\", seguito nel 2012 dal secondo volume, \"Storia del nuovo cognome\", nel 2013 dal terzo, \"Storia di chi fugge e di chi resta\" e nel 2014 dal quarto e conclusivo \"Storia della bambina perduta\". Nel 2012 le Edizioni e/o hanno riunito i primi tre romanzi della scrittrice (\"L'amore molesto\", \"I giorni dell'abbandono\", \"La figlia oscura\"), accomunati dal tema di un amore negativo, traumatico e destabilizzante, in un unico volume, \"Cronache del mal d'amore\". Nel novembre 2014 \u00e8 stata inserita in una lista dei cento pensatori pi\u00f9 influenti dalla rivista \"Foreign Policy\" per la categoria chronicler.\nNell'aprile 2016 compare nella lista per la categoria \u201cArtists\u201d tra le 100 persone pi\u00f9 influenti del 2016 secondo \"Time\". La tetralogia \u00e8 stata pubblicata in audiolibro, con la lettura di Anna Bonaiuto, da Emons Audiolibri. Nel 2017 la televisione statunitense HBO in collaborazione con la Rai annuncia la produzione di una serie televisiva basata sul romanzo \"L'amica geniale\". La serie, diretta dal regista italiano Saverio Costanzo \u00e8 andata in onda in prima visione assoluta sul canale HBO dal 18 novembre al 10 dicembre 2018. In Italia \u00e8 stata trasmessa su Rai 1 e pubblicata su TIMvision dal 27 novembre al 18 dicembre 2018. Il nuovo romanzo di Ferrante \"La vita bugiarda degli adulti\" \u00e8 stato pubblicato in Italia da E/O il 7 novembre 2019. Il 12 maggio 2020 Netflix annuncia che realizzer\u00e0 una serie televisiva basata sul romanzo di Ferrante \"La vita bugiarda degli adulti\".\n\u00c8 apprezzata anche fuori dall'Italia, in particolare negli Stati Uniti, dove quattro suoi romanzi hanno trovato il favore del pubblico sotto la traduzione di Ann Goldstein, grazie alla casa editrice Europa Editions.\nLa questione dell'identit\u00e0.\n\u00c8 opinione diffusa che il suo nome sia uno pseudonimo, per quanto tale ipotesi non sia accreditata dalla scrittrice. Tra le ipotesi fatte sulla sua possibile identit\u00e0 ci sono quelle di Anita Raja, moglie di Domenico Starnone nonch\u00e9 saggista partenopea e traduttrice di Starnone stesso; di Goffredo Fofi (nato a Gubbio) e degli editori Sandro Ferri e Sandra Ozzola (delle Edizioni e/o). Ricerche stilistiche e stilometriche orientano l\u2019identificazione verso il nome di Domenico Starnone. A queste si aggiungono anche corrispondenze che riguardano i personaggi familiari presenti nei romanzi di Starnone e di Ferrante. In questo senso sono molto significativi i saggi di Simone Gatto, che confermano una analisi di Luigi Galella. \nUn'altra ipotesi riconduce alla formulazione del critico e romanziere Marco Santagata che ha tentato di svelare l'identit\u00e0 di Ferrante, dietro la quale, a suo parere, si celerebbe la storica normalista Marcella Marmo, docente all'Universit\u00e0 \"Federico II\" di Napoli. Altre piste, invece, indicano Marcello Frixione come ipotesi possibile (anche se la provenienza geografica, Genova, oltre che la conoscenza ambientale e descrittiva di alcuni rioni partenopei, non giustifica minimamente siffatta ipotesi). \nNell'ottobre 2016 l'ipotesi che Ferrante sia Anita Raja si \u00e8 rafforzata in seguito alla pubblicazione di un articolo (uscito sul \"Sole24ore\" e ripreso dalle principali testate internazionali) che desume l'attribuzione dalle transazioni finanziarie della casa editrice, un metodo deplorato con fermezza da Sandra Ozzola, della casa editrice E/O senza per\u00f2 una vera smentita.\nSenza aver mai svelato la propria identit\u00e0, ha pubblicato il volume \"La frantumaglia\" proprio per soddisfare la curiosit\u00e0 del pubblico nei suoi confronti; in esso sono raccolte le lettere dell'autrice al suo editore, le poche interviste da lei concesse e le sue corrispondenze con lettori d'eccezione. La funzione principale dell'opera \u00e8 far comprendere al lettore i motivi che spingono l'autrice a rimanere nell'oscurit\u00e0. La scrittrice stessa parla di un desiderio di autoconservazione del proprio privato, un desiderio di mantenere una certa distanza e non prestarsi alla spinta che alcuni scrittori hanno di mentire per apparire come ritengono che il pubblico si aspetti. Ferrante \u00e8 convinta che i suoi libri non necessitino di una sua foto in copertina n\u00e9 di presentazioni promozionali: devono essere percepiti come \u201corganismi autosufficienti\u201d, a cui la presenza dell'autrice non potrebbe aggiungere nulla di decisivo, dando vita, in questo modo, a un'inedita performance autoriale dell'assenza."}
{"id": "2984886", "revid": "1381093", "url": "https://it.wikipedia.org/wiki?curid=2984886", "title": "Vivid (Living Colour)", "text": "Vivid \u00e8 il primo album in studio del gruppo musicale statunitense Living Colour, pubblicato il 3 maggio 1988 dalla Epic Records e dalla CBS.\n\u00c8 stato prodotto da Ed Stasium, che ne ha curato anche la registrazione insieme a Paul Hamingson agli studi Skyline, Sound on Sound e ai Right Track Studios, eccetto le tracce 9 e 11 registrate da Ron St. Germain, missato da Ed Stasium ai Right Track Studios, arrangiato da Paul Hamingson, mentre il mastering \u00e8 di Greg Calbi degli studi Sterling Sound di New York. Contiene due tracce prodotte da Mick Jagger, \"Glamour Boys\" e \"Which Way to America\", e una cover dei Talking Heads, \"Memories Can't Wait\"."}
{"id": "2984888", "revid": "108554554", "url": "https://it.wikipedia.org/wiki?curid=2984888", "title": "Besford", "text": "Besford \u00e8 un \"villaggio\" e allo stesso tempo una parrocchia civile nel Wychavon, distretto del Worcestershire, Inghilterra. Secondo il censimento del 2001 aveva una popolazione di 147 abitanti. Il villaggio \u00e8 vicino a Pershore."}
{"id": "2984892", "revid": "1543377", "url": "https://it.wikipedia.org/wiki?curid=2984892", "title": "Campionato sudamericano di rugby 2010", "text": "Il campionato sudamericano di rugby del 2010 \u00e8 la XXXII edizione in assoluto di tale torneo, e la XI disputata con la formula attuale a divisioni.\nLa divisione superiore, ha visto ai nastri di partenza squadre come l'Argentina A (Jaguars) e l' e il , e \nCome per il 2009 il campionato \"A\" \u00e8 stato diviso in due tornei\nIl primo in ordine di tempo denominato \"Copa Atilio Rienzi\", si \u00e8 disputato tra , , e . Ossia senza l'Argentina.\nAncora una volta \u00e8 stato vinto dall'Uruguay .\nIl secondo tra l'Argentina e le due migliori squadre del preliminare ossia Cile ed Uruguay (per queste ultime si \u00e8 tenuto valido il risultato dell'incontro tra loro nel torneo preliminare). Facile il successo dei \"Jaguars\" della nazionale \"A\" argentina .\nSudamericano \"A\".\nCopa \"Atilio Rienzi\".\nClassifica.\nTre punti per la vittoria, uno per il pareggio, 0 per la sconfitta.\nSudamericano \u201cB\u201d.\nLa divisione inferiore (o Sudamericano \u201cB\u201d) si \u00e8 disputata a Medellin (Colombia) dal 24 al 31 ottobre 2010 con la partecipazione della , detentrice, e di , e \nLa formula adottata \u00e8 quella del girone all'italiana con gare di sola andata.\nContemporaneamente si \u00e8 disputato il torneo \"Juvenil\" Under 20, vinto dalla Colombia\nIl successo ha arriso tra i Seniores al Per\u00f9 \nClassifica.\n3 punti per la vittoria, 1 per il pareggio, 0 per la sconfitta"}
{"id": "2984894", "revid": "122246", "url": "https://it.wikipedia.org/wiki?curid=2984894", "title": "Formazioni di Serie A1 femminile FIPAV 2001-2002", "text": "Formazioni delle squadre di pallavolo partecipanti alla stagione 2001-2002 del campionato di serie A1."}
{"id": "2984897", "revid": "38120", "url": "https://it.wikipedia.org/wiki?curid=2984897", "title": "Lettera ai Corinzi", "text": ""}
{"id": "2984899", "revid": "292162", "url": "https://it.wikipedia.org/wiki?curid=2984899", "title": "Lettere (Ignazio di Antiochia)", "text": ""}
{"id": "2984903", "revid": "250563", "url": "https://it.wikipedia.org/wiki?curid=2984903", "title": "Formula 2 stagione 1981", "text": ""}
{"id": "2984911", "revid": "292162", "url": "https://it.wikipedia.org/wiki?curid=2984911", "title": "Lettera (Pseudo-Barnaba)", "text": ""}
{"id": "2984915", "revid": "767487", "url": "https://it.wikipedia.org/wiki?curid=2984915", "title": "Elettrocromatografia", "text": "L'elettrocromatografia \u00e8 una tecnica cromatografica che sfruttando un gradiente di campo elettrico applicato a 90\u00b0 rispetto al flusso del solvente, rappresenta una variante pi\u00f9 pratica e pi\u00f9 veloce rispetto alla classica cromatografia liquida su carta. La separazione \u00e8 attuata in senso discendente e si ottengono percorsi divergenti, dall'alto in basso, a partire dal punto di semina.\nLa tecnica che utilizza una colonna a permeazione di gel rappresenta una combinazione tra la cromatografia di esclusione molecolare e l'elettroforesi su gel."}
{"id": "2984917", "revid": "106456", "url": "https://it.wikipedia.org/wiki?curid=2984917", "title": "The Garrick Gaieties", "text": "The Garrick Gaieties \u00e8 una rivista musicale con musica di Richard Rodgers, testi delle canzoni di Lorenz Hart e libretto di Benjamin M. Kaye, Arthur Sullivan, Morrie Ryskind, Louis Sorin, Sam Jaffe, Howard J. Green e Edith Meiser. \nLo spettacolo fu prodotto dal Guild Theatre ed ha avuto la prima assoluta al Garrick Theatre per il Broadway theatre con Sterling Holloway e Lee Strasberg il 17 maggio 1925 arrivando a 211 recite. Produttore fu Edward Eliscu.\nDato il successo della prima edizione seguiranno altre due edizioni. \nUna di discreto successo nel 1926 che arriva a 174 recite e una nel 1930 che non riscosse per\u00f2 molto successo.\nNumeri musicali.\nper la rivista furono appositamente scritte le seguenti canzoni\nInoltre furono inserite anche due canzoni scritte per il musical Winkle Town \nNel programma di sala ll numero \"The Joy Spreader\" viene definito \"An American Jazz Opera inspired by Gilbert Seldes\". Il numero aveva una durata di circa 15 minuti. \nLa canzone \"Ladies of the Box Office\", che aveva la stessa melodia della canzone \"Soliciting Subscriptions\" con per\u00f2 un testo diverso, prendeva in giro le dive di Broadway dell'epoca parodiandone i loro pomposi comportamenti."}
{"id": "2984924", "revid": "492811", "url": "https://it.wikipedia.org/wiki?curid=2984924", "title": "Bomba a fusione termonucleare incontrollata", "text": ""}
{"id": "2984925", "revid": "326822", "url": "https://it.wikipedia.org/wiki?curid=2984925", "title": "Quelli dell'intervallo Cafe", "text": ""}
{"id": "2984926", "revid": "54354", "url": "https://it.wikipedia.org/wiki?curid=2984926", "title": "Database XML", "text": ""}
{"id": "2984927", "revid": "125494303", "url": "https://it.wikipedia.org/wiki?curid=2984927", "title": "Terremoto di Tuscania del 1971", "text": "Il terremoto di Tuscania del 1971 \u00e8 stato un evento sismico verificatosi nel 1971 a Tuscania e nell'alto Lazio.\nEventi sismici.\nIl sisma si verific\u00f2 la sera del 6 febbraio 1971, alle ore 19:09, e fece registrare una magnitudo momento di 5.2 ed un'intensit\u00e0 stimata tra il VIII e il IX grado della scala Mercalli. Ebbe epicentro tra Arlena di Castro e Tuscania, circa 20\u00a0km a ovest di Viterbo, nell'alto Lazio. Secondo le testimonianze raccolte, il terremoto sarebbe stato preceduto da altri eventi sismici di minore intensit\u00e0. Una forte replica si verific\u00f2 alle ore 20:20. Il sisma caus\u00f2 22 vittime e un centinaio di feriti.\nL'origine sismogenetica si ritiene connessa ai movimenti tellurici dell'apparato Vulsinio, similarmente ad altri terremoti verificatisi in passato nello stesso territorio, e dunque l'evento mantiene sostanziali differenze con i terremoti dell'Appennino centrale. Inoltre, a causa della modesta profondit\u00e0 dell'ipocentro, l'area interessata fu limitata al viterbese, sebbene il sisma fu avvertito anche a Roma e nel Lazio meridionale.\nLa citt\u00e0 pi\u00f9 colpita fu, appunto, Tuscania dove risult\u00f2 inagibile il 60% degli edifici. Si verificarono numerosi crolli, in particolar modo nel quartiere medievale edificato in buona parte su lava e tufo. La chiesa di San Pietro e la basilica di Santa Maria Maggiore fecero registrare gravissimi danni, come anche il resto degli edifici monumentali e l'Ospedale Civile. Furono riscontrate lesioni sulle arcate del ponte sul fiume Marta, cosicch\u00e9 la cittadina rimase inizialmente irraggiungibile ai soccorsi provenienti da Roma. Lievi danni si verificarono anche ad Arlena di Castro, Civitavecchia, Tarquinia e Viterbo.\nNei giorni seguenti furono allestite tendopoli per dare rifugio agli oltre sfollati. L'8 febbraio l'area terremotata ricevette la visita del presidente della Repubblica, Giuseppe Saragat, e del presidente del Consiglio, Emilio Colombo. In seguito, con la legge n. 1155 del 20 dicembre 1971, furono dispensati dal servizio di leva i giovani di Tuscania e Arlena di Castro che avessero deciso di partecipare alla ricostruzione delle due cittadine."}
{"id": "2984929", "revid": "339392", "url": "https://it.wikipedia.org/wiki?curid=2984929", "title": "Episodi di Quelli dell'intervallo Cafe", "text": ""}
{"id": "2984930", "revid": "473148", "url": "https://it.wikipedia.org/wiki?curid=2984930", "title": "Charles-Martial Allemand-Lavigerie", "text": ""}
{"id": "2984934", "revid": "76652", "url": "https://it.wikipedia.org/wiki?curid=2984934", "title": "Z\u0259rdab", "text": "Z\u0259rdab (in russo \u0417\u0430\u0440\u0434\u043e\u0431, Zardob) \u00e8 un comune dell'Azerbaigian, capoluogo dell'omonimo distretto."}
{"id": "2984942", "revid": "599013", "url": "https://it.wikipedia.org/wiki?curid=2984942", "title": "Konstanty Plisowski", "text": "Biografia.\nApparteneva ad una famiglia della piccola nobilt\u00e0 feudale polacca: suo padre, il barone Ludwik, era ufficiale medico nell'esercito russo, mentre sua madre discendeva dall'antica famiglia dei Ravi\u010d ed era pronipote del noto drammaturgo, filosofo e patriota Julian Ursyn Niemcewicz, che aveva attivamente partecipato alla rivolta di Novembre, nel 1831.\nPlisowski viaggi\u00f2 al seguito del reggimento in cui il padre era ufficiale medico in alcune delle zone periferiche dell'Impero russo, in Moldavia, Georgia e Carelia; dopo aver compiuti gli studi universitari all'Universit\u00e0 di San Pietroburgo, dal 1908 entr\u00f2 come ufficiale di cavalleria nell'esercito russo, e promosso maggiore all'inizio della prima guerra mondiale, durante la quale si leg\u00f2 ad un gruppo di militari che speravano in una possibile indipendenza della Polonia, decidendo di passare al campo avverso, quello austriaco, e fece parte della IV Legione Polacca, divenendo poi colonnello del vero e proprio esercito polacco appena dichiarata l'indipendenza.\nEbbe anche un ruolo importante nella guerra polacco-ucraina al fianco delle truppe del generale Bronislaw Bohatyrewicz, e la sua fama fu molto diffusa in Europa per l'aver guidato l'eroica carica di un reggimento di ulani dell'esercito polacco, la cosiddetta carica di cavalleria di Jzlowiec, che lo rese un eroe in Polonia e un uomo di fama europea, tanto da essere promosso brigadier generale sul campo. La vera realizzazione militare di Plisowski si ebbe per\u00f2 durante la guerra sovietico-polacca del 1920: il generale era stato allontanato da Varsavia per aver avuto disaccordi con il regime dittatoriale del maresciallo J\u00f3zef Pi\u0142sudski, e gli era stato affidato il comando di una brigata di cavalleria nell'esercito del generale barone R\u00f3mmel; Pilsowski diresse vittoriosamente la battaglia di Komarow contro le truppe di Bud\u00ebnnyj, che lo rese il vero e proprio vincitore della guerra; malvisto dal governo a causa di questa vittoria che gli procur\u00f2 un eccessivo seguito nell'esercito ma anche per le sue idee democratiche, fu nuovamente allontanato da Varsavia e divenne rettore della Scuola Militare di Varsavia, uno dei pi\u00f9 prestigiosi istituti militari europei.\nPilsowski fu uno dei comandanti dell'estrema difesa polacca all'avanzata dei tedeschi e dei sovietici in seguito al patto Molotov-Ribbentrop, e impegn\u00f2 il corpo d'armata del generale Heinz Guderian nella battaglia di Brest-Litvosk, conseguendo una cocente sconfitta. Imprigionato dalla polizia sovietica il 28 settembre 1939, fu internato nel campo di prigionia di Starobielsk con il suo ex superiore generale Leonard Skierski, dove fu assassinato durante il massacro di Katyn'."}
{"id": "2984947", "revid": "438678", "url": "https://it.wikipedia.org/wiki?curid=2984947", "title": "Base di dati XML", "text": "Una base di dati XML (o, in inglese, database XML) \u00e8 un sistema software di persistenza dati che permette ai dati di essere memorizzati nel formato XML.\nQuesti dati possono essere interrogati, esportati e serializzati nel formato desiderato.\nEsistono due grandi classi di basi di dati XML:"}
{"id": "2984950", "revid": "463935", "url": "https://it.wikipedia.org/wiki?curid=2984950", "title": "Temperatura atmosferica", "text": ""}
{"id": "2984952", "revid": "1573940", "url": "https://it.wikipedia.org/wiki?curid=2984952", "title": "Made in Jamaica", "text": "Made in Jamaica \u00e8 un album di Bob Sinclar pubblicato nel 2010. L'album contiene il singolo \"I Wanna\", con la collaborazione di Shaggy, e alcuni successi precedenti come \"Love Generation\", \"World, Hold On (Children of the Sky)\", \"Sound of Freedom\" e \"Peace Song\" arrangiati in chiave reggae. Il secondo singolo estratto dall'album \u00e8 intitolato \"Rainbow of Love\", con la collaborazione di Ben Onono. Si tratta di un arrangiamento in chiave house della quinta traccia del disco \"Rainbow of Life\". Seppur con titolo diverso la canzone presenta il medesimo testo e la medesima melodia, caratterizzata dal sample di \"Dance with You\" di Carrie Lucas.\nTracce.\nBonus track \niTunes Bonus track"}
{"id": "2984953", "revid": "1543377", "url": "https://it.wikipedia.org/wiki?curid=2984953", "title": "Caverna glaciale", "text": "Una grotta o caverna definita glaciale o di ghiacciaio \u00e8 una cavit\u00e0 tipo grotta formatasi all'interno di un ghiacciaio. Sono spesso anche dette caverne o grotte di ghiaccio, ma questo termine andrebbe propriamente usato per descrivere le caverne nella roccia in posto contenenti ghiaccio tutto l'anno.\nPanoramica.\nLa maggior parte delle caverne glaciali si sono originate dall'acqua fluente attraverso o sotto il ghiacciaio, spesso proveniente dalla sua fusione in superficie, che penetra nel ghiaccio attraverso un mulino ed esce dal termine del ghiacciaio a livello basale. Il trasferimento di calore dall'acqua pu\u00f2 causare la fusione, sufficiente a formare una cavit\u00e0 piena d'aria, talvolta aiutata dalla soliflussione. Il movimento dell'aria pu\u00f2 dunque agevolare l'allargamento attraverso la fusione in estate e la sublimazione in inverno.\nAlcune caverne glaciali sono formate dal calore geotermico proveniente da aperture vulcaniche o da sorgenti di acque termali situate sotto il ghiaccio. Un caso estremo \u00e8 la caverna glaciale di Kverkfj\u00f6ll nel ghiacciaio Vatnaj\u00f6kull in Islanda, lunga 2,8 chilometri e alta 525 metri, secondo le misurazioni effettuate negli '80.\nAlcune grotte glaciali sono relativamente instabili a causa della fusione e del movimento glaciale e possono essere soggette a collassi parziali o totali, cos\u00ec come possono essere disintegrate dal ritiro glaciale. Un esempio della natura dinamica delle caverne glaciali pu\u00f2 essere osservato nelle Caverne Glaciali del Paradiso (\"Paradise Ice Caves\") situate sul Monte Rainier negli Stati Uniti. Note fin dall'inizio del 1900, le grotte si ritenevano del tutto scomparse alla met\u00e0 degli anni '40, ma ancora nel 1978 i corridoi delle caverne glaciali misuravano 13,25\u00a0km, ed erano considerate il pi\u00f9 lungo sistema di caverne glaciali al mondo. Le Caverne Glaciali del Paradiso collassarono e si estinsero negli anni novanta, e allo stesso modo la lingua inferiore del ghiacciaio che una volta le conteneva svan\u00ec interamente tra il 2004 e il 2006.\nLe caverne glaciali possono essere utilizzate dai glaciologi per studiare l'interno dei ghiacciai. Lo studio delle stesse grotte glaciali \u00e8 talvolta chiamato glaciospeleologia."}
{"id": "2984959", "revid": "352448", "url": "https://it.wikipedia.org/wiki?curid=2984959", "title": "Grotta glaciale", "text": ""}
{"id": "2984960", "revid": "352448", "url": "https://it.wikipedia.org/wiki?curid=2984960", "title": "Caverna di ghiacciaio", "text": ""}
{"id": "2984961", "revid": "352448", "url": "https://it.wikipedia.org/wiki?curid=2984961", "title": "Grotta di ghiacciaio", "text": ""}
{"id": "2984962", "revid": "352448", "url": "https://it.wikipedia.org/wiki?curid=2984962", "title": "Caverna di ghiaccio", "text": ""}
{"id": "2984963", "revid": "339392", "url": "https://it.wikipedia.org/wiki?curid=2984963", "title": "Grotta di ghiaccio", "text": ""}
{"id": "2984968", "revid": "62004", "url": "https://it.wikipedia.org/wiki?curid=2984968", "title": "Alfred de Bruyne", "text": ""}
{"id": "2984970", "revid": "62004", "url": "https://it.wikipedia.org/wiki?curid=2984970", "title": "Alfred De Bruyne", "text": ""}
{"id": "2984971", "revid": "729019", "url": "https://it.wikipedia.org/wiki?curid=2984971", "title": "Pavel Rafailovi\u010d Bermondt-Avalov", "text": "Biografia.\nPrimi anni.\nBermondt-Avalov nacque a Tbilisi (nell'attuale Georgia), adottando come secondo cognome Avalov (Avalishvili) quello del padre adottivo, il principe Mikhail Avalishvili. Ricevuta una formazione musicale entr\u00f2 nel 1906 nei Cosacchi dell'Ussuri dopo essere stato in precedenza direttore di banda nei Cosacchi del Transbaikal; entrato in un reggimento di lancieri nel 1909 fu promosso capitano nel 1914.\nIn questi anni pubblic\u00f2 alcuni romanzi di carattere patriottico e militare, spesso ispirati alle leggende del medioevo russo oppure ai romanzi romantici del 1800, nei quali rispecchi\u00f2 le sue idee politiche, conservatrici e zariste, impregnate di un focoso amore per la nobilt\u00e0. Durante la prima guerra mondiale fu impegnato in battaglia contro i tedeschi in Masuria e in Lituania, venendo promosso tenente colonnello gi\u00e0 nel 1916.\nGuerra civile.\nProfondamente legato allo zar e nemico dei bolscevichi, entr\u00f2 nell'Armata Bianca, venendo nominato dal generale Kornilov, capo delle forze controrivoluzionarie, capo militare dei distretti baltici col grado di maggior generale. Qui sostenne un'ampia politica di propaganda delle idee lealiste, trovando un vasto seguito tra i tedeschi baltici e la nobilt\u00e0 di Curlandia e Livonia, radunando un esercito di 50.000 uomini (anche se pare che i soldati effettivamente combattenti fossero circa 20.000) contro i comunisti. Si alle\u00f2 inoltre con il capo del movimento monarchico baltico tedesco, il generale R\u00fcdiger von der Goltz, con il quale attu\u00f2 la formazione di un\"'Armata dei volontari delle province occidentali\", detta anche \"armata dei Bermontiani\", un'armata bianca che fu attiva in Samogizia, Curlandia, Livonia ed Estonia e che si alle\u00f2 spesso con i capi nazionalisti locali, pure nemici dei sovietici, e in particolare con gli eserciti lettone ed estone, dei quali Bermondt-Avalov divenne uno dei capi.\nL'Armata arriv\u00f2 persino a battere una propria moneta, una sorta di marco parallelo, per un valore complessivo di 10 milioni. Le banconote, in tagli da 1, 5, 10 e 50 marchi, stampate in lingua russa e in lingua tedesca, erano controfirmate dallo stesso Bermondt-Avalov.\nI suoi obbiettivi, tuttavia, confliggevano con quelli dei nazionalisti baltici che miravano all'indipendenza dei loro territori dall'Impero che Avalov voleva ricostruire e che inoltre erano di sentimenti repubblicani. Perso anche l'appoggio dei polacchi, il principe lasci\u00f2 l'Armata bianca e ne disperse i membri.\nTutte queste operazioni gli valsero alla fine, una fama da avventuriero analoga a quella del Generale Bulak-Balakovich.\nDopoguerra.\nPavel Bermondt-Avalov emigr\u00f2 dopo la fine della guerra civile nell'Europa occidentale dove scrisse un libro di memorie. Dal 1921 visse in Germania dove fu coinvolto in alcuni movimenti di destra. Nel 1936 fu imprigionato e deportato dai nazisti a causa delle sue simpatie monarchiche. Si stabil\u00ec in seguito a Belgrado per riparare infine negli Stati Uniti dove mor\u00ec nel 1974 a New York."}
{"id": "2984975", "revid": "436472", "url": "https://it.wikipedia.org/wiki?curid=2984975", "title": "Port Vale", "text": ""}
{"id": "2984979", "revid": "436472", "url": "https://it.wikipedia.org/wiki?curid=2984979", "title": "Burton Albion", "text": ""}
{"id": "2984980", "revid": "1543377", "url": "https://it.wikipedia.org/wiki?curid=2984980", "title": "Sverre Stenersen", "text": "Biografia.\nIn un'epoca di dilettantismo puro Sverre Stenersen quotidianamente lavorava come taglialegna per mantenersi a Oslo, dove si era trasferito dal suo paese natale per cercare di mettere a frutto un talento sugli sci, emerso fin da ragazzino. Debutt\u00f2 nella nazionale di sci nordico della Norvegia nel 1951 e gi\u00e0 l'anno successivo vinse la sua prima medaglia olimpica, il bronzo nella combinata nordica ai VI Giochi olimpici invernali di , e chiuse al 27\u00ba posto la 18 km di fondo.\nNel 1954 vinse l'oro, sempre in combinata, ai Mondiali di Falun, mentre l'anno successivo colse il primo dei suoi tre successi a Holmenkollen (dove s'impose anche nel 1956 e nel 1959, in quest'occasione a pari merito con Gunder Gundersen) e fu insignito, assieme a re Haakon VII, Hallgeir Brenden e Veikko Hakulinen, della medaglia Holmenkollen.\nNel 1956 raggiunse l'apice della sua carriera vincendo l'oro nella combinata nordica ai VII Giochi olimpici invernali di (dove partecip\u00f2 anche alla gara di salto con gli sci, chiusa al 35\u00ba posto), due titoli nazionali e la classiche di Holmenkollen, Falun e Lahti (successo, quest'ultimo, replicato anche nel 1957, nel 1959 e nel 1960).\nNel 1958 ottenne la sua ultima medaglia iridata ai Mondiali di Lahti; chiuse la carriera partecipando alla gara di combinata nordica agli VIII Giochi olimpici invernali di , chiusa al 7\u00ba posto. Mor\u00ec nel dicembre del 2005 nella natia M\u00e5lselv, dove gest\u00ec a lungo un negozio di articoli sportivi e fu assessore allo sport e alla cultura; per molti anni rappresent\u00f2 un popolare punto di riferimento sportivo per tutta la contea di Troms."}
{"id": "2984981", "revid": "436472", "url": "https://it.wikipedia.org/wiki?curid=2984981", "title": "Hartlepool United", "text": ""}
{"id": "2984984", "revid": "161273", "url": "https://it.wikipedia.org/wiki?curid=2984984", "title": "Eros (astronomia)", "text": ""}
{"id": "2984998", "revid": "729019", "url": "https://it.wikipedia.org/wiki?curid=2984998", "title": "Kadiolo", "text": "Kadiolo \u00e8 un comune rurale del Mali, capoluogo del circondario omonimo, nella regione di Sikasso.\nIl comune \u00e8 composto da 20 nuclei abitati:"}
{"id": "2985000", "revid": "889336", "url": "https://it.wikipedia.org/wiki?curid=2985000", "title": "Faro di Green Island", "text": "Haulbowline Range Rear, noto come faro di Green Island, \u00e8 un fanale \"offshore\" situato nel fiordo di Carlingford Lough, sul confine tra Repubblica d'Irlanda e Irlanda del Nord in acque territoriali britanniche. Il faro \u00e8 gestito da \"Commissioners of Irish Lights\", l'autorit\u00e0 generale per i fari in entrambi i paesi."}
{"id": "2985003", "revid": "765341", "url": "https://it.wikipedia.org/wiki?curid=2985003", "title": "Roberto Cenci (pittore)", "text": "Biografia.\nRoberto Cenci nasce a Roma il 28 marzo 1915 da Luigi Cenci e Cornelia Moppi.\nTra il 1940 e il 1942 prende lezioni di disegno alla scuola di Adele Massaz. Dopo il liceo artistico, si iscrive alla facolt\u00e0 di Architettura di Roma che dovr\u00e0 abbandonare per i sopraggiunti eventi bellici. Sar\u00e0 congedato come grande invalido di guerra.\nCon la Liberazione si stabilisce in un appartamento di via Margutta. Sar\u00e0 l'occasione per l'avvicinamento e l'adesione alla scuola romana. Nel '47 e '48 espone in alcune mostre importanti tra cui quella alla Galleria d'arte \"Il Camino\" insieme a Renato Guttuso, Mario Sironi e Mario Mafai. Le sue opere sono recensite da Virgilio Guzzi su \"Il Tempo\" e Nicola Ciarletta su \"L'Unit\u00e0\", che definiscono l'arte di Cenci \"pittura onesta\".\nNel 1955 Cenci sposa Liliana Campanella (1930-2007) e si stabilisce ad Albano Laziale, in provincia di Roma. Dal matrimonio nasceranno quattro figli: Antonello, Luigi, Daniele e Fabrizio.\nL'anno successivo partecipa alla VII Quadriennale Nazionale d'Arte di Roma, al Premio Marzotto e, insieme ad Ottone Rosai, al Premio Titano a San Marino.\nNel 1968 diviene amico di Gian Luigi Rondi che immortaler\u00e0 in veste di cavaliere di Malta. Tra i suoi ritratti anche quello di Alida Valli e Pietro Nenni.\nFino agli anni Ottanta, intensificher\u00e0 la sua produzione artistica di stampo prevalentemente post-impressionistico (che spazia dalle nature morte ai nudi, dai paesaggi ai ritratti, fino ad un'ultima fase astratta) con mostre personali a New York e Parigi (Galerie d'art Ror Volmar).\nNell'aprile 1984 gli viene dedicata un'ampia retrospettiva dal Comune di Albano Laziale, curata dal critico d'arte Mariano Apa.\nRoberto Cenci muore ad Albano Laziale il 3 agosto 1989 a 74 anni.\nOpere.\nTra le sue opere:"}
{"id": "2985004", "revid": "30677", "url": "https://it.wikipedia.org/wiki?curid=2985004", "title": "Haulbowline Range Rear", "text": ""}
{"id": "2985006", "revid": "1776051", "url": "https://it.wikipedia.org/wiki?curid=2985006", "title": "Time's Up (Living Colour)", "text": "Time's Up \u00e8 il secondo album del gruppo musicale alternative metal Living Colour, uscito nel 1990 su Epic Records per la CBS e prodotto da Ed Stasium.&lt;br&gt;\n\u00c8 stato registrato da Ed Stasium e Paul Hamingson agli A&amp;M Recording Studios e agli RPM Studios, missato da Ed Stasium ai Right Track Studios eccetto le tracce 1, 5 e 9 missate da Ed Stasium e Ron St.Germain, arrangiato da Paul Hamingson, e il mastering \u00e8 di Greg Calbi degli studi Sterling Sound di New York."}
{"id": "2985010", "revid": "729019", "url": "https://it.wikipedia.org/wiki?curid=2985010", "title": "Stazione di Casabianca", "text": "La stazione di Casabianca \u00e8 una fermata ferroviaria situata sulla linea ferroviaria Roma-Velletri, \u00e8 posta nel comune di Ciampino in localit\u00e0 Casabianca, lungo la strada statale 217 Via dei Laghi.\n\u00c8 posta tra la stazione di Ciampino e la fermata di Santa Maria delle Mole.\nStoria.\nLa fermata, originariamente denominata Frattocchie, assunse nel 1940 la nuova denominazione di Casabianca.\nIl 15 dicembre 1948 venne attivato l'esercizio a trazione elettrica, con linea aerea alla tensione di 3000 V.\nNel 1992 balza alla cronaca per un fatto tragico: il 27 gennaio dello stesso anno, due treni si scontrano in stazione a causa di precedenze non rispettate, provocando la morte di 6 persone tra passeggeri e personale FS. Sar\u00e0 questo tragico avvenimento che dar\u00e0 il via alle critiche sulle carenze delle infrastrutture della ferrovia e ai numerosi e continui interventi di potenziamento della linea, ancora attivi.\nMovimento.\nLa fermata \u00e8 servita dei treni della linea regionale FL4, che collega la Capitale con i Castelli Romani.\nInterscambi.\nLa fermata dispone di:"}
{"id": "2985012", "revid": "547992", "url": "https://it.wikipedia.org/wiki?curid=2985012", "title": "Gabriel Oyola", "text": ""}
{"id": "2985015", "revid": "416175", "url": "https://it.wikipedia.org/wiki?curid=2985015", "title": "Picco piramidale", "text": "Un picco piramidale, o talvolta nella sua forma pi\u00f9 estrema chiamato picco glaciale, \u00e8 una cima di montagna che ha subito il crioclastismo e l'azione erosiva del ghiaccio durante la glaciazione. Se l'uso non crea ambiguit\u00e0 nel contesto montano, allora si pu\u00f2 usare semplicemente il termine picco oppure horn.\nFormazione.\nI campi di ghiaccio alla testa di ghiacciai sviluppano bacini a forma di scodella nei luoghi montani detti circhi glaciali. Le loro caratteristiche specifiche sono lo scorrimento rotazionale che erode il fondo del bacino, ma non i suoi bordi, causando in questo modo la tipica forma a scodella, fino a formare e anche contribuire allo sviluppo dei limiti rocciosi o morenici che li separano dai versanti di fondo valle, oltre a poter contenere laghetti glaciali chiamati tarn. \nDato che i circhi si sono formati dalla glaciazione in un ambiente alpino, la parete posteriore (\"headwall\" ) e le creste conosciute come ar\u00eate risultano pi\u00f9 ripide e delineate. Questo succede a causa del congelamento/scongelamento e al deterioramento della roccia (\"mass wasting\") sotto la superficie del ghiaccio. \u00c8 opinione diffusa che una causa comune per la ripidezza della parete posteriore (\"headwall\") e l'estensione verso questa siano i crepacci noti come bergschrund o crepacce terminali che si verificano tra il ghiaccio in movimento e la parete posteriore. \nQuesta \u00e8 una posizione dove gli osservatori che si trovano a esplorare i crepacci possono vedere gli effetti dovuti all'asportazione (\"plucking\") e alla frantumazione. Il ghiacciaio che vi si trovava, fondendo, dopo i periodi di glaciazione del Pleistocene, fa s\u00ec che tutto il circo rimanga esposto. Quando ci sono tre o pi\u00f9 di queste pareti posteriori di circo e ar\u00eate, uniti insieme per formare un singolo picco, si crea una forma piramidale con pareti molto ripide chiamato horn (picco) o horn glaciale. In regioni montane ben ghiacciate sono forme abbastanza comuni. Il numero di \"facce\" che costituiscono i versanti di un picco (horn) dipendono dal numero di circhi coinvolti nella sua formazione, ma in genere non superiori a tre o quattro.\nNel caso estremo un picco o horn glaciale pu\u00f2 avere i versanti quasi verticali su tutti i lati. Nelle Alpi, il nome \"horn\" viene attribuito a molti picchi esposti con inclinazioni delle pareti di 45-60\u00b0 (per es. il Kitzb\u00fcheler Horn).\nEsempi.\nEsempi di horn sono: "}
{"id": "2985021", "revid": "352448", "url": "https://it.wikipedia.org/wiki?curid=2985021", "title": "Picco glaciale", "text": ""}
{"id": "2985022", "revid": "729019", "url": "https://it.wikipedia.org/wiki?curid=2985022", "title": "Eustachy Erazm Sanguszko", "text": "Biografia.\nApparteneva ad una famiglia della szlachta, l'alta aristocrazia magnatizia polacca, Eustachy Erazm era il figlio di Hieronim Janusz Sanguszko, e di sua moglie, Cecylia Urszula Potocka, sorella di Roman Ignacy Potocki, crescendo in un ambiente colto e liberale in casa della nonna.\nCarriera.\nFrequent\u00f2 la scuola militare di Strasburgo e prest\u00f2 servizio nel R\u00e9giment Royal-Allemand cavalerie insieme a Stanis\u0142aw Mokronowski. Il 3 febbraio 1789, come capitano, prese servizio nell'esercito della corona nell'8\u00aa brigata di cavalleria nazionale. Il 5 ottobre 1789 fu promosso a maggiore, il 28 aprile 1792 a vice brigadiere e il 29 luglio 1792 a brigadiere. Divenne membro del Sejm per la provincia di Lublino nel 1788, dove appoggi\u00f2 concitatamente le nuove riforme agrarie e sociali, votando a favore della costituzione del 3 maggio.\nDurante la guerra russo-polacca del 1792 si distinse come comandante di un reggimento di cavalleria in Samogizia e partecip\u00f2 alla battaglia di Zielenc\u00e9; deluso dalla spartizione della Polonia, si arruol\u00f2 come volontario nelle armate di Ko\u015bciuszko e divenne celebre per aver salvato la vita allo stesso durante la battaglia di Szczekociny; fu promosso colonnello sul campo.\nCatturato dai russi, fu imprigionato per tre anni nella fortezza di Trakai, in Livonia, dove era prigioniero e mor\u00ec anche il generale Ogi\u0144ski, e a causa di un fallito tentativo di evasione fu condannato a due mesi di lavori forzati ad Orenburg. Amnistiato da Alessandro I, fu esiliato in Francia, dove fu inglobato nello stato maggiore di Napoleone I, si distinse durante la campagna d'Italia a Marengo e successivamente nelle le guerre contro l'Austria a Wagram e Austerlitz.\nQuando i francesi entrarono a Varsavia e costituirono il Ducato di Varsavia, il principe Sanguszko fu promosso brigadiere generale e vicer\u00e9 del regno; Sanguszko partecip\u00f2 attivamente alla campagna di Russia e venne ferito a Borodino. Comand\u00f2 il primo corpo d'armata che attravers\u00f2 la Beresina indenne e fu vice di J\u00f3zef Antoni Poniatowski, un suo vecchio amico, durante la campagna di Sassonia del 1813.\nQuando Napoleone fu esiliato all'Isola d'Elba, Sanguszko, che era un difensore delle idee monarchiche, pi\u00f9 che un rivoluzionario, trovandosi a suo agio nel regime filo-liberale di Luigi XVIII continu\u00f2 a servire la Francia, per poi ritornare in Polonia nel 1817, dove fu nominato voivoda di Volinia e pubblic\u00f2 un voluminoso libro di memorie, intitolato appunto \"Memorie\", di grande interesse storico e molto affidabile e realistico per ricostruire con cura la storia militare delle campagne napoleoniche.\nMassone, nel 1820 \u00e8 membro della loggia \"Bracia Zjednoczeni\".\nMatrimonio.\nNel 1798 spos\u00f2 Klementyna Czartoryska (1780\u20131852), figlia di J\u00f3zef Klemens Czartoryski. Ebbero tre figli:"}
{"id": "2985023", "revid": "298229", "url": "https://it.wikipedia.org/wiki?curid=2985023", "title": "Shanghai Golden Grand Prix", "text": "Lo Shanghai Golden Grand Prix \u00e8 un evento di atletica leggera che si svolge annualmente allo Stadio di Shanghai, in Cina. Possiede questo nome dal 2005 e da questo anno fino al 2009 la IAAF classific\u00f2 lo Shanghai Golden Grand Prix presso i circuiti IAAF Grand Prix e IAAF Super Grand Prix. Appartiene ora al gruppo dei meeting della Diamond League.\nEdizioni.\nDi seguito la tabella delle ultime edizioni del meeting."}
{"id": "2985025", "revid": "1543377", "url": "https://it.wikipedia.org/wiki?curid=2985025", "title": "Diou (Mali)", "text": "Diou \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 3 nuclei abitati:"}
{"id": "2985026", "revid": "729019", "url": "https://it.wikipedia.org/wiki?curid=2985026", "title": "Ke'Haan", "text": "Ke'Haan \u00e8 un personaggio immaginario che compare nei fumetti pubblicati dalla DC Comics. \u00c8 un altissimo alieno umanoide super forte con la pelle arancione scuro, una testa parzialmente calva e tre strisce castane che scendono per il centro della sua testa. Altri segni particolari che lo distinguono sono un paio di corna da toro. Comparve per la prima volta in \"Green Lantern\" vol. 3 n. 49 (febbraio 1949), nella storia \"Emerald Twilight Part Two: The Present\".\nBiografia del personaggio.\nStoria.\nKe'Haan di Varva fu in passato comandante in seconda dell'addestratore Lanterna Verde Kilowog. Era anche il protettore del settore 786. Insieme, lui e Kilowog erano i migliori addestratori per le nuove reclute del Corpo delle Lanterne Verdi. Nel corso della sua vita, fu considerato come il pi\u00f9 duro insegnante di Oa. Tuttavia, il suo addestramento estremo produsse alcune delle migliori Lanterne Verdi dell'universo. Quando il settore 112 si trov\u00f2 senza una Lanterna, mise la sorella di Kento Omoto, Laira, sotto la sua ala. Con lei, trov\u00f2 il suo spirito affine e la sua studentessa pi\u00f9 promettente. All'interno del Corpo, fu pesantemente implicito e chiacchierato che lui e Laira fossero pi\u00f9 che maestro e studentessa, nonostante il fatto che lui avesse gi\u00e0 una famiglia sul suo pianeta natale. Infatti, i due furono trovati pi\u00f9 di una volta insieme in numerose missioni.\nEmerald Twilight.\nQuando l'entit\u00e0 nota come Parallax corruppe il suo collega Lanterna Verde Hal Jordan, i Guardiani inviarono lui e Laira a fermarlo dall'arrivare su Oa. Il duo si ritrov\u00f2 fuori gioco per mano di Jordan che, potenziato dalla rabbia e dalla psicosi, si fece strada tra di loro. Sorprendentemente, nonostante la figura imponente, anni di esperienza, e forza sovrumana, Ke'Haan fu il primo ad essere sconfitto da Jordan, mentre la sua pupilla, Laira, anche se perdette, usc\u00ec molto meglio dal tentativo di arresto dell'ex eroe.\nRitorno e morte.\nCreduto morto dopo la sua battaglia contro Jordan, Ke'Haan, insieme ai suoi colleghi Graf Toren, Laira, Kreon, Boodikka e Tomar-Tu, fu catturato dai Manhunters e portato nel settore proibito 3601 per essere utilizzato come cella d'energia per il pianeta Biot.\nDurante questo periodo fu sostituito come Lanterna Verde del suo settore da Turytt che fu incaricato di dire a sua moglie e ai suoi figli della sua sconfitta. Turytt giur\u00f2 inoltre di uccidere il responsabile della sua morte.\nNon si sa per quanto tempo rimasero in cattivit\u00e0 prima che Guy Gardner e Hal Jordan, ora libero dall'influenza di Parallax, scoprissero lui e i loro colleghi. Dopo essere stato liberato da Jordan scaten\u00f2 una guerra contro i Manhunters. Dopo averli sconfitti, le Lanterne Perdute rivolsero la loro rabbia su Jodan, che credevano essere ancora loro nemico. Si fermarono, tuttavia, quando Jordan si rifiut\u00f2 di combatterli. Dopo aver esaminato le proprie arrese, scoprirono numerose Lanterne a lungo credute morte. Pensarono quindi che i Manhunters sequestravano le Lanterne da parecchio tempo.\nLe Lanterne appena liberate sarebbero state subito uccise se non avessero condotto un veloce lavoro di squadra che port\u00f2 alla distruzione di Biot. Quando ritornarono su Oa, gli fu dato un benvenuto da eroi, e Ke'Haan riprese il suo dovere come istruttore delle nuove Lanterne. Fu anche l'unico ad avvertire Jordan di stare lontano dalle Lanterne Perdute, anche se fu lui ad averli liberati. Non si sa come il suo rimpiazzo e la sua famiglia reagirono con il suo ritorno.\nQuando Parallax/Kyle Rayner port\u00f2 Hal Jordan su Qward, l'intero Sinestro Corps lo attacc\u00f2. Amon Sur disse ad Hal che era ironico che stava per morire disprezzato e abbandonato dal Corpo. Quindi giunse Ke'Haan sulla scena con le altre Lanterne Perdute, salvando Jordan e affermando \"Disprezzato? Si. Ma mai abbandonato. Il Corpo non abbandona i suoi\". Il gruppo quindi and\u00f2 sotto terra, mentre Ke'Haan port\u00f2 Boodikka, Laira ed Hannu alla ricerca di Ion. Ma, al suo posto, trovarono l'Anti-Monitor, che uccise Ke'Haan, bruciando la pelle del suo corpo fino a fare rimanere solo le ossa, in un singolo colpo.\nLa notte pi\u00f9 profonda.\nKe'Haan \u00e8 una delle tante Lanterne cadute ad essere resuscitate dalla tomba su Oa per diventare una Lanterna Nera. Fu una delle tante Lanterne Nere che cominciarono ad affrontare le Lanterne Verdi vive su Oa. Durante il conflitto, riusc\u00ec a trafiggere la gamba di Guy Gardner."}
{"id": "2985043", "revid": "1543377", "url": "https://it.wikipedia.org/wiki?curid=2985043", "title": "Dioumat\u00e9n\u00e9", "text": "Dioumat\u00e9n\u00e9 \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 5 nuclei abitati:"}
{"id": "2985047", "revid": "287204", "url": "https://it.wikipedia.org/wiki?curid=2985047", "title": "Dioumatene", "text": ""}
{"id": "2985050", "revid": "241195", "url": "https://it.wikipedia.org/wiki?curid=2985050", "title": "Serie eluotropica", "text": "La serie eluotropica \u00e8 una lista di solventi classificati in ordine crescente di potere eluente fissata una data fase stazionaria (ad esempio allumina o silice). Viene ottenuta misurando il calore svolto dal solvente quando interagisce con la fase stazionaria, ricavando in tal modo la grandezza formula_1; maggiore \u00e8 l'interazione, maggiore risulter\u00e0 il calore svolto. Normalmente tale scala elenca i solventi dai meno polari (come etere di petrolio, cicloesano, xilene) ai pi\u00f9 polari (come metanolo, acqua e acido acetico).\nLa sua importanza risiede nel fatto che rappresenta un ausilio molto utile per la scelta dell'eluente pi\u00f9 opportuno da utilizzare per una separazione cromatografica, conoscendo la fase stazionaria e la natura degli analiti. In letteratura specialistica sono riportate varie serie eluotropiche."}
{"id": "2985051", "revid": "767487", "url": "https://it.wikipedia.org/wiki?curid=2985051", "title": "Yeopgijeog-in geunyeo", "text": "Yeopgijeog-in geunyeo (\uc5fd\uae30\uc801\uc778 \uadf8\ub140) \u00e8 un film del 2001 sudcoreano diretto da Kwak Jae-yong, in cui il protagonista incontra una ragazza ubriaca su un treno che gli cambier\u00e0 la vita. \u00c8 basato su una vera storia raccontata in una serie di lettere d'amore scritte da Kim Ho-sik, un uomo che inizialmente le pubblic\u00f2 su internet e successivamente furono adattate in un romanzo.\nIl film \u00e8 conosciuto anche con il titolo internazionale My Sassy Girl.\nIl film ha avuto un ottimo successo in Corea del Sud. Quando My Sassy Girl \u00e8 stato rilasciato nell'Asia dell'est divenne uno dei film pi\u00f9 popolari dell'intera regione, in Giappone, Cina, Taiwan, Hong Kong, Singapore e anche nel sud-est asiatico, fino ad ottenere un successo paragonabile all'uscita di Titanic. Nel 2008 \u00e8 stato prodotto un omonimo rifacimento americano con Jesse Bradford e Elisha Cuthbert nei ruoli dei protagonisti, e diretto da Yann Samuell. Nel 2016, a seguito di una co-produzione sudcoreana-cinese, usc\u00ec il seguito intitolato Yeopgijeogin Geunyeo 2.\nTrama.\nPrima parte.\nIl film racconta la storia di uno studente, Gyeon-woo, e della ragazza di cui non \u00e8 mai stato detto il nome nel film. Gyeon-woo sembra non riuscire ad avere una relazione, al punto che sua madre nel tentativo di aiutarlo gli dice di visitare sua zia per due ragioni. Primo perch\u00e9 Gyeon-woo le ricorda il figlio morto recentemente e poi perch\u00e9 c'\u00e8 una ragazza che sua zia gli vuole presentare. Nonostante questo Gyeon-woo ha rifiutato pi\u00f9 volte di andare da sua zia.\nIl film incomincia con Gyeon-woo in cima a una montagna mentre parla nostalgicamente di una ragazza che ha conosciuto 2 anni prima e con cui aveva seppellito una capsula del tempo in quella montagna.\nLei non \u00e8 mai tornata a differenza di quello che aveva promesso.\nNella scena successiva mentre Gyeon-woo \u00e8 in uno studio fotografico a farsi una foto per il passaporto, riceve una telefonata da sua zia che finalmente pu\u00f2 parlargli della ragazza che voleva fargli conoscere.\nA questo punto il film torna indietro all'inizio della vicenda.\nA cena con degli amici Gyeon-woo riceve una telefonata da sua madre che gli ricorda di andare dalla zia, ma nonostante tutto decide di ignorare il messaggio e continua a mangiare.\nPi\u00f9 tardi alla stazione ferroviaria, con l'intenzione di raggiungere la zia, vede una ragazza ubriaca posizionata troppo vicino al limite della banchina con il treno in avvicinamento e interviene spostandola indietro.\nSul treno Gyeon-woo osserva la ragazza vacillare, nonostante il suo odio per le ragazze ubriache \u00e8 leggermente attratto.\nDopo poco tempo la ragazza non riesce a trattenersi e vomita addosso a un passeggero e, poco prima di svenire, chiama Gyeon-woo \"tesoro\".\nIl passeggero rimprovera aggressivamente il ragazzo per le condizioni in cui \u00e8 la sua fidanzata e lo invita a prendersene cura.\nGyeon-woo, completamente confuso, decide di portare a peso la ragazza nell'hotel pi\u00f9 vicino per farla riposare.\nDopo aver faticato per portarla fino in stanza decide di andarsi a fare una doccia ma \u00e8 costretto a uscire mezzo nudo per rispondere al cellulare della ragazza che sta squillando e riferisce dove si trova la ragazza.\nDopo essere tornato in bagno e aver finito la doccia si accorge che non ci sono asciugamani in bagno, appena esce per cercarne uno si apre la porta della stanza e una coppia di poliziotte lo arrestano.\nDopo essere uscito di prigione, dove ha subito atti di bullismo da parte di alcuni gangster, decide di tornare a casa.\nSua madre lo colpisce con un tubo dell'aspirapolvere perch\u00e9 non \u00e8 andato da sua zia, si vede un contro flashback in cui vengono raccontati i suoi fallimenti come studente.\nA quel punto riceve una chiamata dalla ragazza che gli ordina di incontrarsi per spiegare come mai si trovava nudo nella stessa stanza con lei.\nL'atteggiamento della ragazza durante la telefonata \u00e8 predominante rispetto al ragazzo e sar\u00e0 una caratteristica durante tutto il film.\nDopo essersi incontrati davanti a una stazione ferroviaria decidono di andare in un bar, lei lo invita a ordinare per poi criticare le sue scelte e ordinare per lui.\nDopo aver bevuto soju lei incomincia a piangere e ammette che il giorno prima si era lasciata con il suo ragazzo e per il secondo giorno consecutivo si ubriaca e lui la deve accompagnare nel solito hotel.\nDopo questa seconda notte passata in hotel lei incomincia a diventare una parte attraente per la sua vita.\nLei lo va a trovare a scuola e per farlo uscire prima convince il suo insegnante che lui \u00e8 il padre del bambino che ha appena abortito.\nLa ragazza continua a cambiare spesso d'umore, da felice ad aggressiva, ma nonostante tutto Gyeon-woo subisce le sue sfuriate e la lascia sfogare.\nSi scopre che lei \u00e8 un'aspirante sceneggiatrice e vengono mostrati 3 diversi film da diversi generi.\nIl primo \u00e8 un film d'azione - \"The Demolition Terminator\" in cui i ruoli dei due ragazzi sono invertiti e simbolicamente \u00e8 la ragazza a salvare il proprio amore (Gyeon-woo).\nIl secondo \u00e8 una perversa rappresentazione di una breve storia coreana - \"Sonagi\" in cui la ragazza sul punto di morte chiede che il suo amante venga sotterrato insieme a lei nonostante sia ancora vivo, causando una situazione divertente.\nL'ultimo \u00e8 un film samurai pieno di clich\u00e9 e anacronismi.\nTutti e tre i film hanno una cosa in comune: la ragazza viene dal futuro.\nNonostante tutte le cose orribili Gyeon-woo resiste ed \u00e8 determinato a curare le sofferenze della ragazza.\nIn una scena lui decide di fargli una sorpresa per il suo compleanno e durante la notte la porta in un luna park ma la visita finisce diversamente da come l'aveva immaginata: la coppia incontra un soldato che li tiene in ostaggio e gli parla dei propri problemi.\nGyeon-woo lo convince a rilasciare la ragazza e lei a sua volta cerca di convincere il soldato a lasciare libero Gyeon-woo e ad andare avanti con la propria vita.\nSeconda parte.\nLa seconda, e pi\u00f9 drammatica, parte del film inizia con la ragazza che aspetta Gyeon-woo fuori dalla classe.\nLei sta camminando per l'universit\u00e0 quando si rende conto del dolore provocato dai tacchi alti e convince Gyeon-woo a scambiare le scarpe.\nFelicissima lei lo sfida a prenderla mentre lui indossa le scarpe con i tacchi.\nIncomincia a piovere cos\u00ec decidono di tornare a casa della ragazza e Gyeon-woo sente la litigata tra la madre e la figlia a proposito della relazione con lui.\nPer un po' di tempo smettono di sentirsi e senza di lei ricomincia a vivere liberamente.\nComunque un giorno lei lo chiama e gli dice di portarle una rosa in classe per il loro anniversario dei 100 giorni.\nLui lo fa, in una scena toccante e romantica in cui si presenta in incognito in auditorium mentre la ragazza sta suonando sul palco la melodia di George Winston, il Canone di Pachelbel.\nDavanti a una classe di sole ragazze lui consegna la rosa alla ragazza ricevendo applausi per il gesto romantico.\nSuccessivamente si scopre che un simile gesto \u00e8 stato fatto dal precedente fidanzato della ragazza.\nA fine serata Gyeon-woo ha una discussione con i genitori di lei, il padre \u00e8 infuriato perch\u00e9 la ragazza \u00e8 ancora ubriaca e gli chiede di finire la relazione.\nDopo diverso tempo la ragazza lo chiama per incontrarsi a cena.\nQuando lui arriva scopre che lei ha un appuntamento e Gyeon-woo viene presentato come solo un amico.\nDurante la cena la ragazza si allontana in fretta lasciando soli Gyeon-woo e il ragazzo.\nIl primo fornisce molti consigli su come agire con la ragazza e come fare per renderla felice seguendo dieci regole.\nLui elencando le regole mostra sofferenza e devozione per la ragazza.\nQuando lei torna il ragazzo al tavolo comincia a elencare le regole e in quel momento lei realizza quanto Gyeon-woo la conosce bene.\nLei interrompe subito l'appuntamento per andare a cercare Gyeon-woo e una volta riuniti si rendono conto che sono a un punto di svolta nella loro relazione.\nDecidono di andare su una montagna dove lei svela una capsula del tempo.\nNella notte precedente avevano scritto i propri sentimenti e decidono di sotterrarli nella capsula vicino a un particolare albero.\nSi mettono d'accordo per reincontrarsi dopo due anni per rileggere le lettere e dopo averle seppellite prendono strade diverse.\nTerza parte.\nDurante i due anni separati Gyeon-woo ha lavorato intensamente per migliorarsi in diverse maniere, anche scrivendo My Sassy Girl di cui qualcuno ha comprato i diritti d'immagine.\nQuando il giorno di rincontrarsi arriva lui raggiunge la montagna ma la ragazza non si presenta.\nComunque decide di aprire la capsula del tempo e legge la lettera della ragazza e scopre l'origine dei comportamenti della ragazza: Gyeon-woo le ricorda il ragazzo precedente che, invece di rompere con lei, era morto prima che lei conoscesse Gyeon-woo.\nDurante il tempo passato insieme la ragazza continuava a vedere la madre del suo ex ragazzo la quale voleva presentarle un giovane bel ragazzo.\nUn anno dopo la visita di Gyeon-woo all'albero si present\u00f2 la ragazza.\nSeduto sotto l'albero c'era un uomo e durante una conversazione le dice che quell'albero non \u00e8 pi\u00f9 lo stesso perch\u00e9 quello originale \u00e8 stato bruciato da un fulmine e quello \u00e8 solo un albero simile piantato da un giovane uomo che era triste per la fine fatta dall'albero.\nLa ragazza disse che aveva sperato che il destino ricongiungesse la coppia durante i due anni.\nAppena incomincia a leggere la lettera vide un Ufo volare via, questo gli fece credere che in realt\u00e0 l'uomo incontrato prima fosse stato Gyeon-woo arrivato dal futuro.\nLa ragazza cerc\u00f2 di chiamare diverse volte Gyeon-woo ma scopr\u00ec che il numero chiamato era cambiato o inesistente.\nA questo punto il film passa a una scena in cui Gyeon-woo entra in una stazione ferroviaria, indossando gli stessi vestiti che stava indossando all'inizio del film.\nIl flashback \u00e8 finito e adesso si rivede la scena dal punto in cui Gyeon-woo esce dallo studio fotografico.\nIl ragazzo \u00e8 chiuso fuori dalle porte del treno, presumibilmente ignorando che la ragazza \u00e8 su di esso, ma dopo pochi secondi sembra realizzare chi sta osservando di spalle.\nMentre il treno parte lui prova a rincorrerlo ma deve rinunciare.\nAl pranzo con la madre del suo ex ragazzo dopo un anno e mezzo, la ragazza \u00e8 sorpresa di sentire una voce familiare che si scusa per il ritardo.\nLa madre introduce suo nipote, Gyeon-woo, che aveva cercato di presentarle per anni.\nLa madre, che \u00e8 la zia di Gyeon-woo dice alla ragazza di uscire con lui nella speranza che le possa rendere la vita pi\u00f9 facile.\nLei dice a Gyeon-woo che la ragazza pu\u00f2 dargli dei consigli per il viaggio che vuole fare in Inghilterra, ma lui risponde \"Io adesso non devo andare da nessuna parte\".\nLa coppia si prende mano nella mano sotto il tavolo e la ragazza dice che le sembra di aver conosciuto un uomo dal futuro.\nIl finale mostra dei flashback con scene di un compleanno quando la coppia mostra le proprie carte d'identit\u00e0 mentre entrano in un bar indossando le uniformi scolastiche.\nColonna sonora.\nLa canzone coreana intitolata \"I Believe\" di Shin Seung-hun \u00e8 il tema principale del film.\n\u00c8 stata tradotta in diverse lingue asiatiche come il Giapponese, Cinese e Filippino.\nInoltre ci sono due scene nel film che hanno delle diverse soundtrack in base al tipo di distribuzione, in particolare la EDKO e la Starmax.\nAccoglienza.\nNel 2001 \"Yeopgijeog-in geunyeo\" divenne il secondo film in ordine di biglietti venduti nazionalmente con 4.852.845 biglietti di cui 1.765.100 a Seul durante le 10 settimane di presenza nei cinema.\nRemake.\nFilm americano.\nIl remake americano di questo film \u00e8 ambientato a Central Park in New York. Ha ricevuto molte critiche negative dagli spettatori, in particolare dai fan della versione originale.\nDorama.\nTsuyoshi Kusanagi e l'attrice Rena Tanaka sono i protagonisti nel dorama con lo stesso nome che \u00e8 stato trasmesso nell'aprile 2008.\nFilm di Bollywood.\nUna versione di Bollywood chiamata Ugly Aur Pagli con Ranvir Shorey e Mallika Sherawat \u00e8 stata pubblicata il primo agosto 2008. Il film \u00e8 stato diretto da Sachin Khot."}
{"id": "2985068", "revid": "1543377", "url": "https://it.wikipedia.org/wiki?curid=2985068", "title": "Fourou", "text": "Fourou \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 29 nuclei abitati:"}
{"id": "2985072", "revid": "8660", "url": "https://it.wikipedia.org/wiki?curid=2985072", "title": "Mario Panzani", "text": "Biografia.\nNato a Bologna il 23 maggio 1969, ha giocato a Bologna, San Lazzaro di Savena, Legnano, Ferrara, Ancona e Bolzano.\nHa vinto due Superbowl Italiani con i Phoenix Bologna (1996, 1997) ed uno con i Giants Bolzano nel 2009; inoltre ne ha giocati altri 6 con Dolphins Ancona (2001, 2002, 2003), Warriors Bologna (2005, 2011) e Giants Bolzano (2008).\nHa vinto uno YoungBowl nel 1990 con i Towers Bologna e ne ha perso uno, sempre con i Towers, nel 1989, quando per\u00f2 ricevette il premio di MVP della squadra sconfitta.\nInoltre ha giocato con i Phoenix Bologna una finale di Eurobowl, nel 1997 a Stoccarda, perdendola 35-14 contro gli Hamburg Blue Devils. In quell'occasione Panzani chiuse la partita con 11 ricezioni ed 1 TD.\n\u00c8 il recordman di tutti i tempi tra i Ricevitori nel Campionato Italiano per iarde ricevute (12.519), numero ricezioni (831) e touchdown (182). Il tutto in un totale di 213 partite disputate (playoff esclusi).\nHa sempre giocato col numero 82, dai tempi dei campionati giovanili fino in Nazionale.\nCon la maglia del Blue Team Panzani ha esordito contro la Francia nel 1992 nella gara di qualificazione agli Europei (vittoria 25-0), per poi disputare gli Europei 1993 (argento) di Telgate, quelli del 1995 (argento) in Austria, quelli del 1997 (bronzo) a Bolzano quelli del 2003 in Danimarca ed infine quelli del 2013 a Milano Europei gruppo B secondo posto. Il tutto per un totale di 15 presenze.\nIl 6 Luglio 2019 in occasione del XXXIX Superbowl Italiano svoltosi a Milano, Mario Panzani \u00e8 stato indotto nella Hall of Fame."}
{"id": "2985073", "revid": "30610", "url": "https://it.wikipedia.org/wiki?curid=2985073", "title": "Massimo Decimo Meridio", "text": ""}
{"id": "2985074", "revid": "715388", "url": "https://it.wikipedia.org/wiki?curid=2985074", "title": "Valentino Taroni", "text": "Carriera.\nNato in provincia di Como, apparteneva ad una famiglia di contadini, ed intraprese la carriera sportiva iniziando come raccattapalle al Tennis Club della citt\u00e0 di Como. Apprezzato per il talento, venne aiutato economicamente da un socio del club stesso.\nNel 1933 venne convocato dalla squadra italiana di Coppa Davis, con la quale partecip\u00f2 all'evento fino al 1939, specializzandosi nel doppio con Ferruccio Quintavalle.\nPresente agli internazionali di Francia nel 1934, 1937 e 1938, si ritir\u00f2 dalle competizioni allo scoppio della seconda guerra mondiale.\nNel dopoguerra si trasfer\u00ec a Napoli, dove divenne maestro di tennis."}
{"id": "2985075", "revid": "36426", "url": "https://it.wikipedia.org/wiki?curid=2985075", "title": "Basilica di Santa Maria in Ara Coeli", "text": ""}
{"id": "2985077", "revid": "205250", "url": "https://it.wikipedia.org/wiki?curid=2985077", "title": "Paco Tous", "text": "Biografia.\nLegato nei suoi inizi al teatro (all'Istituto del Teatro di Siviglia), \u00e8 membro fondatore della compagnia Los Ulen, nata alla fine degli anni ottanta e diventata una delle compagnie andaluse di maggior prestigio. Ha lavorato diversi anni anche come attore di animazione dal vivo nel parco a tema Isla M\u00e1gica di Siviglia.\nFigura popolare della televisione in Spagna per il suo personaggio nella serie \"Los hombres de Paco\", per cui fu anche nominato nel 2007 come miglior protagonista maschile di una serie televisiva, nel 2008 partecip\u00f2 nello speciale natalizio de \"La familia Mata\". Nel 2017 \u00e8 coprotagonista della serie prodotta da Antena 3 e distribuita in Italia da Netflix, \"La casa di carta\", dove interpreta il ruolo di \"Mosca\", uno dei rapinatori.\nVita privata.\nL'attore ha due figli, un maschio e una femmina."}
{"id": "2985084", "revid": "228587", "url": "https://it.wikipedia.org/wiki?curid=2985084", "title": "Ka\u00ef", "text": "Ka\u00ef \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 7 nuclei abitati:"}
{"id": "2985092", "revid": "1776051", "url": "https://it.wikipedia.org/wiki?curid=2985092", "title": "Stain", "text": "Stain \u00e8 il terzo album del gruppo musicale alternative metal Living Colour, uscito nel 1993 su Epic Records per la Sony Music Entertainment e prodotto da Ron Saint Germain.\n\u00c8 stato registrato da Ron Saint Germain ai Bearsville Sound Studios e ai Long View Farm Studios, missato da Ron Saint Germain ai Right Track Studios eccetto traccia 14 missata da Lolly Grodner, e il mastering \u00e8 di Bob Ludwig dei Masterdisk Studios. \u00c8 prodotto da Ron Saint Germain eccetto tracce 4 e 10 prodotte da Andre Betts, Ron Saint Germain e Living Colour. Contiene una versione live di \"Love Rears Its Ugly Head\". \u00c8 il primo album del gruppo in cui compare Doug Wimbish al basso in sostituzione a Muzz Skillings.\nL'involucro di plastica in cui \u00e8 contenuto il cd \u00e8 interamente rosso."}
{"id": "2985099", "revid": "60860697", "url": "https://it.wikipedia.org/wiki?curid=2985099", "title": "Tram di Trieste", "text": ""}
{"id": "2985100", "revid": "729019", "url": "https://it.wikipedia.org/wiki?curid=2985100", "title": "Loulouni", "text": "Loulouni \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 26 nuclei abitati:"}
{"id": "2985106", "revid": "92723", "url": "https://it.wikipedia.org/wiki?curid=2985106", "title": "Il circolo della fortuna e della felicit\u00e0 (romanzo)", "text": "Il circolo della fortuna e della felicit\u00e0 (1989) \u00e8 un romanzo di successo di Amy Tan. La storia racconta di quattro famiglie cinesi statunitensi immigrate a San Francisco, in California, che creano un circolo denominato \"circolo della fortuna e della felicit\u00e0\" durante le festivit\u00e0, mentre mangiano buon cibo e giocano al vecchio gioco cinese del mahjong. Lo stesso libro \u00e8 strutturato in un modo quasi simile ad una partita di mahjong, contiene infatti quattro parti divise in altrettante sezioni, in modo da creare 16 capitoli. Le tre madri e quattro figlie (una delle madri, Suyuan Woo, muore prima dell'apertura del romanzo) si raccontano le storie delle loro vite in forma di vignetta. Ogni parte \u00e8 preceduta da una parabola legata al gioco.\nNel 1993, il regista Wayne Wang ha diretto un adattamento cinematografico del libro, anch'esso intitolato \"Il circolo della fortuna e della felicit\u00e0\". Gli attori principali erano Ming-Na, Lauren Tom, Tamlyn Tomita, France Nuyen, Rosalind Chao, Kieu Chinh, Tsai Chin, Lisa Lu e Vivian Wu. La sceneggiatura \u00e8 stata scritta dalla stessa Amy Tan, insieme allo sceneggiatore Ronald Bass. Infine, il romanzo \u00e8 stato adattato da Susan Kim anche in uno spettacolo teatrale, che ha debuttato al Pan Asian Repertory Theatre di New York.\nTavola dei contenuti.\nIl titolo dei capitoli \u00e8 seguito dal nome del narratore, che parla dalla propria prospettiva.\nCritiche.\nSebbene questo romanzo di Amy Tan sia stato ampiamente lodato dalla critica, un autore cinese statunitense di nome Frank Chin l'ha accusato di perpetuare degli stereotipi razzisti. Tuttavia, il regista cinese statunitense Wayne Wang \u00e8 stato tanto impressionato dalla storia che ne ha creato un film, \"Il circolo della fortuna e della felicit\u00e0\"."}
{"id": "2985109", "revid": "247222", "url": "https://it.wikipedia.org/wiki?curid=2985109", "title": "Scatola", "text": "La scatola \u00e8 un contenitore di forma generalmente parallelepipeda o cilindrica e munito di coperchio usato per riporre o trasportare materiali solidi di vario genere. L'atto di riporre qualcosa in una scatola viene detto \"inscatolamento\". L'etimologia \u00e8 probabilmente metatesi dal latino medievale \"c\u0103stula\" (\"cesta\").\nTipi di scatole.\nUna scatola pu\u00f2 essere realizzata con una grande variet\u00e0 di materiali, sia rigidi (per esempio legno o metallo) che morbidi o deteriorabili (per esempio cartone). Le dimensioni possono variare da minime (come nel caso di una scatola di fiammiferi) a molto grandi. La forma pi\u00f9 standard, soprattutto per le scatole usate per il trasporto e l'immagazzinamento, \u00e8 il parallelepipedo, che consente un uso pi\u00f9 efficiente dello spazio; ma in generale si possono avere scatole con geometrie anche molto diverse.\nLe scatole di grandi dimensioni, soprattutto di cartone o cartone ondulato usate per l'imballaggio, l'immagazzinamento e il trasporto di beni, sono dette scatoloni. Il termine scatoletta viene invece comunemente usato per riferirsi a scatole di piccole dimensioni, e in particolare pu\u00f2 essere usato come sinonimo di lattina per indicare le piccole scatole metalliche di forma cilindrica usate come contenitori per il cibo nella grande distribuzione alimentare (cibo in scatola). Soprattutto con riferimento alle scatolette di cibo o affini si usa anche il sostantivo collettivo scatolame.\nEspressioni idiomatiche.\nIl termine \"scatola\" viene usato in una quantit\u00e0 di locuzioni idiomatiche, che fanno riferimento al contenitore in senso pi\u00f9 o meno metaforico. Alcuni esempi sono:"}
{"id": "2985111", "revid": "729019", "url": "https://it.wikipedia.org/wiki?curid=2985111", "title": "Castello di Latera", "text": "Il castello di Latera \u00e8 una struttura difensiva situata nel comune di Latera, in provincia di Viterbo. Costruito nel XII secolo, \u00e8 stato variamente ricostruito e modificato nel tempo. Il nucleo centrale \u00e8 costituito dal Palazzo Farnese e dalla pieve di San Clemente. Completavano la struttura difensiva quattro accessi, dei quali solo tre sono giunti fino a noi. Attualmente, una parte del Palazzo Farnese \u00e8 adibita a sede del Comune di Latera, mentre i vari accessi fortificati sono stati da tempo convertiti in edifici residenziali.\nStoria.\nIl castello di Latera affonda le proprie origini durante il dominio dei longobardi, quando durante quest'ultimo, probabilmente, viene costruito il primo nucleo originario del castello, oggi non pi\u00f9 visibile, sul punto pi\u00f9 alto di uno sperone roccioso. Subisce una prima, radicale ricostruzione forse nel corso del XII secolo, assumendo definitivamente la funzione di difesa e controllo della zona. A poca distanza dall'attuale Ponte del Piscero si trovava una dogana, controllata da una presenza militare, mentre l'attuale Porta del Buon Consiglio, a nord, era l'ingresso principale. Esistevano altri tre accessi sugli altri punti cardinali, dei quali solo due sono giunti fino a noi. Il nucleo principale, il Palazzo Farnese, viene costruito all'inizio del Quattrocento e pi\u00f9 volte modificato nei secoli successivi, fino alla revisione radicale del Settecento. Il castello \u00e8 stato restaurato nella seconda met\u00e0 del Novecento e, attualmente, una parte di Palazzo Farnese \u00e8 adibita a sede del Comune di Latera, mentre i vari accessi fortificati sono ormai stati convertiti in edifici residenziali.\nStruttura.\nIl castello di Latera si trova variamente distribuito sullo sperone roccioso dove fu inizialmente edificato. A parte alcune costruzioni di servizio come, ad esempio, il deposito del grano, il nucleo principale del castello \u00e8 dato dal Palazzo Farnese e dalla pieve di San Clemente i quali, strettamente collegati, formano un unico complesso edilizio.\nLa pieve di San Clemente.\nNel punto pi\u00f9 in alto del Castello \u00e8 posta la pieve di San Clemente, di origine molto antica, costruita per volont\u00e0 degli abitanti di Latera. Originariamente costituita da una semplice cappella, aveva l'ingresso principale sull'attuale Via Marconi. I signori residenti nel castello vi entravano direttamente tramite una porta interna, senza dover uscire all'esterno, che fu chiusa definitivamente nel 1835. Con il passare degli anni e con l'aumentare della popolazione, la chiesa divenne insufficiente e nel 1603 fu deliberato il suo ingrandimento. La facciata della chiesa fu spostata nella posizione attuale, di fronte alla porta del Piano. Il campanile, invece, risale al 1790.\nL'interno della chiesa, dopo la ricostruzione seicentesca, \u00e8 costituito da tre navate. La navata centrale \u00e8 molto pi\u00f9 alta delle due laterali ed \u00e8 illuminata da cinque finestre per lato poste nel sottotetto. Il soffitto \u00e8 cassettonato e reca al centro la pittura di due cherubini con gli emblemi del Papa e di San Clemente. L'abside \u00e8 coperta da una semicupola e illuminata da una piccola finestra aperta nel 1645. L'altare maggiore \u00e8 dedicato a San Clemente, mentre gli altari laterali sono intitolati a San Gregorio Papa, San Francesco D'Assisi, San Giovanni Battista e alla Madonna del Rosario.\nIl \"Palazzo della Rocca\".\nIl Palazzo Farnese, comunemente chiamato \"La Rocca\", \u00e8 direttamente unito alla pieve di San Clemente e, assieme, formano un unico complesso edilizio. Il palazzo viene costruito nel 1408 nel contesto del castello, dunque con funzioni difensive. Fra il Cinquecento e il Seicento, per\u00f2, l'edificio subisce diversi rifacimenti per adattarlo a residenza del Signorotto locale. Quasi completamente abbandonato all'inizio del Settecento, nei decenni successivi subisce nuove modifiche che alterano notevolmente l'originario aspetto esterno del palazzo, in particolare la facciata a ovest, rivolta verso la piazza omonima. Viene aperto un secondo portale, con una nuova scala che conduceva al piano nobile. Un ultimo restauro viene praticato alla fine del Novecento, riscoprendo e valorizzando molte delle architetture originali. Attualmente, una parte del palazzo \u00e8 adibita a sede del Comune di Latera.\nIl palazzo \u00e8 costituito essenzialmente da tre piani: piano terra, primo piano e sottotetto. Possiede inoltre un piccolo ambiente nella facciata sud, adibito a cortile, mentre sul lato della piazza si trovano tre magazzini. Gli ambienti sono tutti illuminati da basse finestre in basalto decorato. La parte pi\u00f9 antica del Palazzo Farnese, comunque, resta quella unita all'abside della pieve."}
{"id": "2985112", "revid": "712828", "url": "https://it.wikipedia.org/wiki?curid=2985112", "title": "Green (Pok\u00e9mon)", "text": ""}
{"id": "2985114", "revid": "36426", "url": "https://it.wikipedia.org/wiki?curid=2985114", "title": "Borgo (Roma)", "text": ""}
{"id": "2985117", "revid": "367445", "url": "https://it.wikipedia.org/wiki?curid=2985117", "title": "Ivano Gamelli", "text": "\u00c8 professore associato di Pedagogia generale e sociale all'Universit\u00e0 degli Studi di Milano-Bicocca. Ha fatto conoscere la pedagogia del corpo, denominazione accademica da lui proposta e disciplina di cui \u00e8 stato il primo docente in Italia, dal 2001 presente come insegnamento obbligatorio nei corsi di laurea in Scienze dell\u2019educazione e in Scienze della formazione primaria dell\u2019ateneo milanese. Insegnamenti di pedagogia del corpo sono oggi attivi in corsi di laurea, master e corsi di perfezionamento di universit\u00e0 italiane.\nI suoi studi sono centrati sui linguaggi corporei nelle pratiche educative e di cura nei diversi luoghi, in relazione alle molteplici et\u00e0 e nelle sue differenti forme relazionali, espressive e artistiche. Le sue ricerche si rivolgono inoltre ai contesti, ai metodi e alle strategie della narrazione autobiografica.\n\u00c8 stato fra i docenti fondatori della Libera Universit\u00e0 dell'Autobiografia di Anghiari, docente e coordinatore dei corsi di Scienze dell'educazione alla Silsis (Scuola Interuniversitaria Lombarda di Specializzazione per l'Insegnamento Secondario). \u00c8 docente e cofondatore di Philo - Pratiche filosofiche a Milano.\nIl pensiero: la pedagogia del corpo.\nSecondo il pensiero di Gamelli, la pedagogia del corpo non si circoscrive in uno spazio e in modalit\u00e0 educative specialistiche d'intervento. Si tratta invece di un'attitudine formativa trasversale segnata dall'apertura ai sensi, dalla messa in gioco di \u201cpensiero-corpo-emozione\u201d nella relazione.\nLa pedagogia del corpo si definisce per la sua natura interdisciplinare. Suoi principali riferimenti sono, tra gli altri: gli studi e le teorie evoluzionistiche sul ruolo determinante del corpo e della motricit\u00e0 umana nello sviluppo della coscienza; l'\u201dintenzionalit\u00e0 corporea quale apertura originaria al mondo\u201d nella fenomenologia della percezione di Maurice Merleau-Ponty; l'\u201disoformismo di pensiero e azione\u201d e la centralit\u00e0 del gioco nello sviluppo dell'intelligenza del bambino in Jean Piaget; l'analisi sul \u201ccorpo disciplinato\u201d di Michel Foucault; i contributi alle teorie scientifiche dell'embodiement di Francisco Varela; l'\u201dantropologia sensibile\u201d di David Le Breton; i recenti sviluppi delle neuroscienze nell'acquisizione degli schemi d'azione (neuroni specchio), la qualit\u00e0 sinestesica dell'agire e dell'apprendere umano; la trama non verbale della coscienza; gli esercizi corporei come \u201cesercizi filosofici\" nella filosofia di Pierre Hadot, sviluppati in Italia in proposte come i Seminari aperti di Pratiche Filosofiche fondati dai filosofi Romano M\u00e0dera e Luigi Vero Tarca.\nIn senso operativo, la pedagogia del corpo rivisita criticamente gli abituali scenari dell'educazione e della cura, integrando saperi ed esperienze spesso tenuti separati nella tradizione educativa: quelli della parola con quelli del movimento, del gesto, dello sguardo, dei sensi. Essa trasferisce nei vari ambiti formativi le forme e i principi che stanno alla base dell'educazione corporea nelle sue diverse forme, come la psicomotricit\u00e0, la danza, lo yoga e le pratiche corporee proprie di altre culture, le tecniche di rilassamento e di utilizzo della voce, il teatro, i molteplici metodi di cura e le tecnologie formative artistiche a mediazione corporea.\nL'obiettivo \u00e8 mostrare vie pedagogiche, con i bambini come con gli adulti, dove la ricerca sul corpo incontra le strategie formative di impronta narrativa tramite uno stile riconducibile alla metodologia autobiografica, e attento alle ritualit\u00e0, alla cura dei setting, delle parole e dei silenzi, alla dimensione della \u201cpresenza\u201d intesa come consapevolezza del ruolo che rivestono i gesti, la voce, la postura (cfr. )."}
{"id": "2985118", "revid": "123939971", "url": "https://it.wikipedia.org/wiki?curid=2985118", "title": "Marit Nissen", "text": "Biografia.\nNata in Germania, vive e lavora in Italia da molti anni. I suoi esordi a Roma la vedono lavorare in teatro, diretta da Nino Manfredi e affiancata dall'attore e suo futuro marito Paolo Sassanelli nello spettacolo \"Viva gli sposi\", attivit\u00e0 cui associa la frequentazione dell'Accademia nazionale d'arte drammatica.\nSuccessivamente recita in diverse fiction, tra cui \"Donna detective\" nel 2007, \"Provaci ancora prof!\" e \"Il commissario Manara\", entrambi ancora nel 2007, \"L'ispettore Coliandro\" e \"Capri\" nel 2008 e la miniserie \"Il mostro di Firenze\" nel 2009. Nel 2011 entra in pianta stabile nel cast della soap opera di Canale 5 \"CentoVetrine\".\nNel cinema ha preso parte a film come \"C'era un cinese in coma\" di Carlo Verdone (2000), \"Un viaggio chiamato amore\" di Michele Placido (2002), \"Non ti muovere\" di Sergio Castellitto (2004), \"Caterina va in citt\u00e0\" di Paolo Virz\u00ec (2003), \"...e se domani\" di Giovanni Laparola (2007) e \"L'amore non basta\" (2008) per la regia di Stefano Chiantini.\nParallelamente all'attivit\u00e0 di attrice, si cimenta anche con il doppiaggio, prestando la propria voce ad attrici quali Cate Blanchett.\nVita privata.\nNel 2011 si \u00e8 sposata dopo 22 anni di fidanzamento con Paolo Sassanelli, con il quale aveva avuto due figli, Lilian (1993) e Ian (2001)."}
{"id": "2985120", "revid": "1776051", "url": "https://it.wikipedia.org/wiki?curid=2985120", "title": "Collide\u00f8scope", "text": "Collide\u00f8scope \u00e8 il quarto album del gruppo musicale crossover Living Colour, uscito nel 2003 per la Sanctuary Records, prodotto da Andy Stackpole e dai Living Colour.\nContiene due cover, \"Back in Black\" degli AC/DC e \"Tomorrow Never Knows\" dei Beatles."}
{"id": "2985131", "revid": "123216263", "url": "https://it.wikipedia.org/wiki?curid=2985131", "title": "Nature Chemistry", "text": "Nature Chemistry \u00e8 una rivista accademica che si occupa di chimica.\nNel 2014 il suo impact factor era di 25,325."}
{"id": "2985143", "revid": "36426", "url": "https://it.wikipedia.org/wiki?curid=2985143", "title": "Domenico della Rovere (cardinale)", "text": ""}
{"id": "2985146", "revid": "36426", "url": "https://it.wikipedia.org/wiki?curid=2985146", "title": "Domenico della Rovere (vescovo di Asti)", "text": ""}
{"id": "2985151", "revid": "123217068", "url": "https://it.wikipedia.org/wiki?curid=2985151", "title": "Ecl\u00e9tica Qu\u00edmica", "text": "Ecl\u00e9tica Qu\u00edmica \u00e8 una rivista accademica edita dalla Universidade Estadual Paulista J\u00falio de Mesquita Filho che si occupa di molteplici ambiti della chimica . \u00c8 una rivista trimestrale (quattro pubblicazioni all'anno) di libera consultazione (libero accesso) i cui articoli sono spesso in portoghese ma talvolta in doppia lingua portoghese/inglese o direttamente in inglese."}
{"id": "2985153", "revid": "287204", "url": "https://it.wikipedia.org/wiki?curid=2985153", "title": "Ecletica Quimica", "text": ""}
{"id": "2985156", "revid": "339289", "url": "https://it.wikipedia.org/wiki?curid=2985156", "title": "Palazzo dei Penitenzieri", "text": "Palazzo dei Penitenzieri si trova a Roma in via della Conciliazione, nel rione di Borgo. Anticamente si chiamava palazzo Della Rovere e si affacciava su piazza Scossacavalli.\nStoria e descrizione.\nLa costruzione del palazzo venne avviata verso il 1480 dal cardinale Domenico Della Rovere, affidandosi forse a Baccio Pontelli. Il nome attuale venne aggiunto al tempo di papa Alessandro VII quando vi trasfer\u00ec quei confessori con particolari poteri di assoluzione detti appunto penitenzieri.\nOggi vi ha sede l'ordine equestre del Santo Sepolcro di Gerusalemme che me \u00e8 anche proprietario. Fino al 2018 una parte del palazzo \u00e8 stata occupata da un albergo. \nLa facciata imponente riprende quella di palazzo Venezia, con una torretta a sinistra (il cui coronamento \u00e8 per\u00f2 un ripristino recente) e con finestre crociate che riportano il nome del cardinale fondatore, mentre quelle rettangolari al primo piano hanno iscritto il suo motto. Ai lati del basamento si trovano due fontanelle col drago araldico di papa Paolo V, mentre lo stemma che campeggia sulla facciata \u00e8 quello di papa Clemente XIV. \nGli ambienti sono organizzati attorno a un ampio cortile centrale, che ha una singolare disposizione su due livelli: uno inferiore, circondato da portici su pilastri ottagonali e con al centro un pozzo, e uno superiore, tenuto a giardino murato. \nNumerosi sono gli affreschi, spesso con finte architetture. Al piano nobile nell'ala sinistra si trova una galleria con affreschi cinquecenteschi, mentre nell'ala destra, visitabile su richiesta dell'ordine gerosolimitano, si trova il salone con il cosiddetto Soffitto dei Semidei, una serie di lacunari dipinti e dorati con figure mitologiche e allegoriche di Pinturicchio (1490).\nLa cappella privata \u00e8 coperta da volta a botte divisa in riquadri con gli stemmi Della Rovere e Alicorni"}
{"id": "2985161", "revid": "36426", "url": "https://it.wikipedia.org/wiki?curid=2985161", "title": "Torre dei Venti (Roma)", "text": ""}
{"id": "2985162", "revid": "1776051", "url": "https://it.wikipedia.org/wiki?curid=2985162", "title": "The Chair in the Doorway", "text": "The Chair in the Doorway \u00e8 il quinto album del gruppo crossover funk metal Living Colour, uscito nel 2009 per la Megaforce Records."}
{"id": "2985166", "revid": "123216465", "url": "https://it.wikipedia.org/wiki?curid=2985166", "title": "Recueil des Travaux Chimiques des Pays-Bas", "text": "Recueil des Travaux Chimiques des Pays-Bas era una rivista accademica che si occupava di chimica.\nNel 1996 si fonde con Liebigs Annalen per formare Liebigs Annalen/Recueil e Chemische Berichte/Recueil."}
{"id": "2985170", "revid": "339392", "url": "https://it.wikipedia.org/wiki?curid=2985170", "title": "Saga di Baby", "text": ""}
{"id": "2985171", "revid": "339392", "url": "https://it.wikipedia.org/wiki?curid=2985171", "title": "Saga di Super C-17", "text": ""}
{"id": "2985174", "revid": "339392", "url": "https://it.wikipedia.org/wiki?curid=2985174", "title": "Saga dei draghi malvagi", "text": ""}
{"id": "2985176", "revid": "287204", "url": "https://it.wikipedia.org/wiki?curid=2985176", "title": "Volejbol'nyj klub Leningradka", "text": "Il Volejbol'nyj klub Leningradka (in russo \"\u0432\u043e\u043b\u0435\u0439\u0431\u043e\u043b\u044c\u043d\u044b\u0439 \u043a\u043b\u0443\u0431 \u041b\u0435\u043d\u0438\u043d\u0433\u0440\u0430\u0434\u043a\u0430\") \u00e8 una societ\u00e0 pallavolistica femminile russa con sede a San Pietroburgo.\nStoria.\nLa societ\u00e0 viene fondata nel 1935 col nome di \"Spartak Leningrado\" debuttando nel massimo campionato sovietico nel 1939. Nel corso degli anni il club non conquista mai il titolo nazionale, ma raggiunge in quattro occasioni la piazza d'onore e otto volte il terzo posto in campionato. Raggiunge risultati di maggior rilievo in Coppa dell'Unione Sovietica, con tre secondi posti nelle prime quattro edizioni del torneo, a cavallo fra il 1950 e il 1953 e la conquista il trofeo per due edizioni consecutive, nelle stagioni 1975-76 e 1976-77.\nNel 1978 il club cambia denominazione, passando da \"Spartak Leningrado\" a \"Tramvajno-Trollejbusnoe Upravlenie Leningrado\". Tre anni dopo, il TTU Leningrado gioca la sua prima finale europea, ma viene sconfitto dal nella Coppa delle Coppe 1980-81.\nDopo diverse annate anonime, con la sola eccezione di un secondo posto nella Coppa dell'Unione Sovietica 1988, e lo scioglimento dell'Unione Sovietica, il club (che diventa \"TTU San Pietroburgo\" con il ritorno alla vecchia denominazione della citt\u00e0 nel 1991) si trova a giocare per oltre un decennio nel massimo campionato russo, retrocedendo al termine della stagione 2002-03.\nNel 2003 arriva un nuovo cambio di denominazione e il club prende il nome di \"Leningradka\"; nelle annate successive ondeggia fra Superliga e Vys\u0161aja Liga A, stabilizzandosi quindi in massima divisione dall'annata 2006-07, per tornare infine a disputare la fase finale di una coppa europea, questa volta la Challenge Cup 2008-2009, in cui ottiene il terzo posto, dopo la sconfitta in semifinale contro le padrone di casa del . Nella stagione 2010-11 il club si classifica all'ultimo posto in regular season e penultimo dopo il play-out, retrocedendo nuovamente in serie cadetta.\nDopo aver perso lo spareggio promozione-retrocessione al termine dell'annata 2013-14, il club viene ripescato nella massima serie per la stagione seguente a causa della mancata iscrizione di altri club aventi diritto, disputando la Superliga anche nelle annate successive pur senza ottenere risultati di particolare rilevanza."}
{"id": "2985185", "revid": "287204", "url": "https://it.wikipedia.org/wiki?curid=2985185", "title": "AgNO3", "text": ""}
{"id": "2985187", "revid": "36426", "url": "https://it.wikipedia.org/wiki?curid=2985187", "title": "Funerali di Giovanni Paolo II", "text": ""}
{"id": "2985188", "revid": "74283958", "url": "https://it.wikipedia.org/wiki?curid=2985188", "title": "Golden Oozaru", "text": ""}
{"id": "2985189", "revid": "36426", "url": "https://it.wikipedia.org/wiki?curid=2985189", "title": "Drago araldico", "text": ""}
{"id": "2985198", "revid": "729019", "url": "https://it.wikipedia.org/wiki?curid=2985198", "title": "Battaglia di Dhat al-Salasil", "text": "La battaglia di Dh\u0101t al-Sal\u0101sil (), o battaglia delle Catene, \u00e8 stata la prima battaglia combattuta tra il califfato arabo-islamico (allora sotto Ab\u016b Bakr) e l'Impero sasanide persiano. La battaglia fu combattuta subito dopo la guerra della Ridda, che port\u00f2 all'assoggettamento a Medina delle trib\u00f9 arabe che avevano apostato l'islam e alla conquista dell'intera Penisola araba. Fu anche la prima battaglia del califfato arabo-islamico in cui l'esercito combatt\u00e9 in territorio non-arabo.\nPremesse.\nal-Muthann\u0101 b. H\u0101ritha al-Shayb\u0101n\u012b era un esponente pagano dei Ban\u016b Bakr ibn W\u0101\u02beil, una trib\u00f9 del NE dell'Arabia che era dislocata a diretto contatto coi confini persiani sasanidi. Dopo la guerra della Ridda, al-Muthann\u0101 aveva effettuato incursioni contro le citt\u00e0 dell'attuale Iraq, allora sotto dominio sasanide. Tali incursioni avevano avuto successo e avevano procurato ai suoi uomini un bottino bellico ingente. Al-Muthanna b. \u1e24\u0101ritha si rec\u00f2 allora a Medina per convertirsi e informare il califfo Ab\u016b Bakr dei suoi successi e Ab\u016b Bakr lo nomin\u00f2 capo della sua gente, esaudendo cos\u00ec un'ambizione che coltivava da lunga data e che lo aveva di fatto spinto alle sue azioni belliche, nella speranza di guadagnare fama e ricchezze.\nRiprese dunque a compiere raid all'interno dell'attuale Iraq, territorio che era stato dei Lakhmidi ma che era stato posto sotto diretto controllo dai Sasanidi dopo che l'ultimo re lakhmide era stato da essi deposto. Sfruttando la grande mobilit\u00e0 della sua cavalleria leggera al-Muthann\u0101 poteva agevolmente penetrare all'interno dei territori che intendeva depredare e fuggire appena si prefigurava una risposta militare del pi\u00f9 lento esercito persiano e dei suoi alleati arabi cristiani.\nPer assicurare il successo delle azioni di al-Muthann\u0101, Ab\u016b Bakr decise due provvedimenti: l'esercito invasore sarebbe stato di soli volontari e sarebbe stato comandato dal miglior generale musulmano: Kh\u0101lid ibn al-Wal\u012bd.\nDopo che questi aveva sconfitto l'auto-proclamatosi profeta, Musaylima nella battaglia della Yamama, Kh\u0101lid si trovava ancora in quella regione quando fu raggiunto dagli ordini di Ab\u016b Bakr di invadere i territori persiani sasanidi. Con l'obiettivo di conquistare la citt\u00e0 di al-Hira, antica capitale lakhmide, Ab\u016b Bakr invi\u00f2 immediatamente rinforzi al comandante arabo e ordin\u00f2 ad al-Muthann\u0101 b. H\u0101ritha, a Mazh\u016br b. \u02bfAd\u012b, a \u1e24armala b. Muray\u1e6da al-\u02bfAdaw\u012b e a Sulma b. Qayn al-\u02bfAdaw\u012b di operare al comando di Kh\u0101lid.\nAll'incirca nella terza settimana del marzo 633, Kh\u0101lid lasci\u00f2 la Yam\u0101ma con un esercito di 10.000 uomini. Ma prima di far ci\u00f2, scrisse a Hormuz, il \"marzb\u0101n\" (governatore) persiano del distretto frontaliero di Dast Meysan:\nI capi tribali si unirono coi loro guerrieri (2.000 ciascuno) a Kh\u0101lid alla sua richiesta. Pertanto Kh\u0101lid entr\u00f2 nel territorio persiano con 18.000 uomini. Il comandante persiano mise al corrente il suo Imperatore della minaccia portata dagli Arabi musulmani e concentr\u00f2 un suo esercito per dar battaglia, potendo contare su un gran numero di ausiliari arabi cristiani.\nLa strategia di Kh\u0101lid.\nL'esercito sasanide era uno dei pi\u00f9 potenti e meglio equipaggiati eserciti del tempo ed era una forza ideale per un'operazione militare testa a testa coi musulmani. La sola debolezza era la sua scarsa mobilit\u00e0: i Persiani potentemente ma pesantemente armati non erano capaci di spostarsi velocemente e ogni suo movimento prolungato lo avrebbe letteralmente sfiancato. D'altro canto, le truppe di Kh\u0101lid erano invece assai mobili, montate come erano su dromedari per spostarsi e su cavalli quando si richiedeva un'azione di cavalleria. La strategia di Kh\u0101lid era d'impiegare i suoi uomini alla massima velocit\u00e0 per surclassare e mettere in difficolt\u00e0 le lente formazioni nemiche. Egli quindi forz\u00f2 i Persiani a compiere marce e contro-marce per rispondere alle sue finte e ad attaccarli quando i Persiani erano letteralmente esausti. La geografia dei luoghi lo aiutavano in questo: vi erano due strade per Ubulla, via K\u0101\u1e93ima o via Hufayr, tanto che Kh\u0101lid scrisse una lettera al comandante persiano Hormuz dalla Yam\u0101ma, facendo dedurre a quest'ultimo che Kh\u0101lid sarebbe giunto attraverso K\u0101\u1e93ima per poi marciare su Ubulla.\nLa battaglia.\nAspettandosi che Kh\u0101lid ibn al-Wal\u012bd giungesse da K\u0101\u1e93ima, Hormuz marci\u00f2 da Ubulla a K\u0101\u1e93ima. A K\u0101\u1e93ima non v'erano per\u00f2 tracce dell'esercito musulmano. Furono immediatamente date istruzioni dagli esploratori che Kh\u0101lid stava muovendo da Hufeyr. Dal momento che Hufeyr era a soli 37\u00a0km circa da Ubulla, ci\u00f2 metteva in pericolo la base operativa di Hormuz, Ubulla, che era un importante porto sasanide, situato presso la moderna Bassora. Hormuz dispose immediatamente di marciare su Hufeyr, lontano poco meno di 90\u00a0km. Kh\u0101lid attese a Hufeyr finch\u00e9 i suoi esploratori lo informarono dell'affannato arrivo di Hormuz. Passando per il deserto, Kh\u0101lid si diresse verso K\u0101\u1e93ima. Al suo arrivo a Hufeyr, Hormuz fu messo al corrente della marcia di Kh\u0101lid su K\u0101\u1e93ima. Poich\u00e9 Hormuz non poteva lasciare la strada di K\u0101\u1e93ima nelle mani dei musulmani, al pesante esercito sasanide fu ancora una volta ordinato di muovere verso K\u0101\u1e93ima. I Persiani giunsero a K\u0101\u1e93ima in uno stato di profonda prostrazione.\nHormuz dispieg\u00f2 da parte sua l'esercito per la battaglia adottando la consueta formazione di un centro e due ali. I generali comandanti le ali erano Qubadh e An\u016bshaj\u0101n. Gli uomini - secondo una tradizione assai poco credibile - si legarono assieme con delle catene (il cui peso, se mai la tradizione avesse davvero senso avrebbe incredibilmente peggiorato le precedenti condizioni di marcia. Questo sarebbe avvenuto per non consentire alle cavallerie arabe di sfondare la linea dei fanti sasanidi. Ma, se l'espediente poteva risultare utile a bloccare le cariche nemiche, sarebbe stato disastroso in caso di sconfitta, impedendo qualsiasi sganciamento e fuga. Sarebbe stato l'uso di queste improbabili catene a dare il nome alla battaglia. Hormuz aveva schierato il suo esercito davanti alla parte occidentale di K\u0101\u1e93ima, cos\u00ec che la citt\u00e0 in qualche misura lo proteggesse. Kh\u0101lid schier\u00f2 invece il suo esercito col deserto alle sue spalle, cos\u00ec da potervisi ritirare in caso di sconfitta. Prima dello scontro, Hormuz sfid\u00f2 Kh\u0101lid b. al-Wal\u012bd a duello a singolar tenzone. Kh\u0101lid accett\u00f2 la sfida e Hormuz cadde perci\u00f2 ucciso da Kh\u0101lid. Hormuz aveva posizionato i suoi migliori cavalieri, ordinati in ranghi, vicino al fronte perch\u00e9 potessero uccidere Kh\u0101lid in caso lo avesse sconfitto. I cavalieri sasanidi raggiunsero perci\u00f2 Kh\u0101lid, ma furono respinti e sterminati grazie all'aiuto di Qa\u02bfq\u0101\u02bf ibn \u02bfAmr, uno dei comandanti subordinati di Kh\u0101lid. La morte di Hormuz costitu\u00ec una vittoria psicologica per i musulmani e Kh\u0101lid non perse tempo per ordinare un attacco generale per sfruttare quel vantaggio psicologico. L'esausto esercito persiano fu incapace di reggere a lungo l'assalto e i musulmani penetrarono agevolmente nel fronte sasanide attraverso numerosi varchi. Capendo che la sconfitta era ormai inevitabile, i comandanti delle ali, Qubadh e An\u016bshaj\u0101n, comandarono la ritirata generale. Molti dei Persiani che non erano incatenati provarono a fuggire ma quelli che s'erano incatenati col vicino non furono in condizione di muoversi agevolmente e migliaia di loro sarebbero stati sterminati.\nConseguenze.\nDopo la battaglia di Dh\u0101t al-Sal\u0101sil, Kh\u0101lid sconfisse gli eserciti persiani sasanidi in tre ulteriori battaglie e consegu\u00ec il suo obiettivo principale: quello di conquistare al-\u1e24\u012bra. La prima invasione musulmana dell'Iraq fu completata in 4 mesi. Ab\u016b Bakr non consent\u00ec a Kh\u0101lid di spingersi pi\u00f9 in profondit\u00e0 in territorio sasanide e dopo 9 mesi invi\u00f2 \"la Spada di All\u0101h\" al comando di nuove truppe per l'invasione dell'Impero bizantino in Siria-Palestina."}
{"id": "2985199", "revid": "98077", "url": "https://it.wikipedia.org/wiki?curid=2985199", "title": "Lex Valeria Horatia de provocatione", "text": ""}
{"id": "2985201", "revid": "1305772", "url": "https://it.wikipedia.org/wiki?curid=2985201", "title": "Niccol\u00f2 Fiorentino", "text": ""}
{"id": "2985202", "revid": "110157", "url": "https://it.wikipedia.org/wiki?curid=2985202", "title": "Due Ponti Cup", "text": "Il Due Ponti Cup \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si \u00e8 giocata una sola edizione nel 2010 sui campi del Due Ponti Sporting Club a Roma in Italia. Lo stesso impianto avrebbe ospitato a partire dal 2015 il BFD Energy Challenger, altro torneo del circuito Challenger."}
{"id": "2985204", "revid": "30445", "url": "https://it.wikipedia.org/wiki?curid=2985204", "title": "Lex Porcia", "text": ""}
{"id": "2985209", "revid": "599013", "url": "https://it.wikipedia.org/wiki?curid=2985209", "title": "Claudio Azzali", "text": ""}
{"id": "2985211", "revid": "272884", "url": "https://it.wikipedia.org/wiki?curid=2985211", "title": "Nikola Firentinac", "text": ""}
{"id": "2985214", "revid": "363629", "url": "https://it.wikipedia.org/wiki?curid=2985214", "title": "Moneta divisionale", "text": "La moneta divisionale (a volte detta solo divisionale) \u00e8 una moneta di tipo metallico (nichel, acciaio, ecc ) di piccolo taglio, adatta ai pagamenti di importo limitato ed emessa a potere liberatorio limitato da parte della \"Zecca dello Stato\".\nNel regno d'Italia le monete d'oro e lo \"scudo\" (5 lire) d'argento avevano capacit\u00e0 liberatoria senza limite. Per le altre monete d'argento il potere liberatorio era invece limitato a 50 lire verso i privati mentre rimaneva illimitato per il pagamento dei debiti verso lo Stato. Il potere liberatorio della moneta di bronzo, infine, aveva il massimo di una lira.\nIn Svizzera il valore liberatorio \u00e8 limitato a 100 pezzi monetari.\nIn Europa sono tali le monete metalliche fino a due euro (otto tagli con i seguenti valori facciali: 1, 2, 5, 10, 20 e 50 euro cent, e 1 e 2 euro) e il valore liberatorio \u00e8 fissato fino a 50 pezzi monetari."}
{"id": "2985215", "revid": "729019", "url": "https://it.wikipedia.org/wiki?curid=2985215", "title": "Due Ponti Cup 2010", "text": "Il Due Ponti Cup 2010 \u00e8 stato un torneo professionistico di tennis maschile giocato sulla terra rossa, che faceva parte dell'ATP Challenger Tour 2010. Si \u00e8 giocato a Roma in Italia dal 31 maggio al 6 giugno 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori alternativ:\nGiocatori passati dalle qualificazioni:\nCampioni.\nSingolare.\n Filippo Volandri ha battuto in finale Reda El Amrani, 6\u20133, 6\u20132\nDoppio.\n Santiago Gonz\u00e1lez / Travis Rettenmaier hanno battuto in finale Sadik Kadir / Purav Raja, 6\u20132, 6\u20134"}
{"id": "2985222", "revid": "11959", "url": "https://it.wikipedia.org/wiki?curid=2985222", "title": "Kh\u0101lid ibn al-Wal\u012bd", "text": ""}
{"id": "2985223", "revid": "287204", "url": "https://it.wikipedia.org/wiki?curid=2985223", "title": "Weil Tennis Academy Challenger", "text": "Il Weil Tennis Academy Challenger \u00e8 un torneo professionistico di tennis giocato sul cemento, che fa parte dell'ATP Challenger Tour. Si gioca annualmente ad Ojai negli USA dal 2010."}
{"id": "2985228", "revid": "1305772", "url": "https://it.wikipedia.org/wiki?curid=2985228", "title": "San Flaviano", "text": ""}
{"id": "2985230", "revid": "287204", "url": "https://it.wikipedia.org/wiki?curid=2985230", "title": "John Gill", "text": "Pastore protestante, predicatore e teologo rinomato del settecento inglese, apparteneva all'ala strettamente calvinista delle chiese battiste. \u00c8 ricordato oggi soprattutto come predecessore di Charles Spurgeon e per il suo commentario all'intera Bibbia ancora oggi ampiamente utilizzato nel mondo evangelico e disponibile su Internet.\nBiografia.\nNato a Kettering nel Northamptonshire, frequenta la \"Kettering Grammar School\" dove eccelle nei classici latini ed impara il greco classico all'et\u00e0 di soli 11 anni. Continua poi da solo a studiare un po' di tutto, dalla logica all'ebraico, di cui rimarr\u00e0 appassionato per tutta la sua vita. All'et\u00e0 di 12 anni, Gill ode un sermone del pastore della sua chiesa, William Wallis, sul testo: \"Dio il SIGNORE chiam\u00f2 l'uomo e gli disse: \u00abDove sei?\u00bb\" (Genesi 3:9) che lo conduce alla conversione. Far\u00e0 per\u00f2 una pubblica confessione di fede solo pi\u00f9 tardi a 18 anni.\nAttivit\u00e0 pastorale.\nSorgendo in lui la vocazione al pastorato viene chiamato ad accompagnare il ministero di John Davis a Higham Ferrers nel 1719. Diventa ministro della Chiesa dei battisti particolari di Goat Yard, Horsleydown, Southwark nel 1719. La sua attivit\u00e0 come pastore evangelico durer\u00e0 51 anni. Nel 1757 la sua comunit\u00e0 ha bisogno di locali pi\u00f9 grandi e cos\u00ec si trasferisce a Carter Lane, St. Olave's Street, Southwark. Questa comunit\u00e0 aveva un tempo avuto come pastore Benjamin Keach e diventer\u00e0 pi\u00f9 tardi la \"New Park Street Chapel\"', e poi il Metropolitan Tabernacle guidato da Charles Spurgeon.\nDurante il ministero del Gill, la comunit\u00e0 appoggia fortemente la predicazione di George Whitefield nella vicina Kennington Common.\nOpere.\nNel 1748 viene conferito a John Gill il titolo onorifico di dottore in teologia dall'Universit\u00e0 di Aberdeen. Profondo studioso della Bibbia e autore prolifico, le sue opere pi\u00f9 importanti sono:\nInfluenza.\nJohn Gill \u00e8 stato il primo maggiore teologo battista. La sua opera continua ad avere influenza nel XXI secolo. Si discute oggi il suo ruolo nella diffusione dell'Iper-calvinismo nel movimento battista."}
{"id": "2985231", "revid": "712828", "url": "https://it.wikipedia.org/wiki?curid=2985231", "title": "Cell Junior", "text": ""}
{"id": "2985239", "revid": "729019", "url": "https://it.wikipedia.org/wiki?curid=2985239", "title": "Stazione di Cecchina", "text": "La stazione di Cecchina \u00e8 situata sulla linea ferroviaria Roma-Velletri; fu costruita per servire la localit\u00e0 di Cecchina, frazione del comune di Albano Laziale.\nStoria.\nIl 15 dicembre 1948 venne attivato l'esercizio a trazione elettrica, con linea aerea alla tensione di 3000 V.\nStrutture e impianti.\nLa stazione dispone di un fabbricato viaggiatori, di due banchine, collegate tra loro tramite attraversamenti a raso, che servono i rispettivi due binari passanti della linea. \u00c8 presente anche uno scalo merci, ormai inutilizzato, avente un piano caricatore, un magazzino e un tronchino sul quale \u00e8 posta la stadera fissa a ponte del 1987. Dispone nel complesso di 9 binari, 2 della linea, 1 per lo scalo merci, un altro smantellato in parte per la sottostazione elettrica vicina e 5 di scalo. Lato Roma \u00e8 presente anche una piccola rimessa locomotive collegata al resto del fascio binari con un raccordo, non pi\u00f9 utilizzato.\nFino al 1993 l'impianto era presenziato da un capostazione e il movimento era coordinato attraverso dei banchi ACE situati nell'ufficio annesso al fabbricato viaggiatori. Dopo la messa in telecomando della linea attraverso il DCO di Roma Termini, nel 1993, tutti gli apparati sono stati dismessi.\nMovimento.\nLa stazione \u00e8 servita dai treni che svolgono la relazione FL4 svolta da Trenitalia.\nServizi.\nLa stazione dispone di:\nInterscambi.\nLa stazione permette i seguenti interscambi:"}
{"id": "2985241", "revid": "767487", "url": "https://it.wikipedia.org/wiki?curid=2985241", "title": "Weil Tennis Academy Challenger 2010", "text": "Il Weil Tennis Academy Challenger 2010 \u00e8 stato un torneo professionistico di tennis maschile giocato sul cemento, che faceva parte dell'ATP Challenger Tour 2010. Si \u00e8 giocato a Ojai negli USA dal 31 maggio al 6 giugno 2010.\nPartecipanti.\nAltri partecipanti.\nGiocatori che hanno ricevuto una wild card:\nGiocatori alternative:\nGiocatori passati dalle qualificazioni:\nCampioni.\nSingolare.\n Bobby Reynolds ha battuto in finale Marinko Matosevic, 3\u20136, 7\u20135, 7\u20135\nDoppio.\n Artem Sitak / Leonardo Tavares hanno battuto in finale Harsh Mankad / Izak van der Merwe, 4\u20136, 6\u20134, [10\u20138]"}
{"id": "2985249", "revid": "400694", "url": "https://it.wikipedia.org/wiki?curid=2985249", "title": "We Love You", "text": ""}
{"id": "2985254", "revid": "405275", "url": "https://it.wikipedia.org/wiki?curid=2985254", "title": "Majin Vegeta", "text": ""}
{"id": "2985256", "revid": "712828", "url": "https://it.wikipedia.org/wiki?curid=2985256", "title": "Re Kaioh del Sud", "text": ""}
{"id": "2985257", "revid": "712828", "url": "https://it.wikipedia.org/wiki?curid=2985257", "title": "Re Kaioh dell'Est", "text": ""}
{"id": "2985260", "revid": "339392", "url": "https://it.wikipedia.org/wiki?curid=2985260", "title": "Gozu e Mezu", "text": ""}
{"id": "2985270", "revid": "339392", "url": "https://it.wikipedia.org/wiki?curid=2985270", "title": "Stregone del Toro", "text": ""}
{"id": "2985279", "revid": "28592", "url": "https://it.wikipedia.org/wiki?curid=2985279", "title": "Fosse comuni", "text": ""}
{"id": "2985283", "revid": "345405", "url": "https://it.wikipedia.org/wiki?curid=2985283", "title": "Soffitto dei Semidei", "text": "Il Soffitto dei Semidei \u00e8 un'opera di Pinturicchio, databile al 1490 e conservata nel salone dell'ala destra del palazzo dei Penitenzieri a Roma. Si tratta di 63 lacunari ottagonali lignei dorati e decorati con altrettante figure allegoriche e mitologiche dipinte su un finto sfondo di mosaici d'oro, su carta applicata sul legno.\nStoria.\nNel corso degli anni ottanta del Quattrocento Pinturicchio, allora giovane e da poco maestro indipendente, entr\u00f2 al servizio del cardinale Domenico Della Rovere, per il quale cur\u00f2 una serie di decorazioni nel suo palazzo di piazza Scossacavalli (oggi su via della Conciliazione), poi detto \"dei Penitenzieri\". Le decorazioni culminarono nel soffitto detto \"dei Semidei\", che venne completato nel 1490. \nDescrizione e stile.\nIl repertorio che compone la decorazione del soffitto \u00e8 un fiabesco insieme di creature mitologiche e fantastiche, tratte dai bestiari e dai \"libri monstruorum\" medievali, tra cui compaiono numerose creature ibride come sfingi, tritoni, satiri, sirene, centauri, che compongono l'insieme del \"semidei\", appunto.\nLe rappresentazioni, squisitamente profane, adombrano vari significati filosofici e morali, che vennero quasi certamente dettati dagli ambienti umanistici vicini al cardinale. Al centro si trova l'albero araldico dei Della Rovere con due pavoncelle, che ricorrono anche agli angoli.\nTra le rappresentazioni vi \u00e8 un'allegoria della \"Fortuna\" come donna nuda che va per mare a cavallo di un delfino, al posto dell'instabile barchetta tipica delle rappresentazioni fiorentine del tema. Si vede poi un putto che sta su due cavalli marini diretti in direzioni opposte, che rappresenta l'allegoria neoplatonica dell'anima divisa tra Bene e Male, secondo il commento di Marsilio Ficino a Platone nel \"Convito\" del 1475, ma riprende anche l'iconografia classica del trionfo di Nettuno sul mare. La \"Pesatura dell'anima\" \u00e8 poi un motivo antico entrato nel repertorio cristiano, cos\u00ec come l'aquila trionfante che sconfigge il serpente. \nTra i tanti animali dipinti, alcuni sono tradizionalmente associati al Male, come il dragone e il basilisco, altri al Bene, come il grifone, il cervo e l'aquila, rimandando ancora una volta agli opposti neoplatonici e alla simbologia cristologica. Pi\u00f9 enigmatico \u00e8 il ricorrere delle sfingi, tratte dalla cultura egiziana che era diffusa nella Roma imperiale.\nFrequentissime sono poi le creature marine, dal significato allegorico meno chiaro; si vedono tritoni armati, ittiocentauri e numerose sirene, nella versione bicaudata o che allattano, guidano i piccoli in fila, dipingono o sono prese in viluppi acrobatici. Si tratta probabilmente di una ripresa di gusto archeologico dei \"thiasos\" marini frequenti nei sarcofagi romani. Un altro artista che si dedic\u00f2 a tali soggetti fu Andrea Mantegna (\"Zuffa di dei marini\"), che venne forse a contatto col Pinturicchio proprio in quel periodo, nel cantiere del palazzo del Belvedere. \nLa ricchezza di spunti iconografici, la ricerca antiquaria e l'attenzione al dettaglio sono qui fuse con un'abilit\u00e0 tipica del miniatore quale il Pinturicchio era, oltre che pittore, spiegando cos\u00ec il ricorso a immagini di tradizione medievale che nel Rinascimento erano ancora vive proprio nella produzione miniata."}
{"id": "2985286", "revid": "889336", "url": "https://it.wikipedia.org/wiki?curid=2985286", "title": "Pak Nam-chol (calciatore 1988)", "text": ""}
{"id": "2985298", "revid": "1728", "url": "https://it.wikipedia.org/wiki?curid=2985298", "title": "Ievgeniya Artamonova", "text": ""}
{"id": "2985300", "revid": "709565", "url": "https://it.wikipedia.org/wiki?curid=2985300", "title": "Super Hero Squad Show", "text": "Super Hero Squad Show (\"The Super Hero Squad Show\") \u00e8 una serie televisiva animata prodotta dai Marvel Studios e andata in onda per la prima volta nel 2009 su Cartoon Network, tratta dal gioco di carte collezionabili \"Marvel Super Hero Squad Action Figure\".\nLa serie prevede una versione in stile super deformed di molti dei personaggi dei fumetti Marvel Comics. Principalmente il gruppo protagonista \u00e8 formato da Wolverine, Hulk, Silver Surfer, Falcon, Thor e di un supereroe poco conosciuto che salter\u00e0 per la prima volta fuori dai fumetti, Reptil. Insieme a loro appaiono spesso e volentieri Iron Man, Capitan America, Tempesta e Ms. Marvel.\nTrama.\nPrima dell'inizio della serie, il malvagio Dottor Destino, nella sua lotta al dominio universale, ha tentato di rubare il potere illimitato della spada \"Infinity\". Viene fermato da Iron Man, ma come conseguenza della loro battaglia, la spada si \u00e8 frantumata in numerosi pezzi che piovono su Super Hero City.\nStagione 1.\nAll'inizio della serie, il Dottor Destino ha stretto alleanze con quasi tutti i supercriminali formando la Lethal Legion, al fine di dare la caccia ai pezzi sparsi della spada \"Infinity\", ognuno dei quali possiede poteri pericolosi e diversi. Le forze del Dottor Destino (tra cui M.O.D.O.K. e Abominio), hanno sede a Villainville che \u00e8 separata da Super Hero City da un muro gigante eretto all'inizio della serie. Ancora una volta Iron Man intralcia i piani di Destino, con la sua squadra d'\u00e9lite conosciuta come la Super Hero Squad, composta da Falcon, Hulk, Silver Surfer, Thor e Wolverine.\nOgni membro della squadra rappresenta un fattore specifico per fare una squadra ideale:\nLa Super Hero Squad ha sede nello SHIELD Helicarrier, ed \u00e8 spesso aiutata nella sua difesa di Super Hero City dal loro capo Capitan America, dal leader dello SHIELD, Ms. Marvel e da molti altri dei loro amici supereroi.\nEntro la fine della prima stagione, la spada \"Infinity\" verr\u00e0 riforgiata quando Galactus arriver\u00e0 a divorare la Terra. Silver Surfer si ricongiunge a Galactus come suo araldo e lascia la squadra con la spada \"Infinity\" in suo possesso. A partire dal periodo successivo alla battaglia, Villainville verr\u00e0 distrutta, e il Dottor Destino e i suoi scagnozzi vengono arrestati.\nStagione 2.\nLa seconda stagione ruota attorno alla Super Hero Squad che acquista un nuovo membro del team Scarlet Witch e viaggia in diverse parti del Marvel Universe, nella galassia, in dimensioni diverse e attraverso il tempo.\nIl malvagio Thanos \u00e8 l'antagonista principale, il quale \u00e8 alla ricerca delle sei Gemme dell'Infinito, al fine di dimostrare la propria superiorit\u00e0 e la supremazia su tutto l'universo.\nQuesta stagione presente anche il debutto di:\nGags nella sigla.\nLa sigla del cartoon mostra in sequenze molto veloci parecchi personaggi della serie animata.\nUna particolarit\u00e0, introdotta sul modello de \"I Simpson\", \u00e8 una gag diversa ad ogni puntata. In questo caso, ad ogni episodio, alla fine della sigla Hulk si tramuta in qualcos'altro. Fino ad ora si \u00e8 tramutato in Joe Fixit, Hulk grigio, una versione modificata di MODOK (Sugar Man), un Hulk neonato, un robot, un ballerino, un membro dei Simpson, un'unione con Wolverine, Visione ed infine Bruce Banner.\nEpisodi.\nLa prima e la seconda stagione sono entrambe composte da 26 episodi, per un totale di 52.\nVideogiochi.\nNel maggio 2009, la Marvel e la THQ hanno annunciato un videogioco d'azione basato sulla prima stagione dell'omonima serie televisiva, chiamato \"Marvel Super Hero Squad\" per Wii, Nintendo DS, PlayStation 2 e PlayStation Portable.\nNel novembre 2010, anche se il primo \u00e8 stato accolto da critiche negative \u00e8 stato pubblicato il seguito chiamato \"\". Quest'ultimo segue la trama della seconda stagione dell'omonima serie animata."}
{"id": "2985302", "revid": "1305772", "url": "https://it.wikipedia.org/wiki?curid=2985302", "title": "Time's Up", "text": ""}
{"id": "2985305", "revid": "339392", "url": "https://it.wikipedia.org/wiki?curid=2985305", "title": "Sauzer (Dragon Ball)", "text": ""}
{"id": "2985306", "revid": "834", "url": "https://it.wikipedia.org/wiki?curid=2985306", "title": "Time's up", "text": ""}
{"id": "2985310", "revid": "709565", "url": "https://it.wikipedia.org/wiki?curid=2985310", "title": "L'apprendista Babbo Natale", "text": "L'apprendista Babbo Natale (\"L'Apprenti P\u00e8re No\u00ebl\") \u00e8 una serie televisiva a cartoni animati ideata e disegnata da Jan Van Rijsselberge e finanziata dalla casa produttrice francese Alphanim in collaborazione con altre case produttrici europee. \u00c8 composta da 48 episodi di 13 minuti ciascuno in pi\u00f9 due film d'animazione \"Il Natale di Nicholas\" del 2010 e \"Sulle ali del Natale\" del 2013 e due special \"Il piccolo grande apprendista\" e \"La Vigilia di Natale\", il primo film racconta le vicende di un ragazzino di 8 anni a cui viene offerto di diventare il nuovo Babbo Natale in sostituzione dell'attuale \"incaricato\", prossimo al ritiro. In Italia, la serie \u00e8 stata trasmessa la prima volta nel dicembre 2007 da Rai 2, all'interno del contenitore \"Cartoon Flakes\"."}
{"id": "2985318", "revid": "287204", "url": "https://it.wikipedia.org/wiki?curid=2985318", "title": "Ranunculus circinatus", "text": "Il ranuncolo circinnato (nome scientifico \"Ranunculus circinatus\" ) \u00e8 una pianta acquatica appartenente alla famiglia delle Ranunculaceae, comune nelle acque stagnanti.\nEtimologia.\nIl nome generico (\"Ranunculus\"), passando per il latino, deriva dal greco \"Batrachion\", e significa \u201crana\u201d (\u00e8 Plinio scrittore e naturalista latino, che c'informa di questa etimologia) in quanto molte specie di questo genere prediligono le zone umide, ombrose e paludose, habitat naturale degli anfibi. L'epiteto specifico (\"circinatus\" = arrotolato) derivato dal latino si riferisce alla particolare forma dei peduncoli fruttiferi.\nIl binomio scientifico attualmente accettato (\"Ranunculus circinatus\") \u00e8 stato proposto dal botanico inglese John Sibthorp (1758 \u2013 1796) in una pubblicazione del 1794.\nDescrizione.\n\u00c8 una pianta erbacea palustre a portamento in parte sommerso. La lunghezza media varia da 2 a 4 dm (massimo 10 dm). Da un punto di vista biologico \u00e8 definita idrofita radicante (I rad), ossia \u00e8 una pianta acquatica pianta perenne (o annuale) le cui gemme si trovano sommerse o natanti con un apparato radicale che le ancora al fondale. In certi casi queste piante possono essere definite anche terofite in quanto superano la stagione avversa sotto forma di seme. \nRadici.\nLe radici sono immerse nel fondale.\nFusto.\nIl fusto \u00e8 reptante (strisciante) e radicante ai nodi. La consistenza \u00e8 flaccida. Diametro dei fusti inferiori: minore di 3 \u2013 4\u00a0mm.\nFoglie.\nLe foglie di questa pianta sono tutte del tipo lacinie capillari piuttosto rigide e separate una dall'altra (non si riuniscono a pennello se estratte dall'acqua). Le lacinie sono inoltre tutte disposte su un unico piano. Lunghezza delle lacinie: 1 \u2013 2\u00a0cm.\nInfiorescenza.\nL'infiorescenza si compone di fiori solitari terminali disposti alle ascelle delle foglie superiori. I peduncoli fiorali sono pi\u00f9 lunghi del picciolo delle rispettive foglie ascellari. Lunghezza dei peduncoli: 1 \u2013 2\u00a0cm.\nFiore.\nI fiori sono ermafroditi, emiciclici e attinomorfi. I fiori sono di tipo molto arcaico anche se il perianzio(o anche pi\u00f9 esattamente il perigonio) di questo fiore \u00e8 derivato dal perianzio di tipo diploclamidato (tipico dei fiori pi\u00f9 evoluti), formato cio\u00e8 da due verticilli ben distinti e specifici: sepali e petali. Il ricettacolo (supporto per il perianzio) \u00e8 pubescente. Diametro dei fiori: 13 \u2013 20\u00a0mm.\nFrutti.\nIl frutto (un poliachenio) \u00e8 formato da diversi acheni aggregati. Gli acheni sono pubescenti (quasi ispidi) e senza ala, appiattiti, compressi e con un brevissimo becco apicale. Ogni achenio contiene un solo seme. Insieme formano una testa sferica posta all'apice del peduncolo fiorale. \nRiproduzione.\nLa riproduzione di questa pianta avviene per via sessuata grazie all'impollinazione degli insetti pronubi (soprattutto api) in quanto \u00e8 una pianta provvista di nettare (impollinazione entomogama). La dispersione dei semi \u00e8 soprattutto idrocoria.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Ranunculus\" \u00e8 un gruppo molto numeroso di piante comprendente oltre 400 specie originarie delle zone temperate e fredde del globo, delle quali quasi un centinaio appartengono alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi. \nLe specie spontanee della nostra flora sono suddivise in tre sezioni (suddivisione a carattere pratico in uso presso gli orticoltori organizzata in base al colore della corolla): \"Xanthoranunculus\" \u2013 \"Batrachium\" \u2013 \"Leucoranunculus\". La specie \"Ranunculus circinatus\" appartiene alla sezione di mezzo (\"Batrachium\") caratterizzata dall'avere i peduncoli fruttiferi arcuati, acheni rugosi, piante sommerse con petali pi\u00f9 o meno bianchi e fossetta nettarifera non squamata.\nUn'altra suddivisione, che prende in considerazione caratteristiche morfologiche ed anatomiche pi\u00f9 consistenti (ma fondamentalmente simili), \u00e8 quella che divide il genere in due sottogeneri (o subgeneri), assegnando il \"Ranunculus circinatus\" al subgenere \"Batrachium\", caratterizzato da piante con fusti molli (privi di tessuti di sostegno \u2013 a parte i peduncoli fiorali), peduncoli dell'infiorescenza ricurvi alla fruttificazione (l'altro subgenere \"Ranunculus\" \u00e8 dedicato alle specie terrestri).\nIl numero cromosomico di \"R. circinatus\" \u00e8: 2n = 16.\nVariabilit\u00e0.\nL'ambiente acquatico condiziona morfologicamente la crescita di queste piante, si ha cos\u00ec una grande variet\u00e0 fenotipica. La crescita in ambienti diversi (acque pi\u00f9 o meno profonde, temperature diverse e altro) determinano delle condizioni morfologiche dipendenti dall'ambiente stesso per cui il riconoscimento della specie pu\u00f2 risultare difficile.\nVariet\u00e0 e forme.\nNell'elenco che segue sono indicate alcune variet\u00e0 e forme: \nIbridi.\nDel \u201cranuncolo circinnato\u201d \u00e8 stato descritto il seguente ibrido:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nNella flora alpina si possono indicare cinque specie di ranuncolo acquatico (oltre a quello di questa voce), tra le pi\u00f9 comuni, abbastanza simili tra di loro:\nUsi.\nFarmacia.\nQueste piante contengono l\"'anemonina\"; una sostanza particolarmente tossica per animali e uomini. Infatti gli erbivori brucano le foglie di queste piante con molta difficolt\u00e0 e solamente dopo una buona essiccazione (erba affienata) che fa evaporare le sostanze pi\u00f9 pericolose. Anche le api evitano di \"bottinare\" il nettare dei \u201cranuncoli\u201d. Sulla pelle umana queste piante possono creare delle vesciche (dermatite); mentre sulla bocca possono provocare intenso dolore e bruciore alle mucose."}
{"id": "2985323", "revid": "199745", "url": "https://it.wikipedia.org/wiki?curid=2985323", "title": "Ranuncolo circinnato", "text": ""}
{"id": "2985327", "revid": "1728", "url": "https://it.wikipedia.org/wiki?curid=2985327", "title": "Maria Borodakova", "text": ""}
{"id": "2985332", "revid": "228587", "url": "https://it.wikipedia.org/wiki?curid=2985332", "title": "Valichi di frontiera tra Italia e Jugoslavia dal 1924 al 1941", "text": "Questa lista raccoglie tutti i valichi di frontiera tra l'Italia e la Jugoslavia nel periodo tra il 1924 e il 1941, il confine venne stabilito dopo il Trattato di Rapallo, poi con il Trattato di Roma venne stabilita l'annessione di gran parte dello Stato libero di Fiume all'Italia.\nIl confine quindi rimase definivo dal 1924 all'invasione della Jugoslavia nell'ambito della Seconda guerra mondiale, poi con il Trattato di Parigi del 1947 e il Memorandum di Londra del 1954 venne stabilito il nuovo confine tra Italia e Jugoslavia che divenne definitivo dopo il Trattato di Osimo del 1975 ed \u00e8 dal 1991 il confine tra l'Italia e la Slovenia. \nLa lista comprende quelli stradali e quelli unicamente ferroviari con le suddivisioni comunali e provinciali del 1941.\nI valichi ferroviari sono indicati nella tabella con lo sfondo in arancione pallido"}
{"id": "2985335", "revid": "2373", "url": "https://it.wikipedia.org/wiki?curid=2985335", "title": "Vadim Khamuttskikh", "text": ""}
{"id": "2985342", "revid": "110157", "url": "https://it.wikipedia.org/wiki?curid=2985342", "title": "Chiesa di Santa Maria di Montedoro", "text": "La chiesa di Santa Maria di Montedoro (anticamente chiamata di Monte Moro), si trova a Montefiascone, alle falde di un poggio, a tre chilometri dalla citt\u00e0, sulla Strada Verentana. \u00c8 stata realizzata da Antonio da Sangallo il Giovane, che la progett\u00f2 mentre era occupato nei lavori di restauro del Palazzo Papale di Montefiascone, affidatigli da papa Leone X.\nIl progetto di questa chiesa vide inizialmente impedimenti dal punto di vista economico a causa della grave pestilenza nel 1523, e venne quindi realizzato soltanto parzialmente; finch\u00e9, poco tempo pi\u00f9 tardi l'architetto Pietro Tartarino si aggiudic\u00f2 l'appalto per il compimento della chiesa che riesce comunque a rendere testimonianza della chiara progettualit\u00e0 sangallesca.\nHa la forma di un tempietto ottagonale. All'ottagono \u00e8 unito un coro semicircolare lungo 21 metri, mentre il perimetro dell'ottagono ne misura 31, in sei angoli dell'ottagono si trovano semicolonne rettangolari sovrapposti da capitelli dorici, sopra i quali scorre un fascio di modanature. Nel mezzo di ogni lato sono disegnate finestre, non tutte aperte. Al di sopra si trova il tamburo. Sul tamburo si eleva un rozzo muro che cela la piccola cupola eretta sul tamburo stesso.\nNell'interno, al quale si accede attraverso due porte (una sul lato di fronte e una sul terzo lato a sinistra), si trovano cinque cappelle laterali e la grande cappella semicircolare dell'altare maggiore. Tutte le cappelle presentano degli affreschi; ricordiamo quello riguardante la Crocifissione, l'altro che presenta la Madonna con il Bambino, e un terzo in cui \u00e8 rappresentata la Resurrezione."}
{"id": "2985345", "revid": "1061951", "url": "https://it.wikipedia.org/wiki?curid=2985345", "title": "Polittico Orsini", "text": "Il Polittico Orsini (detto anche \"Polittichetto Orsini\") \u00e8 un piccolo altarolo portatile dotato di quattro scomparti dipinti \"fronte-retro\" (\"recto\" e \"verso\"). Dipinto da Simone Martini intorno al 1333-1337, raffigura \"l'Annunciazione\" (2 ante), \"Scene della Passione di Ges\u00f9 Cristo\" (4 ante) e gli stemmi della famiglia del committente (2 ante). Tutti gli scomparti sono circa 29,5x21,5\u00a0cm (tempera e oro su tavola). Oggi si trova disperso in musei di Anversa, Parigi e Berlino.\nStoria.\nCome descritto sotto le 8 ante del polittichetto sono oggi disperse in 3 diversi musei di Parigi, Anversa e Berlino. Tutte le 4 ante che oggi si trovano ad Anversa (corrispondenti ai due scomparti centrali del polittichetto) furono acquistate nel 1840 dal museo, presso il collezionista von Ertborn. Questi le aveva acquistate a sua volta a Digione nel 1826. Pi\u00f9 difficile ripercorrere a ritroso nel tempo il percorso delle 4 ante. Le 2 ante di Parigi (ancora unite nello scomparto di sinistra) pervennero al Louvre nel 1826 dalle collezioni di M.L. Saint-Denis e Luigi Filippo. Precedentemente provenivano anch'esse da Digione, esattamente dalla certosa di Champmol, come risulta da un inventario del 1791. Difficile anche in questo caso ripercorrere cosa avvenne prima. Infine, le 2 ante di Berlino (scomparto di destra) furono acquistate dal museo della citt\u00e0 nel 1901. Di esse si sa soltanto che a fine Ottocento risultavano parte della raccolta Pacully di Parigi.\nGli stemmi della famiglia Orsini inducono alla conclusione che il committente dell'opera fu il Cardinale Napoleone Orsini che si trovava ad Avignone in quel periodo. Non \u00e8 escluso per\u00f2 che si trattasse di qualche altro membro della stessa famiglia Orsini.\nAttribuzione e datazione.\nIl Polittico Orsini \u00e8 firmato da Simone Martini. La firma corre sulle 4 ante del verso, raffiguranti le 4 scene della \"Passione di Cristo\". Sulle prime 3 ante della sequenza leggiamo, rispettivamente, \u201cHOC OPUS\u201d, \u201cPINXIT\u201d e \u201cSYMON\u201d. Il quarto ed ultimo pannello \u00e8 pi\u00f9 rovinato all'estremit\u00e0 e la scritta si \u00e8 persa. \u00c8 probabile che recasse \u201cDE SENIS\u201d.\nPi\u00f9 dibattuta \u00e8 stata la datazione dell'opera. Per tutta la seconda met\u00e0 del secolo scorso le opinioni si sono susseguite con un pendolo attributivo che andava dai primi anni dieci ai primi anni quaranta del Trecento, praticamente spaziando su tutto il periodo di attivit\u00e0 del pittore senese. Dopo ulteriori analisi e confronti tra gli esperti, oggi la maggior parte degli studiosi ritiene che il Polittico Orsini fu realizzato tra il 1333 e il 1337, a cavallo del trasferimento di Simone Martini da Siena ad Avignone, avvenuto nel 1335-1336. Pu\u00f2 quindi essere considerato una delle ultime opere del periodo senese o una delle prime del periodo avignonese. Elementi che fanno protendere per questa datazione sono i seguenti:\nIn sostanza quindi un periodo compreso tra la realizzazione dell'Annunciazione tra i santi Ansano e Margherita che si trova oggi agli Uffizi e i primi anni del periodo avignonese sembrano costituire una finestra di tempo adeguata in cui collocare temporalmente l'opera (circa 1333-1337).\nDescrizione.\nIl \"Polittico Orsini\" consta di 4 scomparti indipendenti dipinti su entrambi i lati (\"recto\" e \"verso\") per un totale di 8 ante. Le 8 ante riportano le seguenti raffigurazioni:\nLe 2 ante con gli stemmi della famiglia Orsini (le uniche a non essere mostrate sotto) sono ancora sul retro (recto) dei corrispondenti pannelli raffiguranti l'\"Andata al Calvario\" e il \"Seppellimento\" (verso). Le 2 ante dell'\"Annunciazione\" sono invece disgiunte dai corrispondenti pannelli, ma in origine rappresentavano il retro (recto) delle due ante raffiguranti la \"Crocifissione\" e la \"Deposizione dalla Croce\" (verso). Quando il polittichetto era aperto, a svolgere la sua funzione di altarolo portatile in mostra, erano visibili le 4 scene della \"Passione di Cristo\" sul davanti (verso), mentre sul retro rimanevano le restanti 4 raffigurazioni (recto). Quando il polittichetto era invece ripiegato per favorirne il trasporto, le 4 scene della \"Passione di Cristo\" rimanevano nascoste all'interno, mentre all'esterno erano visibili le 2 ante con gli stemmi di famiglia Orsini (su un lato) e le 2 ante con l\"'Annunciazione\" (sull'altro lato).\nStile.\nNelle 4 scene della \"Passione di Cristo\" si osserva una massa urlante di personaggi, differenziata nelle posture, gesti, vesti e partecipazione emotiva. Notevole \u00e8 la capacit\u00e0 del maestro senese di rendere efficacemente emozioni e volti, con risultati quasi ritrattistici. La pennellata \u00e8 raffinata, delicata e particolareggiata.\nRispetto a tutti i dipinti del periodo senese fino al 1330, e similmente all'Annunciazione tra i Santi Ansano e Margherita (1333), lo spazio \u00e8 volutamente poco profondo, sviluppato quasi in verticale e dominato dalla tensione narrativa. Le due ante dell'Annunciazione sono percorse da un'inquietudine psicologica che appare qui meno scontata e pi\u00f9 marcata della precedente Annunciazione tra i santi Ansano e Margherita (1333), sia nell'\"Angelo\" che nella \"Vergine\". Le figure di tutte le ante sono allungate e i carnati chiari. Infine colpiscono i bordi dorati del mantello della \"Vergine Annunciata\" o il tessuto svolazzante dell'\"Angelo Annunciante\", caratterizzati entrambi da una sinuosit\u00e0 che porta a rivelare il diritto e il rovescio dei tessuti stessi, caratteristica questa dell'arte gotica transalpina. Queste caratteristiche di prospettiva verticalizzata, di inquietudine psicologica, di snellezza delle figure e di rovello gotico delle vesti sono nuove rispetto al Simone Martini senese e saranno riscontrabili anche nelle opere tarde del periodo avignonese."}
{"id": "2985351", "revid": "729019", "url": "https://it.wikipedia.org/wiki?curid=2985351", "title": "Stazione di Pavona", "text": "La stazione di Pavona, \u00e8 situata sulla linea ferroviaria Roma-Velletri, costruita per servire la popolosa localit\u00e0 di Pavona, frazione del comune di Albano Laziale.\nStoria.\nLa stazione di Pavona venne attivata prima del 1902. venne declassata a fermata.\nIl 15 dicembre 1948 venne attivato l'esercizio a trazione elettrica, con linea aerea alla tensione di 3000 V.\nRiacquis\u00ec il rango di stazione il 14 gennaio 2000, telecomandata dal DCO di Ciampino.\nMovimento.\nLa stazione \u00e8 interessata dal traffico generato del servizio FL 4, svolto da Trenitalia, che opera sull'intera linea con un treno ogni ora circa.\nStrutture e impianti.\nLa stazione dispone di due banchine con annesse pensiline che servono i 2 binari della linea. \u00c8 presente anche un fabbricato viaggiatori, decentrato rispetto alle banchine, pi\u00f9 precisamente adiacente al passaggio a livello posto sulla strada provinciale 101/a (Albano Laziale-Torvaianica).\nPavona \u00e8 una delle tre stazioni del tratto ferroviario a binario unico in cui i treni provenienti da direzioni opposte possono effettuare lo scambio. Il binario di corsa \u00e8 il numero 1, mentre il 2 \u00e8 posto su tracciato deviato.\nServizi.\nLa stazione dispone di:"}
{"id": "2985356", "revid": "1516566", "url": "https://it.wikipedia.org/wiki?curid=2985356", "title": "USS Nevada", "text": ""}
{"id": "2985361", "revid": "116847339", "url": "https://it.wikipedia.org/wiki?curid=2985361", "title": "Corrado Barbagallo", "text": "Biografia.\nDopo le scuole secondarie e il primo biennio di lettere frequentato nell'Universit\u00e0 di Catania, continu\u00f2 gli studi all'Universit\u00e0 di Firenze, laureandosi nel 1899. Insegn\u00f2 nel ginnasio di Potenza e poi in istituti tecnici di Milano e di Roma fino al 1926, ottenendo nel 1927 la cattedra di storia economica nell'Universit\u00e0 di Catania, passando poi a Napoli e, dal 1\u00ba novembre 1947, all'Universit\u00e0 di Torino, dove mor\u00ec il 16 aprile 1952.\nNel 1917 fond\u00f2 il periodico \"Nuova rivista storica\" che diresse fino alla sua morte. I suoi studi, rivolti inizialmente verso la storia antica - con la pubblicazione dei lavori sulla Grecia antica del 1905, sulla storia economica dell'antichit\u00e0 del 1907 e sull'imperatore Flavio Claudio Giuliano del 1912 -, si orientarono poi verso le tematiche relative alla storia politica ed economica dell'et\u00e0 moderna e contemporanea. A questo secondo periodo risalgono i lavori sui fattori scatenanti della prima guerra mondiale del 1923 e sulle origini della grande industria contemporanea del 1929. Pubblic\u00f2 anche presso la casa editrice Utet di Torino una \"Storia universale\" in cinque volumi la cui prima edizione apparve negli anni 1931-1938 e che fu pubblicata in seconda edizione negli anni 1950-1954."}
{"id": "2985364", "revid": "92723", "url": "https://it.wikipedia.org/wiki?curid=2985364", "title": "Graf Toren", "text": "Graf Toren \u00e8 un personaggio immaginario che compare nei fumetti pubblicati dalla DC Comics. Graf Toren \u00e8 un alieno umanoide alto con la pelle arancione-giallastra, la testa calva e uno strano marchio alieno sul volto. Comparve per la prima volta in \"Guy Gardner\" n. 11 (agosto 1993), in una storia dal titolo \"Yesterday's Sins: Part 1 of 4 - Back in the Days\" e fu creato da Chuck Dixon e Joe Staton.\nBiografia del personaggio.\nStoria.\nGraf Toren \u00e8 un Monaco di Luce Karaziano. \u00c8 noto che pass\u00f2 la maggior parte della sua vita a combattere contro la \"Gilda dei Ragni\" dopo che entrarono nel suo settore e successivamente consumarono un intero pianeta. Questa fu la ragione principale del perch\u00e9 indossa il suo Anello del Potere come un ragno indosserebbe una ragnatela.\nLanterna Verde.\nLa Lanterna Verde nota come Graf Toren entr\u00f2 nel Corpo in un tempo immemorabile, ma fu catturato mentre investigava su una strana nave spaziale che entr\u00f2 nei limiti del suo settore, la \"Stromar Nebula\". Mentre investigava, fu assalito da una creatura chiamata Draal. Fu il loro prigioniero per mesi finch\u00e9 anche Guy Gardner non venne fatto prigioniero. Toren utilizz\u00f2 la sua abilit\u00e0 di leader per guidare tutte le Lanterne catturate che insieme a Gardner riuscirono a fuggire dai loro catturatori.\nPi\u00f9 avanti nella carriera come Lanterna Verde fu salvato da Hal Jordan durante alcune schermaglie di confine nel settore spaziale 2321, al cui punto si copr\u00ec che divenne un buon amico della Lanterna Probert. In quella che alcuni considerarono come l'avventura finale, fu chiamato dai Guardiani a difendere Oa dal rinnegato Hal Jordan. Jordan ci impieg\u00f2 poco a sbarazzarsi di Toren, un\u00ec il potere del suo anello a quelli che aveva gi\u00e0, e lo lasci\u00f2 per morto.\nFu successivamente trovato tra le molte Lanterne fluttuanti nello spazio, e il suo amico Probert costru\u00ec per lui una pira funeraria insieme a Guy Gardner e alla Justice League Task Force.\nRitorno.\nGraf fu successivamente trovato da Hal Jordan e Guy Gardner sul pianeta Biot, in stato di animazione sospesa con le altre Lanterne Perdute: Ke'Haan, Laira, Kreon, Boodikka, Jack T. Chance ed Honnu. Queste erano le Lanterne che Hal Jordan lasci\u00f2 per morte durante la saga di \"Emerald Twilight\". Si pensa che ad un certo punto, i Manhunters, alleatisi con Cyborg, riunirono queste ex Lanterne Verdi, le misero in animazione sospesa, e utilizzarono le loro energie come batterie per creare dei Manhunters pi\u00f9 avanzati nel loro settore di appartenenza, il settore proibito 3601.\nQuando fu liberato dalla sua condizione di inamovibilit\u00e0, lui con i suoi colleghi, ingaggiarono una feroce battaglia contro i Manhunters e Hal Jordan. Solo l'intervento di Kreon li ferm\u00f2 dall'ucciderlo. Quando la battaglia fu finita, Toren ritorn\u00f2 su Oa dove di un\u00ec al nuovo Corpo delle Lanterne Verdi. Mentre la maggior parte dei suoi compagni delle Lanterne Perdute vedeva Jordan con sospetto ed odio, Graf no, affermando che non doveva \"Guardare al passato con rabbia e dolore\". Quando le Lanterne Perdute seguirono Hal su Qward, Boodikka accus\u00f2 Hal di fare parte dei Sinestro Corps. Graf rigett\u00f2 una tale affermazione dicendo che Hal aveva \"Visto la luce\" e che non avrebbe \"soggetto s\u00e9 stesso ad altri peccati\". Quando il gruppo si fece strada sotto terra, Graf and\u00f2 con Jordan e Tomar-Tu alla ricerca di John Stewart e Guy Gardner.\nNella battaglia conseguente, Graf soffr\u00ec della perdita dei suoi grandi amici He'Kaan e Jack T. Chance."}
{"id": "2985366", "revid": "385321", "url": "https://it.wikipedia.org/wiki?curid=2985366", "title": "Luigi Arcangeli (pilota)", "text": ""}
{"id": "2985370", "revid": "580", "url": "https://it.wikipedia.org/wiki?curid=2985370", "title": "Oxborough dirk", "text": "L'Oxborough dirk \u00e8 un'arma bianca di grandi dimensioni con funzioni cerimoniali. Appartiene all'Et\u00e0 del bronzo e fu ritrovata nel 1988 nei pressi di Oxborough, Norfolk. \n\u00c8 uno di cinque grandi pugnali conosciuti nell'Europa Nord orientale. \u00c8 datato al 1450 - 1300 a.C. Misura 70.9\u00a0cm di lunghezza e pesa 2.37\u00a0kg. \u00c8 attualmente esposto al British Museum."}
{"id": "2985373", "revid": "1728", "url": "https://it.wikipedia.org/wiki?curid=2985373", "title": "Svetlana Kryuchkova", "text": ""}
{"id": "2985375", "revid": "32615000", "url": "https://it.wikipedia.org/wiki?curid=2985375", "title": "Elizabeth Rosemond Taylor", "text": ""}
{"id": "2985378", "revid": "32615023", "url": "https://it.wikipedia.org/wiki?curid=2985378", "title": "Elizabeth Mary Rosemond", "text": ""}
{"id": "2985385", "revid": "287204", "url": "https://it.wikipedia.org/wiki?curid=2985385", "title": "Mu1 Scorpii", "text": "Mu1 Scorpii (\u03bc1 Sco / \u03bc1 Scorpii) \u00e8 una stella binaria appartenente alla costellazione dello Scorpione. Nonostante abbia magnitudine apparente 3,04 \u00e8 solo la tredicesima stella in ordine di luminosit\u00e0 all'interno della costellazione. Ci\u00f2 \u00e8 dovuto al fatto che lo Scorpione \u00e8 la costellazione con il maggior numero di stelle con magnitudine inferiore a 3. Questa stella ha anche un nome proprio, \"Denebakrab\", che tuttavia viene raramente utilizzato.\nOsservazione.\nMu1 Scorpii si individua nella parte centro-meridionale della costellazione, in corrispondenza dell'inizio della sua coda, circa 3\u00b0 gradi e mezzo a sud della pi\u00f9 brillante Epsilon Scorpii.\nPosta alla declinazione di 38\u00b0S, Mu1 Scorpii \u00e8 una stella dell'emisfero australe. Questa declinazione ne limita alquanto le sue possibilit\u00e0 di osservazione nell'emisfero boreale, dove non pu\u00f2 essere osservata a nord del 53\u00ba parallelo, il che esclude buona parte del Canada e l'Europa settentrionale. Nelle zone temperate dell'emisfero boreale, essa comunque apparir\u00e0 molto bassa sull'orizzonte meridionale, che, perch\u00e9 sia possibile osservarla, deve essere sgombro da ostacoli. Le possibilit\u00e0 di osservazione nell'emisfero nord del nostro pianeta migliorano a latitudini tropicali. Mu1 Scorpii diventa circumpolare solo alle latitudini pi\u00f9 meridionali di 53\u00b0S, cio\u00e8 solo nelle estreme regioni meridionali del Sudamerica e nel continente antartico.\nVisivamente Mu1 Scorpii appare molto vicina a Mu2 Scorpii, tanto che la risoluzione di queste due stelle a occhio nudo richiede buone condizioni del cielo, assenza di inquinamento luminoso e buona vista. Le due stelle appaiono infatti distanti fra loro solo pochi primi. In ogni caso un semplice binocolo \u00e8 sufficiente a risolvere la coppia con facilit\u00e0. Per lungo tempo si \u00e8 creduto che Mu1 e Mu2 Scorpii fossero legate fra loro fisicamente in quanto, oltre ad apparire vicine, condividono un moto proprio simile. Le misurazioni moderne tuttavia hanno permesso di stabilire che la vicinanza \u00e8 puramente ottica e che le due stelle si trovano in realt\u00e0 a centinaia di anni luce l'una dall'altra.\nAmbiente galattico.\nMu1 Scorpii fa parte, come molte stelle brillanti della costellazione dello Scorpione, dell'associazione stellare Scorpius-Centaurus, l'associazione OB pi\u00f9 vicina alla Terra. Questa associazione \u00e8 molto estesa, essendo formata da forse 1.200 stelle con masse pari o superiori alle 15 M\u2609. Esse si sono formate in un tempo compreso fra i 5 e i 17-22 milioni di anni. Le stelle pi\u00f9 massicce dell'associazione sono probabilmente gi\u00e0 esplose in supernovae, che hanno dato origine ad ulteriori fenomeni di formazione stellare.\nL'associazione Scorpius-Centaurus \u00e8 divisa in tre sottogruppi di stelle, chiamati \"Scorpione superiore\", \"Centauro superiore-Lupo\" e \"Centauro inferiore-Croce\". Mu1 Scorpii fa quasi sicuramente parte del primo di questi sottogruppi, noto anche come Associazione di Antares, sebbene non sia chiaro se Antares faccia parte del sottogruppo o meno. L'associazione Scorpione superiore, che comprende le stelle poste in corrispondenza della testa dello Scorpione, \u00e8 il sottogruppo pi\u00f9 giovane dei tre, essendosi formato circa 5 milioni di anni fa. La distanza media del sottogruppo dalla Terra \u00e8 circa 500-600 anni luce. Secondo le misurazioni del satellite Hipparcos Mu1 Scorpii si trova a 822 anni luce di distanza da noi. Tuttavia a queste distanze il metodo della parallasse utilizzato da Hipparcos \u00e8 poco affidabile e il margine di errore elevato (oltre 200 anni luce),\nCaratteristiche.\nIl sistema.\nMu1 Scorpii \u00e8 conosciuta essere una binaria spettroscopica fin dal 1896. Le due componenti orbitano l'una intorno all'altra con un periodo di 1,44627 giorni. Un periodo cos\u00ec breve \u00e8 indice del fatto che le due componenti sono molto vicine e questo spiega perch\u00e9 non \u00e8 attualmente possibile separarle anche mediante i pi\u00f9 potenti telescopi. In effetti il semiasse maggiore dell'orbita \u00e8 calcolato essere 12,90 \u00b1 0,04 R\u2299, cio\u00e8 circa solo 9 milioni di km. L'orbita \u00e8 praticamente priva di eccentricit\u00e0, come spesso accade quando le componenti sono molto vicine. Essa \u00e8 inoltre inclinata di 65\u00b0 rispetto alla nostra visuale. Le due componenti si eclissano a vicenda, determinando una variazione di luminosit\u00e0 della stella. In particolare Mu1 Scorpii viene identificata come una variabile del tipo Beta Lyrae: si tratta di solito di stelle di grosse dimensioni e molto vicine fra loro, cos\u00ec vicine che la loro forma \u00e8 drasticamente distorta dalla reciproca forza di gravit\u00e0 e c'\u00e8 una grande quantit\u00e0 di materia che fluisce da una componente all'altra. Quando la primaria di Mu1 Scorpii occulta la secondaria si ha una diminuzione di luminosit\u00e0 di 0,19 magnitudini, mentre quando la secondaria occulta la primaria la luminosit\u00e0 scende di 0,30 magnitudini.\nLe due componenti.\nMolte variabili Beta Lyrae presentano la caratteristica, per lungo tempo rimasta inspiegata, per cui la stella meno massiccia \u00e8 quella pi\u00f9 evoluta. In effetti questa situazione appariva paradossale in quanto \u00e8 da tempo noto che pi\u00f9 una stella \u00e8 massiccia, prima si evolve. Il problema \u00e8 stato risolto quando ci si \u00e8 resi conto che in coppie molto vicine, quando la stella pi\u00f9 massiccia abbandona la sequenza principale e si incammina nel percorso che la porter\u00e0 a diventare una gigante, essa supera il proprio Lobo di Roche e comincia a cedere massa alla stella secondaria meno massiccia, che rimane ancora all'interno della sequenza principale. Questo trasferimento di massa pu\u00f2, in tempi astronomicamente brevi (mezzo milione di anni), fare diventare la stella una volta pi\u00f9 massiccia la meno massiccia della coppia.\nMu1 Scorpii si trova probabilmente in questa situazione: quella che era una volta la stella principale ha ceduto molta della sua massa a quella che era una volta la secondaria, che \u00e8 diventata la stella pi\u00f9 massiccia. Questo processo \u00e8 ancora in corso: la secondaria sta continuando a cedere massa a quella che \u00e8 ora la stella pi\u00f9 massiccia. La sua forma \u00e8 fortemente distorta e si allunga verso la compagna.\nC'\u00e8 tuttavia un dato che non collima con questo quadro: entrambe le stelle che formano la coppia si trovano all'interno della sequenza principale. Di solito, infatti, il trasferimento di massa inizia proprio con l'uscita della stella maggiore dalla sequenza principale e con il suo aumento di volume. \u00c8 quindi difficilmente spiegabile come mai questo trasferimento sia iniziato pur trovandosi quella che era una volta la stella principale nella fase centrale della propria esistenza. Al momento attuale non ci sono spiegazioni adeguate di questa particolarit\u00e0.\nUn altro punto su cui c'\u00e8 incertezza riguarda le masse delle due componenti. Osservazioni compiute fra il 2006 e il 2008 hanno portato a stimare la massa della principale del sistema 8,49 \u00b1 0,05 M\u2299 e quella della secondaria 5,33 \u00b1 0.05 M\u2299. La loro classe spettrale \u00e8 rispettivamente B1,5 e B3-B8 (c'\u00e8 incertezza riguardo alla precisa classe di appartenenza della secondaria). Tuttavia misurazioni precedenti avevano portato a stime delle masse molto superiori. Ad esempio, uno studio del 1979 riportava come valori rispettivamente 12,8 \u00b1 1,5 M\u2299 e 8,4 \u00b1 1,2 M\u2299.\nAnche riguardo alle temperature superficiali le misurazioni sono in parte discordanti. Alcuni valori stimati per la stella primaria sono 20.000 K, 21.500 K e 23.725 \u00b1 500 K; valori stimati per la secondaria sono 12.500 K, 16.200 K e 16,850 \u00b1 500 K. I raggi sono stati stimati in un articolo del 2010 essere 4,07 \u00b1 0,05 R\u2299 per la primaria e 4,38 \u00b1 0,05 R\u2299 per la secondaria. Questo confermerebbe che la secondaria \u00e8 pi\u00f9 evoluta avendo, nonostante la massa inferiore, volume maggiore. Anche in questo caso tuttavia le misurazioni non concordano pienamente: alcuni studi precedenti avevano stimato il raggio della primaria di poco superiore a quello della secondaria. In ogni caso la combinazione di alte temperature e grandi raggi determina una grande luminosit\u00e0 intrinseca delle due componenti: le magnitudini assolute delle due stelle sono stimate essere -4,8 \u00b1 0,2 e -3,6 \u00b1 0,2.\nPrendendo per buone le misurazioni pi\u00f9 recenti e tenendo conto che il semiasse dell'orbita si aggira sui 13 R\u2299, ne segue che le superfici delle due stelle sono molto vicine, circa 4,5 R\u2299, cio\u00e8 poco pi\u00f9 di 3 milioni di km.\nEvoluzione.\nSi pensa che la secondaria stia cedendo alla primaria ogni anno una massa compresa fra gli 0,05 e gli 0,15 millesimi di massa solare. Si tratta di un valore molto elevato perch\u00e9 comporta il trasferimento di una massa pari a quella del Sole ogni circa 10.000 anni. L'evoluzione futura non \u00e8 del tutto chiara. In ogni caso, quando l'attuale componente pi\u00f9 massiccia uscir\u00e0 dalla sequenza principale, aumentando il proprio volume, le parti si invertiranno ed essa comincer\u00e0 a ricedere la propria massa all'attuale componente secondaria. Se quest'ultima nel frattempo sar\u00e0 diventata una nana bianca, allora il sistema potrebbe diventare cataclismatico perch\u00e9 il gas ceduto dall'altra stella e accumulatosi sulla superficie della nana bianca sarebbe compresso e scaldato al punto tale da produrre delle novae. Se la massa accumulata fosse sufficiente, la nana bianca potrebbe anche esplodere in una supernova di tipo Ia."}
{"id": "2985388", "revid": "838137", "url": "https://it.wikipedia.org/wiki?curid=2985388", "title": "Boles\u0142aw Twardowski", "text": "Biografia.\nFrequent\u00f2 le scuole elementari e superiori a Leopoli. Nel 1882 si diplom\u00f2 ed entr\u00f2 nel seminario di Leopoli, iniziando nello stesso tempo gli studi teologici presso l'Universit\u00e0 di Leopoli.\nIl 25 luglio 1886 fu ordinato presbitero. Studi\u00f2 per due anni diritto canonico alla Pontificia Universit\u00e0 Gregoriana di Roma, conseguendo il dottorato nel 1888. A Roma strinse amicizia con san J\u00f3zef Bilczewski, che studiava archeologia cristiana.\nAl suo ritorno in patria fu nominato prefetto del seminario di Leopoli e successivamente cancelliere della curia metropolitana di Leopoli.\nIl 14 settembre 1918 fu nominato vescovo ausiliare di Leopoli e vescovo titolare di Telmisso. Fu consacrato vescovo il 12 gennaio 1919. Fu vicario generale dell'arcidiocesi e vicepresidente della Facolt\u00e0 dell'Istituto Centrale per i poveri di Leopoli e rettore del seminario di Leopoli.\nIl 22 marzo 1923, due giorni dopo la morte di san J\u00f3zef Bilczewski fu scelto nella terna di nomi per il nuovo arcivescovo metropolita dal capitolo e il 3 agosto ricevette la nomina dalla Santa Sede.\nDurante il suo episcopato prima del 1935 erano state costruite 27 chiese parrocchiali, aveva iniziato la costruzione di altre quattro e altre 19 erano state restaurate. La chiesa pi\u00f9 importante fra queste \u00e8 quella di Nostra Signora di Ostra Brama (la \"Porta dell'Aurora\") costruita tra il 1931 e il 1934 come un voto per il mantenimento del confine orientale della madrepatria.\nFu un sostenitore e promotore dell'Azione Cattolica, attribu\u00ec grande importanza alle opere di carit\u00e0 della Chiesa, durante la crisi economica fu attivamente impegnato nella lotta contro la disoccupazione e la fame nell'arcidiocesi di Leopoli. Fu un avversario tenace dell'attivit\u00e0 politica del clero; nel 1935 viet\u00f2 ai sacerdoti di candidarsi alle elezioni parlamentari.\nIl 16 novembre 1924 l'Universit\u00e0 di Leopoli gli confer\u00ec la laurea \"honoris causa\". Il rettore Juliusz Makarewicz nella \"laudatio\" sottoline\u00f2 che il riconoscimento era per la promozione dei valori patriottici e cristiani nell'arcidiocesi.\nDurante la seconda guerra mondiale, quando un'escalation di uccisioni perpetrate dai nazionalisti ucraini ai danni della popolazione civile polacca nella Galizia orientale, stabil\u00ec nel 1943-1944 una collaborazione con i vescovi della Chiesa greco-cattolica ucraina e in particolare con l'arcieparca Andrej Szeptycki, chiedendo invano di fermare le uccisioni.\nNella seconda met\u00e0 del dicembre del 1939 fu espulso dalle autorit\u00e0 sovietiche dalla sua casa. Da l\u00ec torn\u00f2 al palazzo arcivescovile 16 luglio 1941 dopo lo scoppio della guerra tra Germania e Unione Sovietica. La sua progressiva malattia fece s\u00ec che l'onere dell'arcidiocesi ricadesse in gran parte sulle spalle del vescovo ausiliare Eugeniusz Baziak, che dal 26 aprile 1944 fu arcivescovo coadiutore con diritto di successione.\nMor\u00ec a Leopoli a causa di malattie cardiache e polmonite causata dalla sua partecipazione ai funerali di Andrej Szeptycki, che si erano tenuti il 5 novembre 1944.\nFu sepolto secondo i suoi desideri nella cripta della chiesa di Nostra Signora di Ostra Brama, mentre il cuore fu deposto nella parete del coro monastico del convento delle suore carmelitani a Leopoli. Dopo la profanazione della chiesa di Nostra Signora di Ostra Brama da parte delle autorit\u00e0 sovietiche, nel periodo 1947-1948 i suoi resti sono stati trasferiti nella cripta nel seminterrato della cattedrale di Leopoli. Il suo cuore fu trasferito dalle suore, costrette all'espatrio, a W\u0142oc\u0142awek.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2985391", "revid": "110157", "url": "https://it.wikipedia.org/wiki?curid=2985391", "title": "Orca browser", "text": "Orca browser era un web browser gratuito basato sul motore di Mozilla Firefox 3. Il suo sviluppo \u00e8 stato abbandonato in favore della nuova versione multi core di Avant Browser\nStoria.\nOrca browser ha fatto la sua primissima comparsa nel 2005 sotto il nome di Dottor Orca. Ai tempi il motore utilizzato era lo stesso di Mozilla Firefox 2. In seguito, dopo poco tempo, i suoi creatori abbandonarono il progetto a causa di alcuni problemi di tipo tecnico. Nel luglio 2008 il progetto fu rilanciato con il nome di \"Orca browser\", un web browser basato sul motore Gecko, lo stesso di Firefox, ma con molte diversit\u00e0, come il fatto che ci siano 15 temi gi\u00e0 preimpostati."}
{"id": "2985393", "revid": "585241", "url": "https://it.wikipedia.org/wiki?curid=2985393", "title": "Maxim Mikhaylov", "text": ""}
{"id": "2985395", "revid": "352448", "url": "https://it.wikipedia.org/wiki?curid=2985395", "title": "Horn piramidale", "text": ""}
{"id": "2985397", "revid": "352448", "url": "https://it.wikipedia.org/wiki?curid=2985397", "title": "Horn glaciale", "text": ""}
{"id": "2985403", "revid": "287204", "url": "https://it.wikipedia.org/wiki?curid=2985403", "title": "I Can See Clearly Now (album)", "text": "I Can See Clearly Now \u00e8 un album di Johnny Nash pubblicato nel 1972."}
{"id": "2985404", "revid": "1363832", "url": "https://it.wikipedia.org/wiki?curid=2985404", "title": "Nicolas Fritzenwalden", "text": "Nicolas Fritzenwalden \u00e8 un personaggio immaginario della telenovela argentina \"Flor - Speciale come te\".\nBiografia.\nNicolas \u00e8 il figlio secondogenito di Erik e Maria, ed \u00e8 il fratello di Federico, Franco, Maia, Martin e Thomas, nonch\u00e9 erede della fortuna Fritzenwalden. Nicolas \u00e8 il gemello di Franco ed \u00e8 nato cinque minuti dopo di quest'ultimo.\n\u00c8 soprannominato Nico dagli amici e dai fratelli, \u00e8 un ragazzo molto romantico, ma che non ha successo con le ragazze. Il suo primo amore \u00e8 Clara, che conquista con delle frasi romantiche via e-mail. Poi si fidanza con Mirta e infine con Paloma, una ragazza che si fingeva cieca. Valentina \u00e8 innamorata di lui, che per\u00f2 la rifiuta. Nico si accorge di amarla quando scopre il fidanzamento della ragazza con Pato, che alla fine lascer\u00e0 per mettersi con lui. Scopre anche che Lautaro \u00e8 suo fratello, trovandolo su un sito web.\nCaratteristiche del personaggio.\nNicolas ha i capelli biondi, e gli occhi azzurri ed \u00e8 molto amico di Bata e Facha."}
{"id": "2985417", "revid": "1305772", "url": "https://it.wikipedia.org/wiki?curid=2985417", "title": "Sarsippius' Ark (Limited Edition)", "text": "Sarsippius' Ark (Limited Edition) \u00e8 il secondo album del gruppo hardcore funk metal Infectious Grooves, pubblicato nel 1993 dall'etichetta discografica Epic Records per la Sony Music Entertainment Inc.\n\u00c8 prodotto da Mike Muir e Robert Trujillo con: Paul Northfield (tracce 2, 4, 6, e 13), Mark Dodson (tracce 8 e 14) e Tom Fletcher (tracce 7 e 11). L'album contiene due cover, \"Immigrant Song\" dei Led Zeppelin e \"Fame\" di David Bowie e John Lennon. Le tracce 1, 3, 5, 9, 12, 15 e 19 sono introduzioni parlate del personaggio Sarsippius."}
{"id": "2985419", "revid": "287204", "url": "https://it.wikipedia.org/wiki?curid=2985419", "title": "Alberto Alberti", "text": ""}
{"id": "2985423", "revid": "124532660", "url": "https://it.wikipedia.org/wiki?curid=2985423", "title": "Mary Higgins Clark", "text": "Ha pubblicato cinquantasei libri, ognuno dei quali \u00e8 stato un bestseller e tutti i suoi libri, compreso il primo, sono ancora in stampa. Inoltre, la Higgins \u00e8 stata azionista di minoranza dei Brooklyn Nets.\nAnche sua figlia, Carol Higgins Clark, \u00e8 una scrittrice di gialli, che non pu\u00f2 per\u00f2 vantare la stessa fama della madre. Solo nell'anno 2007 e solo negli Stati Uniti i libri di Mary Higgins Clark hanno venduto 80 milioni di copie.\nBiografia.\nMary Theresa Eleanor Higgins \u00e8 nata il 24 dicembre 1927, nel Bronx di New York.\nFiglia di Luke e di Nora Higgins, immigrati irlandesi, Mary si \u00e8 sempre dimostrata propensa a scrivere, fin da quando era piccola; compose la sua prima poesia a sei anni e cominci\u00f2 a scrivere un proprio diario a sette. Quando cominci\u00f2 la Grande depressione Mary era solo una bambina, e la sua famiglia, dapprima non colpita, inizi\u00f2 a cambiare stile di vita. Suo padre cominci\u00f2 a lavorare molto pi\u00f9 di quanto non facesse prima, tanto che passava a casa solo tre o quattro ore al giorno.\nAll'et\u00e0 di dieci anni, al ritorno dalla messa, Mary scopre che suo padre \u00e8 morto nel sonno. Nora, non potendo far fronte da sola senza lavorare alle necessit\u00e0 della famiglia (composta da tre figli), cerc\u00f2 lavoro, ma nessuno era disponibile ad assumere una donna di 52 anni, quindi, Nora affitt\u00f2 le camere dei figli a degli anziani paganti, e port\u00f2 i bambini nella sua camera.\nSei mesi dopo, il fratello maggiore della Higgins si tagli\u00f2 un piede su di un pezzo di metallo, contraendo una grave osteomielite. Rischi\u00f2 la vita, ma alla fine fortunatamente si salv\u00f2.\nQuando Mary fin\u00ec la Saint Francis Xavier Grammar Shool, ricevette una borsa di studio per la Villa Maria Academy, gestita dalla congregazione ecclesiastica di suore della Notre Dame di Montr\u00e9al. Qui i docenti la incoraggiarono a dedicarsi alla scrittura e a 16 anni la Higgins invi\u00f2 il suo primo lavoro intitolato \"Tre confessioni\" che per\u00f2 fu respinto. Per aiutare la famiglia Mary lavor\u00f2 come centralinista all'hotel Shelton.\nIn seguito fece la baby-sitter, ma il denaro non era sufficiente, cos\u00ec la famiglia fu costretta a trasferirsi in un appartamento di sole tre stanze: bagno, cucina e camera da letto). Una volta diplomato, Joseph Higgins, il fratello della scrittrice, si arruol\u00f2 nella Marina degli Stati Uniti per aiutare economicamente la famiglia. Una volta partito per la guerra, contrasse la meningite e mor\u00ec.\nA causa della morte in guerra di Joseph a Nora fu garantita una pensione a vita che le permise di non aver bisogno pi\u00f9 degli aiuti finanziari della figlia.\nDopo la morte del fratello, la Higgins si diplom\u00f2 e si iscrisse alla Wood Secretary School con una borsa di studio parziale. Una volta completati i corsi lavor\u00f2 come segretaria del reparto creativo della divisione pubblicitaria della Remington-Rand. Anche se le piaceva il suo lavoro, lo lasci\u00f2 e divenne hostess per la Pan American Airlines.\nNel 1949 Mary spos\u00f2 Warren Clark e per un periodo lasci\u00f2 il lavoro per iscriversi a un corso di scrittura presso la New York University. La Clark ebbe cinque figli: Marilyn, Warren Jr, Patty, David e Carol.\nL'esordio come scrittrice.\nDopo aver pubblicato il suo primo racconto, la Clark conobbe Patricia Schartle Mayer, colei che l'avrebbe aiutata nella pubblicazione dei nuovi romanzi e rappresentata per venti anni.\nLa situazione economica era pi\u00f9 agiata, tanto che la Clark e suo marito decisero di partire per un viaggio alle Hawaii. Nel 1959 a Warren Clark fu diagnosticata una grave insufficienza nell'ossigenazione del muscolo cardiaco. Dopo un attacco cardiaco, nel 1964, Warren non riusc\u00ec pi\u00f9 a lavorare, cos\u00ec la Clark cominci\u00f2 a scrivere sceneggiati per la radio, ma il marito mor\u00ec quello stesso anno.\nDopo la morte del primo marito.\nDopo la morte di suo marito Warren, la Clark si iscrisse alla Fordham University del Lincoln Center. Nel 1979 si laure\u00f2 in filosofia \"summa cum laude\".\nAttualmente i suoi figli Warren Jr. e Marilyn sono giudici, sua figlia Patty lavora al Mercantile Exchange di New York City, David \u00e8 il presidente del Marketing Talk Enterprises e Carol \u00e8 una scrittrice di gialli come sua madre.\nDopo la laurea la Clark riprese a lavorare, ma ben presto perse il lavoro e si vide costretta ad impegnare il suo anello di fidanzamento per avviare un'attivit\u00e0 con un suo compagno di corso.\nDurante questo periodo, la Clark scrisse il romanzo \"Dove sono i bambini?\" che fu acquistato dalla Simon &amp; Schuster per la somma di 3000$.\nTre mesi dopo, nel 1974 Mary Higgins Clark ricevette la notizia che i suoi diritti sul libro valevano di gi\u00e0 100.000 dollari. Due anni dopo, grazie a questo suo secondo romanzo, la Clark aveva gi\u00e0 intascato 1,5 milioni di dollari. La Clark si \u00e8 risposata nel 1996 con John J. Conheeney, deceduto l'8 ottobre del 2018.\n\u00c8 morta il 31 gennaio 2020, all'et\u00e0 di 92 anni.\nOpere.\nRomanzi.\nSperling &amp; Kupfer, 2019\nSperling &amp; Kupfer,2020\nSperling &amp; Kupfer 2020"}
{"id": "2985427", "revid": "709565", "url": "https://it.wikipedia.org/wiki?curid=2985427", "title": "Robert McNair Price", "text": "\u00c8 professore di teologia e studi scritturali al Coleman Theological Seminary, professore di critica biblica al Center for Inquiry Institute, oltre che autore di diversi libri di teologia e sulla storicit\u00e0 di Ges\u00f9, tra i quali \"Deconstructing Jesus\" (2000), \"The Reason Driven Life\" (2006), \"Jesus is Dead\" (2007), e \"Inerrant the Wind: The Evangelical Crisis in Biblical Authority\" (2009).\nEx-ministro battista, \u00e8 stato curatore del \"Journal of Higher Criticism\" dal 1994 fino alla cessazione delle pubblicazioni nel 2003, e ha scritto numerose opere sul Ciclo di Cthulhu, un universo letterario inventato da Howard Phillips Lovecraft. \u00c8 anche il coautore di un libro con sua moglie, Carol Selby Price, \"Mystic Rhythms: The Philosophical Vision of Rush\" (1999), sul gruppo rock Rush.\nPrice \u00e8 membro del Jesus Seminar, un gruppo di 150 studiosi della storicit\u00e0 di Ges\u00f9, organizzatore di una comunit\u00e0 on-line di coloro che sono interessati alla storia del cristianesimo, ed \u00e8 membro della commissione di esperti della Secular Student Alliance. In ambito religioso \u00e8 uno scettico, specialmente riguardo alle credenze ortodosse cristiane, in particolare la risurrezione di Ges\u00f9 e la tomba vuota, che ha cercato di spiegare senza il ricorso a eventi soprannaturali; occasionalmente si descrive come un \"ateo devoto\". \u00c8 particolarmente noto per il suo scetticismo riguardo all'esistenza di Ges\u00f9 come figura storica, e sostiene che, sebbene Ges\u00f9 possa essere esistito, \u00aba meno che qualcuno non scopra il suo diario o il suo scheletro, non lo sapremo mai\u00bb."}
{"id": "2985429", "revid": "327653", "url": "https://it.wikipedia.org/wiki?curid=2985429", "title": "Robert M. Price", "text": ""}
{"id": "2985435", "revid": "767487", "url": "https://it.wikipedia.org/wiki?curid=2985435", "title": "Dragon Ball Z - L'irriducibile bio-combattente", "text": " \u00e8 un film d'animazione del 1994 diretto da Yoshihiro Ueda.\nSi tratta dell'11\u00b0 film di \"Dragon Ball Z\".\nTrama.\nIl barone Jaguar Batter manda suo cugino Men Men a chiamare Mr. Satan, suo vecchio rivale d'infanzia, per invitarlo a casa sua e farlo combattere con dei bio-guerrieri. Mr. Satan chiede a Trunks, Son Goten e C-18 di lottare al suo posto, dicendo a quest'ultima che pi\u00f9 combatter\u00e0 in sua vece e pi\u00f9 soldi potr\u00e0 ricevere (visto che gi\u00e0 Mr. Satan doveva dare a C-18 i soldi promessi per la vittoria del 25\u00ba Torneo Tenkaichi). Il cyborg accetta e con i due Saiyan, insieme al campione di arti marziali, si recano nella villa del barone. I tre sconfiggono rapidamente tutti i guerrieri bionici e Mr. Satan si esalta, affermando che non c'\u00e8 nemmeno bisogno che lui intervenga. Allora, il barone d\u00e0 una tregua ai quattro dicendo che avrebbe sfoderato il suo guerriero bionico. Goten e Trunks, allora, vanno a curiosare per la casa e, dopo avere incontrato gli scienziati, vedono il miglior guerriero bionico rinchiuso in una capsula piena di uno strano liquido. Questo bio-essere si volta, i due vedono che \u00e8 Broly e si chiedono, nella paura, come mai sia ancora vivo. Al barone, infatti, era stato donato del DNA del Super Saiyan leggendario (tramite il sangue presente nella navicella) e, con la biotecnologia, ne aveva creato un clone quasi uguale in fisicit\u00e0, carattere e potenza. Bio-Broly, allora, viene liberato ed una strana sostanza giallastra lo ricopre dalla testa ai piedi.\nBio-Broly si evidenzia subito per la sua potenza. Infatti, n\u00e9 i due Saiyan n\u00e9 C-18, insieme, riescono a fermare il mostro. Dopo un po' di minuti passati a combattere Broly, far\u00e0 il suo ingresso uno scarto di lavorazione della biotecnologia. \u00c8 una sostanza violacea che scioglie tutto ci\u00f2 che incontra. Goten, Trunks e C-18 pensano a mettere in salvo tutti mentre ancora Bio-Broly cerca di ucciderli. Usciti tutti dal castello, si troveranno nella collina circondata dal mare. Broly viene ricoperto dalla sostanza viola, ma, uscito dal castello, tocca il mare. Allora, la sostanza si pietrifica e lui morir\u00e0, sgretolato in mille pezzi ed ucciso per sempre. Nell'aldil\u00e0, Son Goku viene informato del fatto che Broly (quello originale) stia causando caos all'inferno. Insieme a Paikuhan, viene allora mandato a fermarlo, ma non prima di aver finito di mangiare.\nPersonaggi.\nNuovi personaggi.\nUn clone di Broly ricreato in laboratorio da alcuni scienziati, nonch\u00e9 il principale antagonista del film. Come clone di Broly, Bio-Broly possiede il suo stesso aspetto. Dopo che Goten e Trunks distrussero la macchina che lo conteneva, un fluido rigenerante gli col\u00f2 addosso mutandone l'aspetto. Essendo un guerriero molto forte, resistette e non si squagli\u00f2, ma il liquido gli rimase impigliato addosso, e gli modific\u00f2 anche gli occhi, rendendole 2 palle rosse senza pupille, e i pettorali, scoprendogli i muscoli. Possiede la stessa personalit\u00e0 del Broly originale. Proprio come Broly, odia Goku e chiunque gli somigli. Possiede la stessa potenza del Broly originale, proprio come lui pu\u00f2 trasformarsi in Super Saiyan leggendario. Inoltre, come bio-combattente pu\u00f2 assorbire il liquido di coltura per aumentare le proprie dimensioni, ingigantendosi. Bio-Broly si evidenzia subito per la sua potenza. Infatti, n\u00e9 i due Saiyan n\u00e9 C-18, assieme, riescono a fermare il mostro. Dopo un po' di minuti passati a combattere Broly, far\u00e0 il suo ingresso uno scarto di lavorazione della biotecnologia, una sostanza violacea che scioglie tutto ci\u00f2 che incontra. Goten, Trunks e C-18 pensano a mettere in salvo tutti mentre ancora Bio-Broly cerca di ucciderli. Usciti tutti dal castello, si troveranno nella collina circondata dal mare. Broly viene ricoperto dalla sostanza viola, ma, uscito dal castello, tocca il mare. Allora, la sostanza si pietrifica e lui morir\u00e0, sgretolato in mille pezzi ed ucciso per sempre.\nChiamato semplicemente Lord Jaguar, \u00e8 il rivale di vecchia data di Mr. Satan. Lord Jaguar possiede una grande ricchezza, che egli utilizza in modo da avere un team di scienziati specializzati in bio genetica per clonare Broly. Il suo piano \u00e8 quello di avere il clone del Saiyan per aiutarlo a rivendicare il dominio del mondo, cos\u00ec come anche quello di smascherare Mr. Satan come imbroglione. Jaguar invita cos\u00ec Mr. Satan (servendosi di suo cugino Men Men) a recarsi al suo castello per combattere contro i suoi bio-combattenti, e per costringerlo a partecipare alla lotta lo ricatta con la minaccia di rendere di dominio pubblico la storia che lui bagnava il letto durante il campo estivo scolastico qualora rifiutasse. Alla fine per\u00f2, scopre nel modo pi\u00f9 duro che il Super Saiyan leggendario non \u00e8 cos\u00ec facilmente controllabile; a un certo punto, ordina a Bio-Broly di smettere di attaccare Trunks attaccando solo se stesso. Come il fluido rigenerante consuma la struttura del castello, quando Trunks si offre di salvarlo, Jaguar ci pensai due volte prima di accettare, credendo di meritarsi di morire per le sue azioni. Alla fine, si lascia salvare da Trunks, pur esprimendo rimorso per le conseguenze delle sue avide ambizioni.\nIl cugino di Jaguar Batter. Indossa un completo turchese con un largo cappello, e lavora al servizio del ricco cugino, il quale ha in mente un tremendo piano di vendetta nei confronti di Mr. Satan. Dopo il 25\u00ba Torneo Tenkaichi, Men Men cerca di condurre Mr. Satan nel castello di Mei Queen, per far s\u00ec che quest'ultimo si scontri con i bio-combattenti per dimostrare che Satan \u00e8 un imbroglione. Quando Mr. Satan in un primo momento si rifiuta di incontrare il suo rivale dopo tanti anni, Men Men lo ricatta per costringerlo ad andare, dicendo che riveler\u00e0 al mondo del fatto che quando Mr. Satan era pi\u00f9 giovane faceva la pip\u00ec a letto. Men Men poi conduce Satan e C-18 al castello. Dopo che Bio-Broly viene liberato, Men Men rimane quasi ucciso dal fluido rigenerante, ma viene salvato in tempo da Trunks e Goten, insieme ad altri scienziati e Jaguar.\nDistribuzione.\nEdizione italiana.\nIl primo doppiaggio italiano del film, usato per l'uscita in VHS e per la trasmissione TV su Rai 2 nel 2001, fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga.\nIl film fu ridoppiato nel 2003 dal cast italiano di \"Dragon Ball Z\" per la trasmissione in due episodi (intitolati \"I bio combattenti\" e \"Mutazione\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e diretto da Paolo Torrisi su dialoghi di Manuela Scaglione e Tullia Piredda in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1999. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne il 6 giugno 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi."}
{"id": "2985438", "revid": "765341", "url": "https://it.wikipedia.org/wiki?curid=2985438", "title": "Alberto di Giovanni Alberti", "text": "Biografia.\nPadre di Alessandro Alberti, Giovanni Alberti e Cherubino, a loro volta pittori. Fu impegnato nell'edificazione della Fortezza di Livorno."}
{"id": "2985441", "revid": "203266", "url": "https://it.wikipedia.org/wiki?curid=2985441", "title": "Lights...Camera...Revolution!", "text": ""}
{"id": "2985449", "revid": "765341", "url": "https://it.wikipedia.org/wiki?curid=2985449", "title": "Cappella del Presepio", "text": "La cappella del Presepio, o Della Rovere, si trova nella navata destra della basilica di Santa Maria del Popolo a Roma. Si tratta della prima partendo dalla controfacciata ed \u00e8 dedicata alla beata Vergine e a san Girolamo. Vi si trova un ciclo di affreschi di Pinturicchio e bottega.\nStoria.\nLa cappella venne fatta erigere dal cardinale Domenico Della Rovere dopo che Sisto IV aveva avviato la totale ricostruzione della basilica, dal 1471 al 1484. I lavori architettonici hanno una certa ascendenza lombarda, e vengono attribuiti ad Andrea Bregno. La decorazione pittorica viene attribuita a Pinturicchio e alla sua bottega, che secondo la datazione tradizionale vi lavor\u00f2 dal 1488 al 1490, in concomitanza con gli affreschi nel palazzo dei Penitenzieri del cardinale.\nStudi pi\u00f9 recenti, come quelli di Claudio Strinati (1995), hanno per\u00f2 proposto una data pi\u00f9 anticipata, prima della cappella Bufalini nell'Aracoeli, oscillante tra gli anni settanta e il 1482, a giudicare dall'epigrafe dedicatoria al cardinale che non riporta il suo titolo di arcivescovo di Torino, ottenuto solo in quell'anno.\nDescrizione e stile.\nLa cappella ha pianta esagonale con una copertura a una volta costolonata di sei spicchi. Gli spazi architettonici sono spartiti da una membratura dipinta di paraste decorate da grottesche, poggianti su un basamento monocromo. Sulla parete dell'altare si trova il grande affresco con l'\"Adorazione del Bambino\" e sulle due pareti contigue si trovano due finestre centinate con gli sguanci decorati da grottesche; seguono poi i monumenti funebri dei cardinali Giovanni de Castro (morto nel 1506) e Cristoforo Della Rovere (morto nel 1478) e di Domenico Della Rovere (morto nel 1501).\nLe grottesche policrome su sfondo giallo-oro sono di alta qualit\u00e0 e sono state valorizzate da una recente pulitura. Nel ricchissimo repertorio di figure che le compongono si incontrano mascheroni, cigni, dromedari, conchiglie, strumenti musicali, ecc., con una sveltezza pittorica che rimanda a uno studio del \"ductus\" della pittura compendiaria dell'et\u00e0 imperiale. Esse sono per questo ascritte alla mano del maestro, che vi mise in pratica un'ardita sperimentazione, tra le pi\u00f9 riuscite del genere in assoluto. \nVolta e lunette.\nLa volta era decorata da preziosi motivi all'antica, prima di essere ricoperta da un fondo blu con stelle dorate a causa del cattivo stato. Nelle lunette si trovano cinque affreschi con \"Storie di san Girolamo\", staccati e trasferiti su tela durante le modifiche settecentesche. Le scene sono:\nQuest'ultima lunetta era stata occultata dalla tomba De Castro posta nel Seicento ed \u00e8 stata recentemente ritrovata: forse proprio in questa si trova il ritratto del cardinale Della Rovere citato da Vasari.\nLe lunette sono molto consunte e se ne pu\u00f2 apprezzare solo l'impianto compositivo generale, che secondo Strinati risente delle influenze di pittori allora attivi in ambito romano come Piermatteo d'Amelia e Antoniazzo Romano. Alcuni negano l'autografia delle lunette, riferendole piuttosto all'assistente Tiberio d'Assisi. Le opere dovevano presentare numerose dorature, come testimoniano le ancora presenti sferette di cera rossa sui bordi delle vesti che servivano da supporto per la foglia del metallo prezioso.\n\"Adorazione del Bambino\".\nL'\"Adorazione del Bambino con san Girolamo\" si trova al di sopra dell'altare come una finta pala su tavola, incorniciata da un'arcata marmorea scolpita e dorata, ed \u00e8 sempre riferita come opera autografa di Pinturicchio, la cui finezza esecutiva \u00e8 venuta fuori durante il restauro. Davanti alla capanna della Nativit\u00e0, parzialmente in rovina e con mura di materiali diversi (simboleggianti le religioni pagana ed ebraica che videro sorgere il cristianesimo) e col tetto a capriate visto da sott'in su, si trovano la Sacra famiglia, san Girolamo e i pastori in adorazione del Bambino, adagiato in basso al centro su una fascina di grano, richiamo al pane dell'eucaristia. A destra si vedono il bue e l'asinello chiusi da un recinto di rametti intrecciati, mentre Giuseppe \u00e8 rappresentato nel tipico atteggiamento dormiente, che richiama il suo ruolo di mero sorvegliante di Maria e del Bambino, senza partecipazione attiva nella generazione. Il ricchissimo sfondo si perde in lontananza grazie alle regole della prospettiva aerea che fa apparire le cose pi\u00f9 lontane sfumate in colori azzurrini per effetto della foschia; esso \u00e8 popolato da una citt\u00e0 sulle rive di una lago e da una serie di speroni rocciosi fantasiosi, in cui sono ambientati anche l'arrivo del corteo dei Magi e l'annuncio ai pastori da parte dell'angelo, situato in alto al centro. Al centro un albero estremamente slanciato fa da perno allo sfondo e media tra le due parti, riequilibrandole. \nI migliori brani pittorici sono la testa della Vergine e il Bambino, con una vivacit\u00e0 di sguardi e di gesti che richiamano le \"Adorazioni\" di Antoniazzo Romano. \nAl centro nella cornice inferiore, tra due stemmi Della Rovere scolpiti col cappello cardinalizio, si trova la targa dedicatoria della cappella:"}
{"id": "2985456", "revid": "385321", "url": "https://it.wikipedia.org/wiki?curid=2985456", "title": "Harry Lewis (pugile)", "text": ""}
{"id": "2985457", "revid": "298055", "url": "https://it.wikipedia.org/wiki?curid=2985457", "title": "Gus (Cats)", "text": ""}
{"id": "2985464", "revid": "116860279", "url": "https://it.wikipedia.org/wiki?curid=2985464", "title": "Alberto IV degli Alberti", "text": "Sposatosi prima con Imilia di Guido, 1168-1184, e poi con Tabernaria, figlia di Bernardo da Fornoli, 1184-1213, ebbe sei figli."}
{"id": "2985467", "revid": "2111283", "url": "https://it.wikipedia.org/wiki?curid=2985467", "title": "Torre di Catilina", "text": "La torre di Catilina \u00e8 una torre storica di Pistoia.\nDescrizione.\nL'edificio risalente al IX secolo \u00e8 affacciato su piazza del Duomo, cuore della citt\u00e0. La torre, alta circa 30 metri, \u00e8 costruita interamente in pietra e uno degli elementi fondamentali che caratterizzano la citt\u00e0 medievale di Pistoia. Inoltre, grazie alla posizione panoramica in cui si trova, sul tetto \u00e8 stata costruita una terrazza-belvedere, che permette la completa visione della piazza del Duomo. Il nome della torre deriva dalla leggenda secondo cui il corpo del politico romano Lucio Sergio Catilina sarebbe stato sepolto nella via dove sorge la torre (tomba di Catilina).\nTorre omonima nella periferia di Pistoia.\nIn localit\u00e0 Vaioni, poco a nord della frazione di Capostrada, esiste un'altra torre anch'essa dedicata a Catilina. Essa fu eretta intorno al 1840 da Niccol\u00f2 Puccini, nel punto pi\u00f9 elevato di quello che all'epoca era il parco della villa di Scornio. Oggi il parco ha un perimetro molto ridotto e la torre non ne \u00e8 pi\u00f9 parte, ma \u00e8 comunque raggiungibile tramite una strada privata."}
{"id": "2985476", "revid": "32616335", "url": "https://it.wikipedia.org/wiki?curid=2985476", "title": "Database orientato al documento", "text": ""}
{"id": "2985477", "revid": "32616354", "url": "https://it.wikipedia.org/wiki?curid=2985477", "title": "Document-oriented database", "text": ""}
{"id": "2985478", "revid": "339392", "url": "https://it.wikipedia.org/wiki?curid=2985478", "title": "Lekhwiya", "text": ""}
{"id": "2985479", "revid": "486946", "url": "https://it.wikipedia.org/wiki?curid=2985479", "title": "Conti di Prato", "text": ""}
{"id": "2985480", "revid": "834", "url": "https://it.wikipedia.org/wiki?curid=2985480", "title": "Cappella di san Martino (Assisi)", "text": ""}
{"id": "2985484", "revid": "287204", "url": "https://it.wikipedia.org/wiki?curid=2985484", "title": "Alberto IV", "text": ""}
{"id": "2985485", "revid": "1587428", "url": "https://it.wikipedia.org/wiki?curid=2985485", "title": "Quid juris?", "text": "Quid juris? \u00e8 una locuzione latina, utilizzata in ambito giuridico. La traduzione letterale \u00e8: \"Qual \u00e8 la norma?\", ossia, \"Quale norma o principio di diritto \u00e8 applicabile?\"\nAmbito giuridico.\nL'espressione in oggetto viene utilizzata nel linguaggio forense allo scopo di porre una questione giuridica di non semplice soluzione in merito ad una fattispecie concreta.\nPer es.: \"Qual \u00e8 la norma, ovvero il principio di diritto, applicabile al caso in cui Tizio...?\". \n\"Quid iuris?\"\nCome domanda retorica che vuol significare: quale \u00e8 la norma di legge applicabile al caso specifico?"}
{"id": "2985486", "revid": "28592", "url": "https://it.wikipedia.org/wiki?curid=2985486", "title": "Desiderio di Brescia", "text": ""}
{"id": "2985488", "revid": "729019", "url": "https://it.wikipedia.org/wiki?curid=2985488", "title": "Strada nazionale 4 (Cambogia)", "text": "La strada nazionale 4 (spesso indicata sulle mappe come NH4, \"National Highway 4\") \u00e8 una delle arterie principali della Cambogia.\nHa una lunghezza di 230\u00a0km e connette la capitale Phnom Penh con Sihanoukville, sulla costa.\nSihanoukville \u00e8 l'unico porto internazionale della Cambogia, per cui la strada nazionale 4 \u00e8 molto importante per l'economia del paese. La strada fu originariamente costruita negli anni cinquanta con finanziamenti statunitensi, di concerto con la costruzione del porto e con particolare riguardo al trasporto merci effettuato con la capitale su mezzi pesanti e container. Ha tre barriere per il pagamento di pedaggio lungo il percorso.\n\u00c8 considerata una strada molto pericolosa della Cambogia, a causa dei frequenti incidenti e dello scarso controllo delle autorit\u00e0.\nDescrizione.\nLa strada inizia nell'immediata periferia occidentale di Phnom Penh, nei pressi dell'aeroporto internazionale, alla rotatoria di Choam Chao tra il Russian Federation Boulevard e la strada nazionale 3, nel distretto di Dangkor. Corre pressoch\u00e9 diritta verso ovest-sud-ovest, per poi curvare a sud in prossimit\u00e0 della costa e quindi di nuovo a ovest, superata Veal Renh (o Veal Rinh), per raggiungere Sihanoukville.\nDopo la prima barriera entra nella provincia di Kandal. Attraversa le province di Kampong Speu, Koh Kong e Sihanoukville. Presso Chamkar Luong, nella provincia di Koh Kong, inizia la strada nazionale 48 che porta alla citt\u00e0 di Koh Kong e al vicino confine con la Thailandia. Presso Veal Renh, nel distretto di Prey Nob, si congiunge alla strada nazionale 3 che arriva da Phnom Penh passando per Kampot.\nLuoghi interessanti lungo il percorso.\nIl parco nazionale Kirirom si trova circa 25\u00a0km a ovest dell'autostrada, poco a nord di Sre Ambel, piccolo porto fluviale in corrispondenza di un estuario."}
{"id": "2985497", "revid": "287204", "url": "https://it.wikipedia.org/wiki?curid=2985497", "title": "Pavol di Levo\u010da", "text": "La maggior parte dei documenti che lo riguardavano and\u00f2 distrutta durante l'incendio di Levo\u010da del 1550. Per questo motivo non sono noti n\u00e9 il suo cognome, n\u00e9 le date di nascita e di morte. Si ritiene che sia nato fra il 1470 e il 1480. Mor\u00ec in una data compresa fra il 1537 (ultima attestazione nota) e il 1542 (quando si menziona sua moglie vedova).\nProbabilmente incominci\u00f2 a lavorare a Cracovia (per via delle intense relazioni commerciali fra Levo\u010da e Cracovia e per la somiglianza del suo stile a quello di Veit Stoss, di cui potrebbe essere stato allievo), Sabinov e Bansk\u00e1 Bystrica fino a quando si stabil\u00ec a Levo\u010da verso il 1500 e spos\u00f2 la figlia di un importante cittadino. Nel 1506 apr\u00ec una bottega di scultore. Un elenco delle sue opere principali annovera l'altare della chiesa di Santa Barbara a Bansk\u00e1 Bystrica nel 1509, l'altare della chiesa di San Giorgio a Spi\u0161sk\u00e1 Sobota (oggi parte di Poprad) nel 1516 e la sua opera pi\u00f9 famosa, completata nel 1517, l'altare maggiore della chiesa di San Giacomo a Levo\u010da. Questo altare tardogotico \u00e8 il pi\u00f9 alto altare gotico ligneo d'Europa, con 18,62 metri d'altezza. \u00c8 scolpito in legno e decorato in oro. La Madonna di quest'altare era raffigurata sulle banconote da 100 corone slovacche prima dell'introduzione dell'euro in Slovacchia (1\u00ba gennaio 2009).\nNel 1527 divenne membro del consiglio municipale di Levo\u010da, ma divenne famoso solo dopo la morte. Gli storici dell'arte iniziarono a fare menzione di lui solo verso il 1870 nelle discussioni intorno all'autore dell'altare di Levo\u010da.\nLa memoria nella cultura slovacca moderna.\nNel 1956 lo scrittore \u013dudo Z\u00fabek fece di Pavol di Levo\u010da il personaggio centrale della novella storico-biografica \"Skryt\u00fd prame\u0148\" (\"La sorgente nascosta\"), pubblicata in traduzione italiana nel 1989. \nNel 1969 il compositore Alexander Moyzes gli dedic\u00f2 la \"Partita in omaggio a mastro Pavol di Levo\u010da\", op. 67 per grande orchestra."}
{"id": "2985500", "revid": "1543377", "url": "https://it.wikipedia.org/wiki?curid=2985500", "title": "Mangona", "text": "Mangona, talvolta Mangone \u00e8 una localit\u00e0 situata nel comune di Barberino di Mugello, nella citt\u00e0 metropolitana di Firenze. In passato era stata sede dell'omonima contea, che prendeva il nome dal Castello di Mangona, ora diroccato.\nStoria.\nConti Alberti di Mangona (-1332).\nA partire dal 1140, Mangona fu feudo dei Conti di Mangona, un ramo della famiglia Alberti, conti di Prato. Alberto IV degli Alberti di Mangona (1139-1203) si fece confermare il feudo dall'imperatore Federico I nel 1164, ma negli anni perse le propriet\u00e0 in Chianti (Marcialla e Semifonte), e venne sconfitto nella battaglia di Montepiano del 9 settembre 1184. I suoi due figli, Alessandro e Napoleone, combatterono strenuamente per l'eredit\u00e0 paterna e furono condannati nella gelatina della Caina da Dante nel canto XXXII dell'Inferno: \"Se vuoi saper chi son cotesti due / la valle onde Bisenzio si dichina / del padre loro Alberto e di lor due.\" \nLa bellezza delle nobildonne di casa Alberti fu celebrata da menestrelli e trovatori francesi. Le sorelle Beatrice e Adelaide di Mangona sono ricordate da Guglielmo de la Tour (-1233): \"e de Magon na Biatriz la bella e n'Alazais / sa sor, qui sap ja la novella\" (tradotto: \"e di mangona donna Beatrice la bella, e donna Adelasia sua sorella\"). Anche Aimeric de Peguilhan (1170-1230) ricorda in un'altra canzone Beatrice: \"Per la bona comtessa Beatriz / per la gensor e per la plus valen / qu'es mort'! Oi, Dieus!.\"\nConti Bardi di Vernio (1332-41).\nMargherita di Nerone, ultima discendente degli Alberti di Mangona, vendette la Contea il 14 ottobre 1332 a Pietro di Gualtieri de' Bardi (-1345) per 10.000 fiorini d'oro. Il potere di Pietro ben presto impensier\u00ec il Comune di Firenze, che nel 1338 var\u00f2 una legge perch\u00e9 nessun cittadino comprasse castelli ai confini della citt\u00e0 \"e ci\u00f2 si fece, perch\u00e9 quelli della casa de' Bardi, per loro grande potenzia e ricchezza, aveano in quelli tempi comperato il castello di Vernia e quello di Mangona... dubitando il popolo di Firenze, che non montassono eglino e gli altri grandi di potenzia e superbia per abbattere il popolo, come feciono appresso non \u00e8 gran tempo...\" Pietro fu il committente della Cappella Bardi di Mangona nel transetto sinistro della Basilica di Santa Croce a Firenze. Gli affreschi con le \"Storie di San Silvestro e Costantino\", in cui viene illustrato l\u2019incontro tra il papa e l\u2019imperatore pagano fino alla conversione di quest\u2019ultimo, furono opera del famoso pittore Trecentesco Maso di Banco. \nNel contado fiorentino.\nA seguito di una congiura organizzata da Pietro contro il governo fiorentino, il 15 gennaio 1341 fu costretto a svendere al Comune di Firenze una parte della Contea, comprendente il castello e il feudo di Mangona, come anche riportato nella Cronaca di Giovanni Villani: \"E del mese di gennaio seguente il Comune comper\u00f2 Mangone da messer Andrea de' Bardi 7.700 fiorini d'oro\". I Bardi rimasero a capo della Contea di Vernio fino al 1814, mentre Mangona rimase nei possedimenti fiorentini. \nNel 1345, fu redatta una lista dei capifamiglia abitanti, che da allora sarebbero diventavano cittadini fiorentini: Mangona contava 29 capifamiglia, con altri 13 nobili del territorio. Il 10 gennaio 1366, gli Ufficiali delle Castella del Comune di Firenze fecero un sopralluogo del castello di Mangona e ne scrissero una descrizione trascritta nelle note della edizione del \"Torracchione Desolato\" del 1887: il castellano Jacopo Malefici aveva con s\u00e9 800 frecce, 2 lanterne, 4 staia di sale, 12 staia di biscotto, 2 bombarde grosse e 3 cataste di legna. \n\"Amministrativamente il territorio venne inserito nel Piviere di San Gavino Adimari e quando i pivieri, di origine ecclesiastica, furono sostituiti dalle Leghe, organismi politico-militari aventi come funzione il controllo del territorio del contado, Mangona entr\u00f2 a far parte della Lega di Santa Reparata a Pimonte.\" \u00c8 del 12 dicembre 1416 lo Statuto della Lega di Mangona e di Santa Reparata, un documento che racchiude rubriche sulla \"difesa e il mantenimento dei beni coltivati e dei loro prodotti sul terreno\". \"Quando si rese necessario un sistema di controllo ancora pi\u00f9 capillare nacquero le Podesterie. Cos\u00ec, la vecchia lega di Santa Reparata fu inserita nella nuova Podesteria di Barberino, che si denominava \u201cdi Barberino e Mangona\u201d. Nel catasto del 1427, Mangona contava 82 \u201cfuochi\u201d (unit\u00e0 familiare soggetta a fiscalit\u00e0), contro i 75 di Barberino e i 17 di Santa Reparata. Nel Cinquecento, poi, Barberino prese il sopravvento e il nome di Mangona venne tolto\".\nDurante gli anni dell'assedio di Firenze (1529-32) da parte delle truppe imperiali di Carlo V e del Papa Clemente VII per ristabilire il dominio dei Medici e sciogliere la Repubblica Fiorentina, Mangona fu al centro di un episodio di ribellione popolare contro le truppe mercenarie mandate a saccheggiare le campagne. Nel luglio 1530, mentre la compagnia di circa 1500 soldati comandata dal condottiere Cesare da Napoli si trova nel territorio di Barberino, un gruppo di contadini di Mangona trucid\u00f2 quattro soldati mandati ad esigere una somma di denaro dalla comunit\u00e0. Cesare fu costretto ad intervenire personalmente nelle trattative per trovare un accordo pi\u00f9 favorevole a Mangona.\nStoria moderna.\nNel 1784 qui nacque il medico Pietro Betti. I Betti ad inizio Ottocento erano facoltosi proprietari terrieri a Mangona, compreso il Podere di Corte, oggi chiamato la Fattoria.\n\"Nel 1788 a Mangona venne costruita una nuova dogana presso il Rio della Vergine, all'incrocio con le strade per Vernio e Monteccucoli, che sostitu\u00ec gradualmente la dogana delle Forche - fino al 1797 posto confinario tra la Contea di Vernio ed il Granducato di Toscana - che veniva a trovarsi lungo un itinerario meno agevole e frequentato. Di quest'ultima resta il ricordo nel toponimo Poggio Dogana e in quello Doganaccia rimasto ad alcuni ruderi lungo il sentiero da Montecuccoli a Poggio Cupola. Anche la dogana di Mangona venne comunque soppressa nel 1814 dopo la riunione della Contea di Vernio al Granducato.\" \nMangona ospit\u00f2 Giuseppe Garibaldi durante la sua fuga (la \"trafila toscana\"), dopo la resa di Roma, e dopo la morte della moglie Anita. Il 26 agosto 1849 Garibaldi, avendo attraversato l'Appennino Tosco-emiliano proveniente da Santa Sofia, raggiunse Mangona. \"Cercarono delle guide e, trovato tale Giuseppe Cavicchi, colono del marchese Torrigiani, alle due della notte tra il 25 e il 26 partirono con lui in calesse da Santa Lucia alla volta di Mangona (in Stocchi 1892, p. 685: \u201cpassando per le vie pi\u00f9 fuor di mano, perch\u00e9 la strada principale passava per Casaglia, dove quel giorno ricorreva una fiera molto frequentata\u201d) e proseguirono poi per Montecuccoli, posto su di un cocuzzolo a quota 638 all\u2019estremo nord dei monti della Calvana\". In via Mezzana 3 a Monteccoli c'\u00e8 una lapide che ricorda la sosta. Da qui arrivarono al Mulino di Cerbaia dove proseguirono lungo la Val Bisenzio per Prato.\nDurante la seconda guerra mondiale attraverso le colline sopra Mangona passava la linea gotica, ultima difesa organizzata dalle truppe tedesche per fermare l'avanzata degli alleati nella penisola. \"Dai documenti militari Usa si \u00e8 potuta ricostruire analiticamente la battaglia dal 9 Settembre 1944, inizio dell\u2019avanzata dalla periferia di Prato del 133\u00ba reggimento della 34 Div. Usa, fino al 24 Settembre, giorno del raggiungimento di Vernio e del valico di Montepiano\". Le difficolt\u00e0 legate alla permanenza del fronte nella zona di Mangona non risparmi\u00f2 neanche il parroco di Santa Margherita don Crisante Taddei, che nel 1944 denunci\u00f2 di essere stato derubato dai tedeschi di tutti i letti e di molte altre suppellettili utili e ridotto ad avere bisogno di sussidio.\nAl censimento del 1951, la frazione di Mangona contava i seguenti abitanti: Santa Margherita 3, Canturato 7, Vezzana 6, le Caselle 6.\nClima.\nDati:https://www.sir.toscana.it/\nMonumenti e luoghi d'interesse.\nArchitetture religiose.\nMangona e stata storicamente ra divisa in due parrocchie, San Bartolomeo all'interno del castello, e Santa Margherita, costruita un chilometro a nord pi\u00f9 a valle.\nSan Bartolomeo.\nL'origine della fondazione di San Bartolomeo \u00e8 incerta. Nel 1342 il Duca di Atene volle fondare nella chiesa tre cappelle dedicate alla Vergine, a San Paolo e a San Niccol\u00f2. Gi\u00e0 nel XVI secolo la chiesa risultava in rovina e sprovvista dell'abitazione del parroco. Tra il 1605 e il 1613, la chiesa e la canonica furono ricostruite, operazione ricordata dalla iscrizione posta sopra la porta della canonica: \"Alessandra Gherardeschi Martelli fece fare questa casa a sue spese 1613\". Nel 1902 risultava in terra un'arme di marmo Martelli e Gherardesca che originariamente era posta sopra l'iscrizione. Nel 1970 la parrocchia contava 120 abitanti. Oggi la chiesa di San Bartolomeo \u00e8 una casa privata.\nSanta Margherita.\nLa chiesa di Santa Margherita (chiamata anche \"alla Consuma\") risale almeno al 1276, quando documenti della Decima Pontificia ricordano i proventi della parrocchia: \"Ecclesia sancte Margherite de Mangone pro I et II paga solvit lib. II sold. III\". Nella campana pi\u00f9 antica \u00e8 inciso: A.D. 1382; in quella maggiore del campanile \u00e8 scritto: 1565 Christus Rex. La chiesa fu riedificata nel 1520, come ricorda l'iscrizione sopra la porta della chiesa: \"La presente chiesa fece ser Baccio Savi Rettore 1520. Restaurata da prete Raffaello Betti Rettore 1602\". L'oratorio posto a destra della chiesa \u00e8 intitolato a San Barnaba. La parrocchia \u00e8 sempre stata proprietaria del Podere della Chiesa, costituito da una casa colonica e una stalla con fienile, oggi divisa dalla chiesa dalla nuova strada per Vernio, e recentemente restaurata. La chiesa fu restaurata dopo il terremoto del 1919 e l'altare maggiore rifatto nel 1937. La parrocchia nel 1970 contava 108 abitanti ed \u00e8 oggi dismessa. \nMulini.\nNel territorio di Mangona storicamente vi erano due mulini: Il mulino del Toro e il mulino di Penco, entrambi sul torrente Aglio. \nMulino del Toro.\nVecchio di almeno 300 anni, \"situato a nord di Mangona in posizione ora quasi inaccessibile, era di propriet\u00e0 Benelli e veniva gestito dalla stessa famiglia, i Carmannini, che lavorava al mulino di Penco che si trovava a poche centinaia di metri pi\u00f9 a sud sullo stesso torrente Aglio. Nello stabile di piccole dimensioni oltre al mulino vi era anche un'abitazione e vicino all'edificio si trova un toro (serra) naturalmente scavato nella pietra. I maggiori clienti del mulino erano i contadini delle zone di Terenzana e Vezzana; si macinavano, grano, granturco, biade, castagne. \u00c8 un mulino tradizionale con due macine di pietra Anconese e Carpineta comandate da ritrecini in legno tradizionali che ricevevano l'acqua da una gora corta e un piccolo margone data la vicinanza del toro (serra). Cessata l'attivit\u00e0 nel 1920 circa, d a molti anni abbandonato, l'edificio \u00e8 in rovina e ricoperto di vegetazione.\" \nMulino di Penco.\n\"La famiglia Carmannini era presente in questo mulino da almeno trecento anni, era di propriet\u00e0 della Fattoria di della Fattoria di Cirignano e macinava grano, granturco, biade e castagne per i contadini della zona di Mangona. La stessa famiglia conduceva fino al 1922 il mulino del Toro. La caratteristica di questo mulino era data dalla ripresa, che come dice il nome era posta di norma a valle del mulino, ma nel mulino di Penco si trovava prima, lungo la gora che lo alimentava. Nel periodo dell'ultima guerra mondiale fu installato nel mulino principale un sistema per produrre energia elettrica usando residuati bellici, con una dinamo collegata con la macina e una serie di accumulatori. Si aveva cos\u00ec la luce per il mulino e in inverno anche per la soprastante abitazione. \u00c8 un mulino tradizionale con due macine di pietra Anconese e Carpineta nell'edificio principale e di Brescese nella ripresa. Trazione delle macine con ritrecini in legno tradizionali e con due margoni sulla lunga gora: uno piccolo per la ripresa e uno gran de per il mulino principale. Vi era anche un buratto azionato da motore a scoppio. Cessata l'attivit\u00e0 nel 1962 l'edificio \u00e8 ridotto alle mura perimetrali o poco pi\u00f9.\"\nTrasporti.\nMangona \u00e8 collegata con Barberino di Mugello e Montepiano (PO) tramite la Strada Provinciale 36. La stazione ferroviaria di Vernio-Montepiano-Cantagallo sulla vecchia direttissima Firenze-Bologna dista 6,8\u00a0km. La stazione di San Piero a Sieve lungo la ferrovia Faentina dista 20\u00a0km. Autolinee SITA e CAP partono da Barberino di Mugello (8\u00a0km).\nCuriosit\u00e0.\nIl poema eroicomico in venti canti \"Il torracchione desolato\" del barbarinese Bartolomeo Corsini (1606-73) tratta di una contesa amorosa tra Alcidamante conte di Mangone e Lazzeraccio, conte di Ortaglia, e si svolge prevalentemente nel territorio tra Mangona e Barberino. Scritto circa nel 1660, fu stampato solo nel 1768 a Parigi. \nIl film Padroni di casa (2012) con Gianni Morandi ed Elio Germano \u00e8 stato girato a Mangona."}
{"id": "2985503", "revid": "62004", "url": "https://it.wikipedia.org/wiki?curid=2985503", "title": "Giuseppe Sartore", "text": "Professionista tra il 1960 e il 1968, conta una vittoria di tappa al Giro d'Italia.\nCarriera.\nCorse per la Bianchi, la Carpano, la Cynar, la Sanson, la Zonca, e la Faema. Ottenne due vittorie da professionista, una tappa al Giro d'Italia 1962 e una tappa al Tour de Romandie nel 1963."}
{"id": "2985507", "revid": "28592", "url": "https://it.wikipedia.org/wiki?curid=2985507", "title": "Conti di Mangona", "text": ""}
{"id": "2985508", "revid": "405275", "url": "https://it.wikipedia.org/wiki?curid=2985508", "title": "Saga del torneo dell'Aldil\u00e0", "text": ""}
{"id": "2985509", "revid": "405275", "url": "https://it.wikipedia.org/wiki?curid=2985509", "title": "Saga del torneo delle quattro galassie", "text": ""}
{"id": "2985510", "revid": "405275", "url": "https://it.wikipedia.org/wiki?curid=2985510", "title": "Saga del torneo delle 4 galassie", "text": ""}
{"id": "2985517", "revid": "287204", "url": "https://it.wikipedia.org/wiki?curid=2985517", "title": "Cappella Basso Della Rovere", "text": "La cappella Basso Della Rovere si trova nella navata destra della basilica di Santa Maria del Popolo a Roma. Si tratta della terza partendo dalla controfacciata ed \u00e8 dedicata a sant'Agostino. Vi si trova un ciclo di affreschi di Pinturicchio e bottega.\nStoria.\nLa cappella venne fatta erigere dal vescovo Girolamo Basso Della Rovere dopo che Sisto IV aveva avviato la totale ricostruzione della basilica, dal 1471 al 1484. I lavori architettonici hanno una certa ascendenza lombarda, e vengono attribuiti ad Andrea Bregno. La decorazione pittorica viene attribuita a Pinturicchio e alla sua bottega, che vi lavor\u00f2 in un periodo imprecisato circoscrivibile tra il 1484, quando la cappella fu dotata, e il 1492, quando il suo patrono ebbe la sede di Palestrina invece di quella di Recanati, che \u00e8 citata nell'epigrafe dedicatoria sul monumento del padre Giovanni.\nDescrizione e stile.\nRispetto alla vicina Cappella del Presepio, sempre di Pinturicchio, la Cappella Basso Della Rovere presenta un maggiore impegno decorativo. Un finto loggiato \u00e8 infatti impostato sulle pareti della cappella a pianta esagonale, coperta da una volta costolonata di sei spicchi. Finte colonne in porfido dai capitelli corinzi dorati reggono una trabeazione continua in marmo bianco e dorato e poggiano su un basamento decorato da scranni e bassorilievi illusionistici a monocromo. Due libri dipinti, in perfetta prospettiva, poggiano su uno dei sedili dipinti, illudendo lo spettatore. La parte inferiore ha notevoli analogie con gli intarsi dello studiolo di Guidobaldo da Montefeltro gi\u00e0 a Gubbio e oggi nel Metropolitan Museum of Art a New York. Le scene raffigurate sono: \"Crocifissione di Pietro, Agostino che disputa con i pagani, Martirio di santa Caterina d'Alessandria\" e \"Decollazione di san Paolo\".\nLa profusione di decorazioni policrome ha il suo apice nelle piastrelle del pavimento, opere coeve da Deruta, che riportano imprese araldiche, alberi rovereschi, animali e altri motivi ornamentali. \nNelle cinque lunette dipinte si trovano altrettante \"Storie della Vergine\", oggi molto deteriorate e soggette a ridipinture. Sulla parete dell'altare si trova il grande affresco con la \"Madonna in trono col Bambino tra i santi Agostino, Francesco, Antonio da Padova e un santo monaco\", con lunetta che mostra l'\"Eterno benedicente\", il tutto racchiuso da una cornice marmorea ricca di decorazioni dorate. Sulle due pareti contigue si trovano due finestre centinate con gli sguanci decorati da grottesche, e in quelle successive l'affresco dell'\"Assunzione della Vergine\" e la tomba col monumento funebre di Giovanni Basso della Robbia, sormontato da una lunetta affrescata con il \"Cristo morto sorretto da due angeli\".\nLa complessa decorazione pittorica, sebbene in generale sia riferibile a modi umbri, presenta le caratteristiche di pi\u00f9 mani con accenti individuali anche molto diversi; oltre ai nomi degli aiuti delle botteghe di Pinturicchio o di Perugino si \u00e8 fatto anche il nome del bolognese Amico Aspertini, che avrebbe potuto partecipare alle storie dei Martiri nei finti bassorilievi del basamento, essendo a Roma proprio in quegli anni. Una delle mani pi\u00f9 presenti nelle scene principali, se non del Pinturicchio stesso, viene assegnata a un generico \"Maestro della cappella Basso Della Rovere\", forse senese poich\u00e9 riconoscibile anche negli affreschi della Libreria Piccolomini nel Duomo di Siena."}
{"id": "2985522", "revid": "28592", "url": "https://it.wikipedia.org/wiki?curid=2985522", "title": "Conte di Mangona", "text": ""}
{"id": "2985524", "revid": "74801", "url": "https://it.wikipedia.org/wiki?curid=2985524", "title": "Kirkland Lake", "text": "Kirkland Lake \u00e8 una cittadina del Distretto di Timiskaming nel Nord Ontario, fu fondata nel 1919.\nIl nome del piccolo centro deriva da un lago che si trova nelle vicinanze che a sua volta aveva preso il nome da Winnifred Kirkland, un segretario del Dipartimento delle miniere dell'Ontario.\nLa cittadina fu fondata nelle vicinanze di una miniera d'oro ma \u00e8 anche nota per aver dato i natali a numerosissimi giocatori di hockey sul ghiaccio."}
{"id": "2985528", "revid": "767487", "url": "https://it.wikipedia.org/wiki?curid=2985528", "title": "C'\u00e8... un fantasma tra noi due", "text": "C'\u00e8... un fantasma tra noi due (\"Kiss Me Goodbye\") \u00e8 un film del 1982 diretto da Robert Mulligan, interpretato da James Caan, Sally Field, e Jeff Bridges. Si tratta del remake hollywoodiano di \"Donna Flor e i suoi due mariti\", grande successo del cinema brasiliano diretto da Bruno Barreto. Il regista brasiliano collabor\u00f2 al film di Robert Mulligan come sceneggiatore.\nTrama.\nDopo qualche anno dalla morte del marito Jolly, avvenuta per una rovinosa caduta dalla scala, Kay Villano sta per risposarsi con Rupert Boines, un giovane egittologo. Decisa a sistemarsi nella sua casa di un tempo Kay, mentre fervono i lavori di restauro, vi vede all'improvviso il fantasma del marito Jolly, pi\u00f9 gaio ed impetuoso che mai. L'apparizione la sconvolge: gi\u00e0 l'idea di rioccupare quella casa era parsa assai bizzarra alla madre di Kay (sempre sensibile alla affascinante immagine di quel genero) e ad Emily, una sua cara amica ed ora, per di pi\u00f9, il defunto comincia ad apparirle qua o l\u00e0 ad insinuarle seri dubbi sul suo amore per il fidanzato. A Kay si impone una scelta: \u00e8 sicura che non far\u00e0 continui ed imbarazzanti confronti? Che ne sar\u00e0 della sua nuova vita matrimoniale? In effetti, il fantasma \u00e8 sempre tra i piedi, anche se non visto dagli altri. Kay si confida con Rupert e lo sbigottito fidanzato, dapprima incredulo, deve prendere atto della presenza dell'altro, che tenta di scacciare ingaggiando perfino un esorcista. Ad un certo punto, tuttavia, sia Emily, che lo stesso fantasma aprono gli occhi a Kay: l'amica rivelandole che il defunto non si risparmiava avventure femminili, specie durante le sue \"tourn\u00e9e\" di coreografo e che, anzi, lei stessa ne era stata per un po' di tempo l'amante, e lo stesso Jolly confermandole il tutto con la sua abituale superficialit\u00e0. Liberatasi cos\u00ec da un modello troppo a lungo idealizzato, Kay pu\u00f2 sposare il tenace egittologo, che proprio alla vigilia delle nozze scivoler\u00e0 sulla stessa scala da cui cadde il suo predecessore. Ma Rupert la scampa e Kay avr\u00e0 un marito nuovo ed un fantasma di meno."}
{"id": "2985529", "revid": "599013", "url": "https://it.wikipedia.org/wiki?curid=2985529", "title": "Mangone (disambigua)", "text": ""}
{"id": "2985530", "revid": "409613", "url": "https://it.wikipedia.org/wiki?curid=2985530", "title": "Monumento votivo militare brasiliano", "text": "Il monumento votivo militare brasiliano di Pistoia, un tempo noto come cimitero militare brasiliano, \u00e8 un sacrario militare eretto in onore dei soldati brasiliani caduti durante la seconda guerra mondiale in Italia.\nStoria.\nNel 1944 il Brasile entr\u00f2 attivamente nel teatro bellico della seconda guerra mondiale inviando in Italia un contingente militare di circa 25\u00a0000 uomini che presero parte alla campagna d'Italia al fianco delle forze alleate contro quelle dell'Asse. In particolare la For\u00e7a Expedicion\u00e1ria Brasileira (FEB) oper\u00f2 in Toscana nel settore occidentale del fronte nella valle del Serchio, in Versilia e Garfagnana e sull'Appennino tosco-emiliano nel quadro della offensiva della primavera 1945 raggiungendo al termine del conflitto la citt\u00e0 di Torino.\nAl termine della guerra i corpi di 462 soldati e ufficiali brasiliani caduti furono tumulati nei pressi di Pistoia nella zona di San Rocco in uno dei tanti cimiteri militari sorti dopo il conflitto.\nNel 1960 il governo brasiliano decise di riportare in patria le spoglie dei caduti che furono tumulati a Rio de Janeiro, allora capitale federale, nel monumento nazionale ai caduti della II guerra mondiale realizzato su progetto degli architetti Mark Netto Konder e Helio Ribas Marinho nel parco Eduardo Gomes nel quartiere di Flamengo.\nNel 1967 nel luogo ove sorgeva il cimitero fu eretto un monumento votivo su progetto dall'architetto Olavo Redig de Campos, della scuola di Oscar Niemeyer, progettista di Brasilia.\nSolo alla fine dei lavori venne rinvenuto il corpo di un ultimo militare che non era quindi stato trasferito in Brasile. Non fu possibile identificare il caduto e fu cos\u00ec deciso di lasciarlo a Pistoia come milite ignoto.\nIl monumento, della cui manutenzione si occupa il governo brasiliano, \u00e8 stato visitato nel corso degli anni da ben due presidenti brasiliani e da numerosi ambasciatori.\nAll'intervento militare brasiliano a fianco degli Alleati sono dedicati altri monumenti in Italia: a Gaggio Montano, Vergato e a Porretta Terme in provincia di Bologna, Santa Croce sull'Arno e Castelfranco di Sotto in provincia di Pisa. A Montese in provincia di Modena, oltre a un monumento, \u00e8 dedicata alla For\u00e7a Expedicion\u00e1ria Brasileira una sezione specifica del locale museo storico."}
{"id": "2985533", "revid": "1543377", "url": "https://it.wikipedia.org/wiki?curid=2985533", "title": "Joel Chandler Harris", "text": "Si tratta di favole morali, incentrate perlopi\u00f9 su animali (Fratel Coniglietto, Compare Orso, Compare Volpone, Fratel Procione, Fratel Opossum) e scritte nel dialetto degli afroamericani.\nHarris trascorse la maggior parte della sua vita ad Atlanta, lavorando come editore associato dell\"'Atlanta Constitution\".\nBiografia.\nEatonton: 1845 - 1862.\nJoel Chandler Harris nacque ad Eatonton, in Georgia, nel 1845 da Mary Ann Harris. Suo padre, la cui identit\u00e0 rimane sconosciuta, abbandon\u00f2 la famiglia alla nascita del figlio. I genitori non si erano mai sposati, cos\u00ec Harris prese il nome Joel dal suo medico, Dr. Joel Branham. Chandler era invece il nome dello zio di sua madre. Harris rimase cosciente della sua nascita illegittima per tutta la vita.\nUn famoso medico, il Dr. Andrew Reid, concesse alla famiglia di Harris un piccolo cottage accanto alla sua villa, ove la madre lavor\u00f2 come giardiniere. Era un'avida lettrice e ci\u00f2 influenz\u00f2 lo sviluppo della vocazione letteraria nel figlio: \"Il mio desiderio di scrivere -di dare espressione ai miei pensieri- crebbe nel sentire mia madre leggere \"Il Vicario di Wakefield\".\"\nIl Dr. Reid pag\u00f2 anche per innumerevoli anni l'educazione del bambino. Nel 1856, Joe Harris frequent\u00f2 brevemente la \"Kate Davidson's School for Boys and Girls\", ma fu poi trasferito alla \"Eatonton School for Boys\". Harris eccelleva nella scrittura, ma era conosciuto soprattutto per i suoi scherzi e il suo humor, che dovettero consentirgli di superare la sua timidezza e la sua insicurezza per i suoi capelli rossi, retaggio delle sue origini irlandesi, e per il fatto di essere un figlio illegittimo.\nPiantagione Turnwold: 1862 - 1866.\nHarris lasci\u00f2 presto la scuola a causa della rovina finanziaria di sua madre. Nel marzo 1862, Joseph Addison Turner, proprietario della \"Piantagione Turnwold\" nove miglia ad est di Eatonton, lo assunse come stampatore per il suo giornale \"The Countryman\". Il giornale raccolse lettori da tutta la Confederazione americana durante la Guerra di Secessione e divenne uno dei maggiori quotidiani del sud con una tiratura di circa 2.000. Harris impar\u00f2 ad impostare i caratteri tipografici, e Turner gli consent\u00ec di pubblicare articoli, poesie e racconti umoristici.\nDurante gli anni trascorsi alla \"Piantagione Turnwold\", Joe Harris assorb\u00ec le opere letterarie presenti nella biblioteca del suo principale. Ebbe accesso alle opere di Chaucer, Dickens e Sir Thomas Browne, come anche alle \"Mille e una notte\", a Shakespeare, a Milton, a Swift, a Thackeray, e a Edgar Allan Poe. Turner, un forte sostenitore dell'indipendenza del sud, incitava gli scrittori del sud a realizzare delle opere che dessero lustro alla Confederazione. In \"The Countryman\" Turner insistette perch\u00e9 Harris introducesse umorismo nei suoi articoli.\nMentre era alla Piantagione, Harris trascorse gran parte del suo tempo nel quartiere degli schiavi. Le sue origini irlandesi, i suoi capelli rossi e le sue discriminazioni come figlio illegittimo lo portarono ad una identificazione con gli schiavi. Assorb\u00ec i racconti, il linguaggio e le inflessioni di gente come Uncle George Terrell, Old Harbert, e Aunt Crissy. Le storie di animali narrate dagli afroamericani sarebbero stata la fonte di ispirazione per la sua opera principale, \"Uncle Remus\". George Terrell e Old Harbert in particolare divennero i modelli per il personaggio del suo libro."}
{"id": "2985535", "revid": "4175", "url": "https://it.wikipedia.org/wiki?curid=2985535", "title": "Super 12 1996", "text": "Il Super 12 1996 fu la prima edizione del Super Rugby, competizione professionistica di rugby a 15 organizzata dal SANZAR tra i club di Australia, Nuova Zelanda e Sudafrica e, in assoluto, fu il primo torneo professionistico di tale disciplina dell'Emisfero Sud.\nLa stagione d'esordio vide alla partenza tre \"franchise\" australiane, cinque neozelandesi e quattro squadre provinciali di club sudafricane (il sistema delle \"franchise\" fu introdotto solo a partire dal 1998 in Sudafrica).\nOgni squadra incontr\u00f2 tutte le altre in partita di sola andata; per non aggravare i costi di trasferta alcuni turni furono di quattro o cinque incontri, s\u00ec da permettere alle squadre in visita in un continente di disputare tutti gli incontri in giornate consecutive; per tale ragione il calendario prevedette 12 giornate invece di 11.\nLe semifinali si disputarono tra le prime quattro classificate (Queensland Reds, , Natal Sharks e ); la finale, in gara unica all'Eden Park di Auckland, vide la squadra di casa prevalere sui sudafricani del Natal per 45-21."}
{"id": "2985537", "revid": "287204", "url": "https://it.wikipedia.org/wiki?curid=2985537", "title": "Alberto V", "text": ""}
{"id": "2985542", "revid": "767487", "url": "https://it.wikipedia.org/wiki?curid=2985542", "title": "You Me at Six", "text": "Gli You Me at Six sono un gruppo musicale britannico proveniente da Weybridge, Surrey e formatosi nel 2004. L'attuale formazione \u00e8 composta da Josh Franceschi (voce), Max Helyer (chitarra ritmica e seconda voce), Chris Miller (chitarra solista), Matt Barnes (basso) e Dan Flint (batteria).\nLa band ha raggiunto la fama nel 2007 con il successo del loro album di debutto, \"Take Off Your Colours\", che include i singoli \"Save It for the Bedroom\", \"Finders Keepers\" e \"Kiss and Tell\". Questi ultimi due hanno raggiunto rispettivamente la 33\u00aa e 42\u00aa nella Official Singles Chart. L'11 gennaio 2010 la band ha pubblicato il suo secondo album, intitolato, \"Hold Me Down\", che ha raggiunto la 5\u00aa posizione nella Official Albums Chart. Nel 2011 \u00e8 stato pubblicato il terzo album \"Sinners Never Sleep\", seguito nel 2014 dal quarto album \"Cavalier Youth\", il primo a raggiungere il primo posto nella classifica britannica trascinato dal successo del singolo \"Lived a Lie\".\nStoria del gruppo.\nGli inizi e il primo album (2004-2009).\nFormatisi nel 2004, gli You Me at Six sono rimasti nell'ombra per circa due anni. Nel corso di un'intervista con Sam Darcy, il bassista Matt Barnes dichiar\u00f2 che il gruppo aveva iniziato a viaggiare su un Megabus, per tutto il Regno Unito per assicurarsi tutte le loro prime serate. Il loro primo lavoro fu un EP di cinque canzoni intitolato, \"We Know What It's Like to Be Alone\", pubblicato nel 2006. Nel 2007 hanno poi prodotto un altro EP di quattro canzoni : \"The Rumour\", \"Gossip\", \"Noises\" e \"This Turbulence Is Beautiful\". Per tutto il 2006 hanno suonato in diversi locali e in luoghi d'incontro pi\u00f9 modesti, come al Backline Studios in Guildford e al Facebar in Reading, grandi edifici dotati di locali di supporto. Successivamente nel 2007 iniziarono a suonare in luoghi pi\u00f9 grandi. Uno dei pi\u00f9 importanti passi in avanti giunse quando, nel 2007, suonarono al Camden Underworld, e pi\u00f9 tardi, allo Slam Dunk Festival. Nel 2008 pubblicano il loro album di debutto, \"Take Off Your Colours\", che raggiunge la 25\u00aa posizione della Official Albums Chart.\nNel 2008 vengono nominati \"Best British Band\", mentre nel 2009 parteciparono alla manifestazione annuale dei Kerrang! Awards, senza tuttavia trionfare in nessuna delle due occasioni.\n\"Hold Me Down\" (2010).\nL'11 novembre 2009, tramite il suo account su Twitter, Josh Franceschi ha annunciato il loro secondo album, poi pubblicato nei primi giorni del gennaio 2010. Il sito AbsolutePunk.net ha pi\u00f9 tardi ha annunciato che l'album sarebbe stato intitolato, \"Hold Me Down\", per essere distribuito, a partire dall'11 gennaio 2010 dalla Virgin Records. La band ha poi annunciato che a breve avrebbero realizzato il brano, \"The Consequence\", disponibile dal loro sito ufficiale in formato free digital download. L'album venne registrato nella citt\u00e0 di Reading, come per il primo album. L'album raggiunse la 5\u00aa posizione nella Official Albums Chart.\nIl 28 gennaio 2010, la band ha annunciato la realizzazione di un pieces esclusiva per iTunes, pieces che include il primo singolo del loro nuovo album, \"Hold Me Down\", \"Underdog\". L'EP digitale contiene anche una versione acustica delle tracce, e una nuova b-side intitolata, \"Fact-tastic\" che rappresenta i sentimenti della band riguardo l'atteggiamento di alcuni \"perdenti\", facilmente influenzati dai forum sulle band, con particolare riferimento al famoso sito Punktastic.com.\nNel 2010, gli You Me At Six hanno dato inizio ad un nuovo tour, suonando a Kingston per uno show, per supportare il loro nuovo album, Hold Me Down dell'11 gennaio 2010. Hanno suonato per tre date, includendo anche un HMV instore, ed un evento HMV che promuoveva la nuova musica inglese presso il \"Relentless Garage London\". La band ha poi annunciato che avrebbero suonato in diversi festival tra cui il Punkspring in Giappone, e al Vans Warped Tour. Nel corso del Soundwave avrebbero supportato il gruppo musicale statunitense dei Paramore. Hanno poi completato il loro terzo \"tutto esaurito\" in supporto al loro secondo album, \"Hold Me Down\". Hanno preso parte a date esclusive, grazie a Sean Smith ed Elissa Franceschi. A Belfast, Matt disse al GiggingNI.com come era stato \"entusiasmante vedere quanto fossero cresciuti dopo un anno e mezzo\".\nNell'agosto 2010 la band parteciper\u00e0 con una performance sul palco principale al Leeds and Reading festivals.&lt;ref name=\"leeds/reading\"&gt;http://www.leedsfestival.com/lineup/&lt;/ref&gt; La band viene inoltre menzionata per le loro serate a Manchester, Leeds, Southampton, Nottingham, Norwich, Londra, Glasgow, e Belfast, un tour per tutti la Gran Bretagna, avviato nel dicembre 2010. Durante la serata di Glasgow \u00e8 stata menzionata anche una possibile data ad Edimburgo.\nIl 18 maggio 2010, gli You me at six sono stati, per la seconda volta, ospiti del Live Lunge BBC Radio One's, presentati da Fearne Cotton. Oltre all'intervista, hanno suonato, \"Liquid Confidence\", e reinterpretando una canzone di Ellie Goulding, \"Starry Eyed\", trasmesse nello studio dal vivo.\nNel dicembre 2010 conclusero la promozione del loro secondo album, per diverse citt\u00e0 del Regno Unito, supportati dal gruppo musicale statunitense dei Set Your Goals, The Blackout e Canterbury, con l'Hold Me Down Tour Pt. 2.\n\"Sinners Never Sleep\" (2011-2013).\nNell'agosto 2011 la band rivela il titolo, la cover e la tracklist del loro nuovo album, \"Sinners Never Sleep\", successivamente pubblicato il 3 ottobre nel Regno Unito, Australia, e Nuova Zelanda, ottenendo un discreto successo specialmente nel Regno Unito, dove raggiunge la terza posizione in classifica. L'album viene anticipato dal singolo, \"Loverboy\".\nNel dicembre 2011 venne pubblicato il secondo singolo estratto dall'album, \"Bite My Tongue\", realizzato con il cantante dei Bring Me the Horizon, Oliver Sykes. Nel marzo 2012 viene pubblicato come singolo l'inedito \"The Swarm\", realizzato per un'attrazione del Thorpe Park a Chertsey, diventando il primo singolo pubblicato in promozione di una montagna russa.\nNell'aprile 2012 esce il terzo singolo estratto da \"Sinners Never Sleep\", intitolato \"No One Does It Better\" e contenente, oltre al brano omonimo, anche le B-side \"Over Us\" e \"Retain\".\nIl 25 marzo 2013 viene pubblicato il primo album dal vivo del gruppo, intitolato \"The Final Night of Sin at Wembley Arena\".\n\"Cavalier Youth\" (2014-presente).\nIl quarto album in studio della band, \"Cavalier Youth\", esce nel gennaio 2014, debuttando direttamente al primo posto della UK Albums Chart, anche grazie al successo del singolo di lancio, \"Lived a Lie\", che, nel 2013 raggiunge la 11\u00aa posizione della Official Singles Chart e il primo posto della Official Rock &amp; Metal Chart, classifica in cui ottiene lo stesso risultato anche il successivo singolo, \"Fresh Start Fever\"."}
{"id": "2985543", "revid": "104400065", "url": "https://it.wikipedia.org/wiki?curid=2985543", "title": "PunisherMAX", "text": "PunisherMAX, pi\u00f9 conosciuto in passato con il titolo Punisher MAX \u00e8 una miniserie a fumetti dedicata al personaggio Punisher (conosciuto anche come \"Il Punitore\") e pubblicata dalla casa editrice statunitense Marvel Comics dalla fine del 2009. La data di copertina del primo albo \u00e8 gennaio 2010. Si tratta di una serie regolare pubblicata sotto l'etichetta Max Comics e supervisionata dal redattore Axel Alonso. Per i temi trattati, la violenza esplicita e il linguaggio espresso nei dialoghi, viene distribuita con l'avvertenza in copertina di \"Contenuti espliciti\" (\"Explicit Content\") che indica la presenza di storie realizzate per un pubblico adulto. Inoltre anche il simbolo della Marvel Comics non compare sulla copertina per non creare analogie con la gran parte delle pubblicazioni degli altri eroi e supereroi Marvel che sono invece fruibili da un pubblico pi\u00f9 ampio.\nStoria editoriale.\nSi tratta della seconda serie regolare del \"Punitore\" pubblicata dall'etichetta Max Comics. Precedentemente sotto questo \"imprint\" della Marvel Comics era gi\u00e0 stata realizzata un'altra serie sul personaggio a partire da marzo 2004 con il titolo \"The Punisher\" poi modificatosi a partire dal n.66 in \"Punisher: Frank Castle\". Tale serie ha chiuso con il n.75 (dicembre 2009).\nMax Comics (2003-2011).\nA partire dal 2003 con la miniserie \"Born\" il Punitore rientra all'interno del progetto editoriale dell'etichetta \"Max Comics\". Precedentemente era stato rilanciato nel 2000 dall'altro \"imprint\" Marvel Comics dal nome Marvel Knights. Con questo passaggio affidato all'autore Garth Ennis si era gi\u00e0 accentuato il tono violento e drammatico che ruotava intorno alle vicende del vigilante. Adesso con le serie \"Max\" si accentua ulteriormente la violenza e il realismo delle storie raccontate. Ci\u00f2 viene anche reso possibile dall'assenza del marchio Marvel sulle copertine e dall'avvertenza che il contenuto dell'albo non \u00e8 adatto ad un pubblico adolescenziale ma piuttosto indirizzato a dei lettori adulti. Inoltre la distribuzione della serie avviene solo all'interno del mercato specializzato delle fumetterie e librerie cio\u00e8 del Mercato Diretto (\"Direct Market\") e non tocca le edicole. Ogni singolo albo viene poi stampato con una tiratura di copie che copre solo la quantit\u00e0 prenotata e non c'e politica di stampa eccedente il quantitativo prenotato dai privati o dai canali di vendita diretta. Come accadde nel 2000 \u00e8 stato lo stesso Garth Ennis a realizzare soggetti e testi delle prime pubblicazioni Max dedicate al personaggio. Dopo la fine del ciclo di storie di G.Ennis e la conclusione di \"Punisher: Frank Castle Max\" avviene immediatamente il lancio di questa nuova serie che viene affidata a Jason Aaron e all'artista Steve Dillon.\nContinuity.\nLa continuity delle storie della serie Punishermax rispetta quanto narrato sul personaggio dalla precedente serie dell\"'Imprint\" Max Comics. L'autore Jason Aaron dichiara di ammirare il lavoro dello scrittore Garth Ennis e il modo di delineare il Punitore e le sue origini. Ci troviamo quindi di fronte allo stesso vigilante che trova le sue radici come sterminatore di criminali nella feroce guerra del Vietnam e negli strascichi psicologici che il conflitto lascia sulla psiche di Frank Castle.\nLa continuity in cui si svolgono le storie delle serie targate Max del Punitore non \u00e8 per\u00f2 la stessa dell'universo Marvel standard. Infatti, quando nella serie appare Kingpin, alcuni avvenimenti sono in contrasto con la storia dell'universo regolare del boss del crimine. Un esempio lampante \u00e8 la morte del figlio adolescente di quest'ultimo, Richard, che nell'universo regolare invece alla sua prima apparizione \u00e8 gi\u00e0 adulto, e ha poi un certo peso nelle storie dell'uomo ragno, diventando anche un supercriminale (la Rosa).\nEdizione in lingua italiana.\nL'edizione italiana viene curata dalla casa editrice modenese Panini Comics a partire dal 2011. La serie viene raccolta all'interno della collana \"Collezione 100% Marvel MAX\". La distribuzione \u00e8 rivolta solo alle fumetterie e la pubblicazione viene presentata con lo slogan: \"Il Punisher torna in una nuova seria adulta\".\nRaccolte in lingua originale.\nLa casa editrice Marvel Comics raccoglie gli albi della serie in una collana di volumi cartonati denominati Marvel Collected Editions. Le raccolte uscite o in attesa di distribuzione sono:"}
{"id": "2985548", "revid": "287204", "url": "https://it.wikipedia.org/wiki?curid=2985548", "title": "Thorold", "text": "Thorold \u00e8 una cittadina di 18.244 abitanti ubicata nella zona del Niagara in Ontario, Canada."}
{"id": "2985549", "revid": "834", "url": "https://it.wikipedia.org/wiki?curid=2985549", "title": "Sarsippius' Ark", "text": ""}
{"id": "2985550", "revid": "32617270", "url": "https://it.wikipedia.org/wiki?curid=2985550", "title": "Massa complessiva", "text": ""}
{"id": "2985553", "revid": "435662", "url": "https://it.wikipedia.org/wiki?curid=2985553", "title": "Alberto Ferro", "text": ""}
{"id": "2985554", "revid": "287204", "url": "https://it.wikipedia.org/wiki?curid=2985554", "title": "Minibus", "text": ""}
{"id": "2985561", "revid": "112747193", "url": "https://it.wikipedia.org/wiki?curid=2985561", "title": "Museo del costume farnesiano", "text": "Il Museo del Costume Farnesiano \u00e8 uno dei monumenti pi\u00f9 importanti del paese di Gradoli. Si colloca all'ultimo piano (secondo piano nobile) e al piano sottostante del Palazzo Farnese. \u00c8 stato inaugurato nel dicembre del 1998 per mantenere vivo il patrimonio del paese.\nIl museo si suddivide in diverse sale in cui ritroviamo una vasta riproduzione di abiti nobili e popolari, intimo, accessori, armi, armature, gioielli dell'epoca rinascimentale, utensili domestici per la lavorazione della lana e della canapa originari del Novecento. Gli abiti sono stati creati grazie all'osservazione di affreschi, quadri e stampe del Quattrocento, Cinquecento e Seicento.\nPercorso espositivo.\nPrima sala (Loggione).\nAll'interno della prima sala, cosiddetta \"Loggione\" che il museo ci offre possiamo ritrovare abiti da cerimonia, nobiliari, maschili e femminili del 1400, in cui \u00e8 evidente l'influenza della moda francese nello stile e nel taglio dei tessuti.\nQuesta sala \u00e8 detta loggione perch\u00e9 all'epoca dei Farnese era una loggia aperta; infatti negli affreschi sono rappresentati i paesaggi che si vedrebbero al di l\u00e0 della parete.\nSeconda sala (Intimo e accessori).\nProseguendo il percorso si scende al piano sottostante tramite una scala di servizio, in cui si trova la sezione intimo e accessori.\nAl suo interno \u00e8 possibile osservare abbigliamento intimo, guanti, copricapi, calze, scarpe e accessori vari sia maschili che femminili.\nTerza sala (Armi e armature).\nSala delle armi e dei monocromi. La sala, decorata con affreschi monocromi raffiguranti battaglie navali e terrestri, presenta armature e abiti del 1500.\nAll'interno di questa sala \u00e8 possibile prendere visione di video di approfondimento sul costume, la moda e la vita quotidiana del Rinascimento.\nQuarta sala (Sala dei due camini).\nSono esposti numerosi abiti del pieno Cinquecento in cui predomina lo stile Spagnolo introdotto dalla dominazione Borbonica in Italia.\nLe stoffe utilizzate, prodotte nei centri tessili di Firenze e Venezia sono soprattutto velluto, damasco, broccato e seta.\nIl costume che predomina questa sala \u00e8 quello del Papa Paolo III (Alessandro Farnese),composto dal piviale impreziosito da gigli farnesiani d'oro\nQuinta sala (Sala della tessitura).\nQuesta piccola saletta espone un telaio originale della fine dell'Ottocento e numerosi utensili per la lavorazione della lana e della canapa come fusi, rocche, pettini per la cardatura, scotole e ammaccatoi.\nCompletano l'esposizione brocche, ceste, vecchi ferri da stiro, scolaricotta e scolapasta.\nSesta sala (Sala delle nozze).\nL'ultima sala del museo offre al visitatore un'attenta riproduzione della scena del matrimonio tra Ottavio Farnese e Margherita d'Austria.\nTale riproduzione \u00e8 stata possibile osservando l'affresco dei fratelli Zuccari nel Palazzo Farnese di Caprarola nella sala dei fasti farnesiani.\nSala multimediale.\nGrazie a questa sala \u00e8 possibile l'esposizione di video multimediali-interattivi con giochi didattici e visita virtuale del museo.\nInoltre sono presenti aule didattiche per la realizzazione di laboratori artistici di pittura su stoffa e affresco rinascimentale."}
{"id": "2985564", "revid": "932943", "url": "https://it.wikipedia.org/wiki?curid=2985564", "title": "Ruggero Marino", "text": "Biografia.\nRuggero Marino \u00e8 nato a Intra, frazione di Verbania. Giornalista, scrittore, poeta. Ha lavorato, per trentaquattro anni, al quotidiano \u201cIl Tempo\u201d di Roma, ricoprendo le cariche di inviato speciale, di redattore capo del giornale e di responsabile dei settori spettacolo e cultura. Ha effettuato reportages da circa 50 Paesi nel mondo. \u00c8 stato autore, con altri colleghi, di un saggio per l'Unicef dal titolo \u201cBambini\u201d, sulla condizione dell'infanzia in Italia, vincitore del Premio Sorrento. Ha scritto due libri di poesie, \u201cMinime &amp; Massime\u201d (brevi componimenti ed aforismi) e \u201cL'inferno in paradiso\u201d (Premio Indac), storie dei drammi dei ragazzi vittime della droga e degli anni di piombo, con prefazione di Don Gelmini e Maria Luisa Spaziani. Ha vinto oltre 10 premi giornalistici, a carattere nazionale, fra i quali quello dell'Associazione Stampa Romana, lo Scanno e quello del Coni.\nIl suo primo libro su Cristoforo Colombo e la scoperta dell'America risale al 1991 con il titolo \u201cCristoforo Colombo e il papa tradito\u201d (Newton Compton, tre edizioni) con il quale ha vinto il Premio Scanno di letteratura. Una quarta edizione, aggiornata ed ampliata, \u00e8 stata pubblicata, con lo stesso titolo nel 1997 (RTM multimedia) con prefazione di Franco Cardini. Delle sue ricerche, che per la prima volta coinvolgono Roma e il Vaticano, tramite papa Innocenzo VIII (definito un pontefice \u201cde\u00e7aparecido\u201d, lo \u201csponsor\u201d dell'operazione America e probabilmente legato dallo stesso sangue a Colombo) si sono occupati storici in Italia e all'estero, scrittori, giornalisti e i pi\u00f9 importanti media nazionali e non (il \u201cTimes\u201d di Londra gli ha dedicato due mezze pagine), in un'indagine che avanza rivoluzionarie teorie sulla scoperta dell'America e che fanno ormai parte di una nuova storiografia su Cristoforo Colombo.\nI suoi studi sono stati oggetto di citazione all'Accademia dei Lincei da parte del senatore Paolo Emilio Taviani e del Professor Osvaldo Baldacci. Estratti delle sue tesi sono state pubblicate da \u201cApollinaris\u201d, della Pontificia Universit\u00e0 Lateranense, dai \u201cQuaderni ibero-americani\u201d e fanno parte degli Atti del Simposio Internazionale \u201cLa evangelicacion del Nuevo Mundo\u201d (Legionari di Cristo) e del Convegno \u201cIl Letterato tra miti e realt\u00e0 del Nuovo Mondo: Venezia, il mondo iberico e l'Italia\u201d, organizzato all'Universit\u00e0 di Venezia. Su \u201cNova historica\u201d \u00e8 comparso l'articolo \u201cCristoforo Colombo in odore di santit\u00e0\u201d.\n\u00c8 stato invitato dall'Istituto italiano di cultura di New York ad illustrare le sue tesi al John Calandra Institute. \u00c8 stato chiamato dal Ministro Scajola a fare parte della Commissione Scientifica per le celebrazioni in occasione del Cinquecentenario della morte di Colombo.\nNella \u201cGrande Raccolta Colombiana\u201d in 20 tomi, uscita nel 1992, in occasione dei 500 anni della scoperta dell'America, il Presidente del Comitato scientifico per le Celebrazioni colombiane del V Centenario, senatore Paolo Emilio Taviani, considerato il pi\u00f9 grande studioso italiano di Colombo ed uno dei maggiori a livello internazionale, ha aggiunto all'opera un nuovo capitolo, rispetto alle sue precedenti opere, dal titolo \u201cFino a qual punto il Vaticano intervenne per l'impresa di Colombo\u201d. Basandosi sugli studi innovativi di Ruggero Marino, Taviani conclude con il riconoscere al ricercatore il merito di \u201cessere stato il primo\u201d ad avere interpretato un documento scritto da Colombo e contribuendo, con il suo lavoro, ad avere aperto e valorizzato \u201cil tema della partecipazione di Innocenzo VIII alla vicenda colombiana\u201d. In un'indagine \u201cerroneamente\u201d e per \u201ctroppo tempo\u201d ignorata dalla \u201cbibliografia scientifica\u201d. Anche lo scomparso scrittore e saggista della Colombia German Arciniegas ha dedicato un capitolo di un suo libro (\u201cAmerica es otra cosa\u201d) al suo lavoro. Lo stesso ha fatto lo scrittore spagnolo Javier Sierra, autore di best seller internazionali, in \u201cLa ruta prohibida\u201d (in italiano \u201cLo specchio oscuro\u201d Longanesi).\nHa pubblicato, nel settembre 2005 per Sperling &amp; Kupfer e Rai Eri, \u201cCristoforo Colombo l'ultimo dei Templari\u201d (figura nella cinquina finalista del Premio Roma ed in quella del Premio Casin\u00f2 di Sanremo per i libri del mare). Arrigo Petacco sul \u201cCorriere della Sera\u201d, ha scritto: \u201cMarino smantella cinque secoli di storiografia colombiana\u201d. Il libro \u00e8 gi\u00e0 uscito in Portogallo, Spagna, Stati Uniti, Canada, Romania, Cecoslovacchia, Polonia ed \u00e8 stato venduto anche in Russia.\nNel maggio 2010, sempre per la Sperling, \u00e8 uscito \u201cL'uomo che super\u00f2 i confini del mondo\u201d. Il libro ha vinto il Premio cultura del mare al Circeo \u00e8 entrato tra i tre finalisti al Premio Gaeta (Viaggi e avventura) e nella cinquina del Premio Acqui Storia.\nNel dicembre 2012 ha pubblicato \u201cStella e il circo\u201d (Sperling &amp; Kupfer), una favola-apologo ispirata ad una sceneggiatura di Riccardo Fellini, il fratello, scomparso a sua volta, del grande Federico Fellini.\nNel 2016 ha pubblicato \u201cLe stagioni del Turano\u201d (Aracne Editrice), che ha vinto il premio Laurentum 2016 di poesia. Nel giugno 2018 per le edizioni Akkuaria \u00e8 uscito il libro \"Viator\", poesie di viaggio. Nell'estate 2021 \u00e8 stato pubblicato il saggio \"Dante, Colombo e la fine del mondo\"."}
{"id": "2985565", "revid": "84604", "url": "https://it.wikipedia.org/wiki?curid=2985565", "title": "Withania somnifera", "text": "La Withania somnifera, anche nota come \"Ashwagandha\", \"ginseng indiano\", \"ciliegia d'inverno\", \"uva spina velenosa\", \"winter cherry\", \"poison gooseberry\", \"Ajagandha\", \"Kanaje Hindi\", \"Amukkuram in Malayalam\" e \"Samm Al Ferakh\", \u00e8 una pianta appartenente alla famiglia delle \"Solanaceae\", la stessa famiglia del pomodoro, della melanzana, della belladonna, del tabacco e della patata.\nDescrizione.\nArbusto erbaceo, legnoso alla base, la \"Withania somnifera\" pu\u00f2 raggiungere un'altezza di 170\u00a0cm. Come il pomodoro, ha fiori verde-gialli e il colore dei frutti pu\u00f2 variare dal giallo-arancio al rosso a seconda dello stadio di maturazione. La pianta \u00e8 ricoperta di piccoli peli che le conferiscono un riflesso grigio-ceruleo.\nDistribuzione geografica.\nViene coltivata o cresce spontaneamente soprattutto in India, Nepal, Pakistan, Sri Lanka, ma anche Africa settentrionale e alcune zone del Mediterraneo (in Italia principalmente Sicilia e Sardegna).\nUso.\nIn fitoterapia viene utilizzata per diverse patologie. I principi chimici attivi e utili sono soprattutto nelle sue radici e sono circa 80, i pi\u00f9 presenti sono delle molecole dei lattoni non steroidei detti \"witanolidi\", di propriet\u00e0 principalmente antinfiammatorie e anticancerogene, e, in minor quantit\u00e0, saponine e pi\u00f9 alcuni alcaloidi come la \"witanina\", la \"witaninina\", la \"witasomnina\" (quest'ultima favorirebbe la regolarit\u00e0 del sonno), miste a tracce di \"nicotina\" e \"scopoletina\". Contiene anche elevato ferro \"non eme\", per cui ha anche propriet\u00e0 anti-anemiche.&lt;br&gt;\u00c8 conosciuta e utilizzata sin dall'antichit\u00e0 nella medicina indiana (da qui il nome di ginseng indiano), in particolare ayurvedica, come tonico e adattogeno, inoltre ha propriet\u00e0 immunomodulatrici e antinfiammatorie.(1)Diversi studi clinici e ricerche effettuate sugli animali supportano l\u2019utilizzo della pianta nel trattamento dell\u2019ansia, dei disordini neurologici e cognitivi, nelle infiammazioni. Inoltre sono state confermate le sue attivit\u00e0 antistress, anticancro, anticonvulsivanti, immunologiche e antiossidanti. (5) Si hanno, invece, risultati contraddittori in merito alle attivit\u00e0 sedative e diuretiche.\nWHO (2009) indica la \"Withania somnifera\" principalmente come rimedio antistress per migliorare i tempi di reazione, supportato da dati clinici. Ne riporta anche l\u2019utilizzo indicato in diverse farmacopee come tonico generale per aumentare l\u2019energia, per migliorare lo stato di salute generale e come coadiuvante protettivo nella prevenzione delle malattie negli atleti e negli anziani. (6)\nOrgani interessati dall\u2019azione fitoterapica:\nEffetti avversi.\nDosaggi elevati di Whitania possono causare disturbi gastrointestinali, vomito e diarrea; negli animali da laboratorio, con un aumento della dose, l\u2019effetto sedativo pu\u00f2 aumentare sino a portare a depressione respiratoria. Ratti trattati con la pianta per un periodo compreso tra 10 e 14 giorni hanno sviluppato disturbi renali, epatici e respiratori.(5)\nIn letteratura scientifica \u00e8 stato riportato il caso di una donna di 32 anni che ha sviluppato tireotossicosi, in seguito all\u2019assunzione della \"Withania somnifera\" per trattare la sindrome da fatica cronica; tuttavia la tireotossicosi si \u00e8 risolta spontaneamente con l\u2019interruzione del trattamento. Questo \u00e8 l\u2019unico caso di effetto collaterale riportato in seguito ad adeguati dosaggi della droga. (6)\nInterazioni farmacologiche.\nAvendo un effetto sedativo, le potenziali interazioni farmacologiche che possono verificarsi avvengono con:\nNon bisogna dunque associare la Withania a farmaci che deprimono il SNC; non va assunta neanche in gravidanza in quanto la pianta pu\u00f2 avere effetti abortivi. (6)\nColtivazione.\nLa \"Withania Somnifera\" ha bisogno di climi caldi e asciutti, sebbene resista a leggere gelate; si adatta meglio in terreni sabbiosi e alcalini (la crescita \u00e8 migliore quando il pH \u00e8 tra 7.5 e 8). La coltivazione in pieno campo \u00e8 possibile se l\u2019inverno non \u00e8 troppo rigido e piovoso; il campo deve essere arato e successivamente vanno fatte delle aggiunte di terreno per portarlo al giusto livello prima della stagione delle piogge.(4) Per ottenere una buona resa della coltura, \u00e8 opportuno integrare con un fertilizzante ben decomposto. La pianta non sopporta eccessiva irrigazione e nelle coltivazioni in contenitore bisogna prestare attenzione all\u2019alto rischio di marcescenza delle radici. I semi germogliano in 15-20 giorni a 20\u00a0\u00b0C tenuti in sabbia umida, in primavera piena.(19)\nPropriet\u00e0 farmaco-tossicologiche.\nLa witaferina A (WA) \u00e8 il principio attivo a cui sono state attribuite gran parte delle attivit\u00e0 delle foglie: inibisce la cicloossigenasi-2, ma non la cicloossigenasi-1. Questa sostanza inoltre ha mostrato delle rilevanti attivit\u00e0 antibatteriche, soprattutto rivolte verso batteri Gram positivi, ma possiede una certa tossicit\u00e0 per la sua importante attivit\u00e0 immunosoppressiva e quindi citotossica; l\u2019utilizzo delle foglie \u00e8 per questo motivo sconsigliato.(1)\nLe sue propriet\u00e0 anti-angiogenesi rendono la witaferina A particolarmente interessante nella ricerca associata allo sviluppo di nuovi farmaci antitumorali; un recente studio riguardo alla terapia del cancro attraverso l\u2019inibizione dei percorsi di degradazione delle proteine, ha rivelato che la witaferina A induce la formazione di autofagosomi nelle linee cellulari umane del cancro al seno.\nLa WA innalza i livelli di substrato autofagico e riduce simultaneamente i marcatori; provoca la perturbazione della rete microtubolare attraverso l'inibizione della polimerizzazione di tubulina, impedendo cos\u00ec la formazione di autofagosomi e il loro processo di riciclaggio, portando a incompleta autofagia. L\u2019effetto antitumorale della witaferina A \u00e8 stato osservato anche con la witaferina E. I witanolidi agiscono come precursori ormonali in grado di essere convertiti, al bisogno, in ormoni attivi.(5)\nUno studio sui ratti con lesioni nervose e plantari e uno studio su 42 pazienti affetti da osteoartrite ha dimostrato la capacit\u00e0 dei witanolidi di ridurre il grado di severit\u00e0 del dolore e il grado di disabilit\u00e0. Altri effetti farmacologici osservati in laboratorio comprendono un lieve effetto inotropo e cronotropo (witanolidi), propriet\u00e0 ipocolesterolemizzanti (B-sitosterolo), effetti nootropici dovuti a incremento dell\u2019attivit\u00e0 colinergica. (7)\nDeterminazioni analitiche.\nDel genere \"Withania\" sono state distinte 23 specie diverse, di cui per\u00f2 solo la \"Withania somnifera\" \u00e8 considerata possedere propriet\u00e0 medicamentose. Generalmente la droga \u00e8 costituita dalle radici, anche se vi sono principi attivi in foglie e bacche.\nL'analisi dei principi attivi su polvere di radice, foglie e tronco della \"Withania somnifera\" e su prodotti commerciali contenenti parti della pianta viene eseguita mediante un cromatografo liquido accoppiato a un rivelatore spettrofotometrico con fotomoltiplicatore a serie di diodi e accoppiato allo spettrometro di massa.\nPer l'estrazione del campione un grammo di polvere di materiale derivante dalla pianta o da prodotti commerciali viene estratto tre volte con 3 ml di alcol metilico e sonicato per 10 minuti. Dopo centrifugazione a 3000 rpm per 5 minuti, l\u2019estratto viene prelevato e portato a un volume finale di 10 ml con alcol metilico. I prodotti commerciali di natura liquida sono diluiti 1:1 con alcol metilico. Tutti i campioni sono filtrati prima di essere analizzati. 10 \u03bcl vengono iniettati nella strumentazione.\nTempi di ritenzione delle sostanze ricercate:\nL\u2019analisi della radice, del fusto e delle foglie della \"Withania somnifera\" conferma la presenza di witaferina A e di witanolide D in tutte le parti della pianta ma con una differenza significativa nel loro rapporto. Nella radice il witanolide D risulta essere presente in percentuale maggiore (0,193% vs 0,066%). Questa \u00e8 invece presente in percentuale minore nelle foglie, rispetto alla witaferina A (0,003% vs 0,238%). Nel fusto la percentuale dei due composti \u00e8 bassa (0,007% per il witanolide D e 0,048% per la witaferina A). Nei prodotti commerciali analizzati sono stati rilevati entrambi i composti. Nei prodotti solidi la quantit\u00e0 della witaferina A varia da 0.003% a 0,051% mentre quella del witanolide D varia dallo 0,006% a 0,049%. Nei prodotti commerciali liquidi, la quantit\u00e0 della witaferina A \u00e8 nel range 0,027-0,065% e quella del witanolide D varia dallo 0,238% al 0,364%. (5)\nProduzione.\nProduzioni commerciali della droga vegetale\nPreparazioni farmaceutiche consigliate.\nEstratto secco delle radici titolato in witanolidi totali min. 1.5%; estratto secco delle foglie titolato min. 1% in witanolide A.(9)\nAssunzione e dosaggio.\nLa dose minima efficace, e prevalentemente consigliata, per l\u2019uso acuto di \"Withania somnifera\", \u00e8 di 2-3 grammi di radice in polvere e 300\u2013500\u00a0mg al giorno di estratto secco della radice, titolato in withanolidi totali minimo 1.5 %. La \"Withania somnifera\" dovrebbe essere assunta con i pasti principali, mediamente due-tre volte al giorno, tuttavia, se presa una volta al giorno, dovrebbe essere preso con la prima colazione. (2)\nErbe sinergiche:\nCommercializzazione.\nI due pi\u00f9 grandi mercati di radici e semi della \"Withania somnifera\" si trovano nel Madhya Pradesh, in India; ogni giorno vi si recano importatori, acquirenti, produttori di prodotti ayurvedici.(1) Venduta come integratore alimentare, come estratto secco, la droga \u00e8 utilizzata in preparati tonici ed energetici, soprattutto in forma liquida (fiale bevibili) ma anche in forma solida (capsule e compresse). \n Gli estratti in commercio non sono generalmente titolati.(19)\nProdotti in commercio, inquadramento e usi.\nI prodotti a base di \"Withania somnifera\" si trovano nelle erboristerie pi\u00f9 fornite o direttamente nei negozi specializzati nella vendita di rimedi naturali. In alternativa \u00e8 possibile comprare le capsule di W. somnifera sfruttando la compravendita online.\nIn commercio esistono svariati integratori a base di \"Withania somnifera\" a prezzi variabili ma accessibili. Vengono utilizzati per gli scopi sopra elencati, in particolare per combattere stanchezza e stress mentale.\nDi seguito alcuni esempi:\nPrincipali costituenti chimici.\nLa maggior parte dei costituenti sono witanolidi (lattoni steroidali con lo scheletro dell\u2019ergostano) e alcaloidi quali: \nLa droga contiene inoltre alcuni alcaloidi tra cui withanina, withaninina nicotina e tracce di scopoletina. Esiste una elevata variabilit\u00e0 nella quantit\u00e0 di withanolidi attivi contenuti negli integratori alimentari comuni prevalentemente dovuta alla mancanza di standardizzazione della polvere della radice.(5)\nNonostante il discreto numero di studi sulle diverse propriet\u00e0 della withania, dopo accurate valutazioni l\u2019EMA ha dichiarato con una comunicazione del 15 aprile 2013 che al momento non ci sono i presupposti per redigere una monografia su tale pianta perch\u00e9, nonostante l\u2019ampio utilizzo in Europa, le preparazioni della droga non sono conformi all\u2019articolo 1 della Direttiva 2001/83/EC (ovvero non c\u2019\u00e8 un riferimento standard per la preparazione della droga) e all\u2019articolo 16a della stessa Direttiva (ovvero non ci sono evidenze del suo utilizzo da almeno 30 anni nel mondo e 15 in Europa). (6) (24)\nClima.\nLe specie vegetali endemiche, tra cui anche la \"Withania somnifera\", sono considerate pi\u00f9 vulnerabili ai cambiamenti climatici e possono affrontare un elevato rischio di estinzione. Per salvaguardare la pianta (qualcuno) ha proposto di stabilire un piano ecologico a lungo termine in differenti eco-regioni in India e in tutto il mondo e di sviluppare strategie di conservazione, coltivando piante medicinali attraverso il coinvolgimento locale delle comunit\u00e0 con conoscenze indigene tradizionali, che possono limitare o evitare l'impatto dei cambiamenti climatici. (23)\nLegislazione.\nLa radice della \"Withania somnifera\" \u00e8 presente nell'elenco degli estratti vegetali ammessi dal Ministero della salute negli integratori alimentari. Non ci sono restrizioni nell'uso del ginseng indiano o dei suoi principi attivi in Italia, sebbene in un disegno di legge del 1996 (Norme in materia di erboristeria e di piante officinali) i semi di questa pianta siano inseriti in un elenco di prodotti non vendibili in erboristeria. (10)\nOrigini del nome.\nIl nome in lingua sanscrita \u00e8 \u201cAshwagandha\u201d, significa \u201codore di sudore di cavallo\u201d. Da sempre usata nella medicina ayurvedica, secondo alcune teorie tale pianta d\u00e0 al suo utilizzatore la forza di uno stallone; secondo altre teorie invece il nome \u00e8 tale poich\u00e9 la radice emana un odore, probabilmente non proprio gradevole, che viene descritto come odore di sudore di cavallo o di urina di cavallo o ancora di pelle di cavallo.(12)(25)"}
{"id": "2985570", "revid": "287204", "url": "https://it.wikipedia.org/wiki?curid=2985570", "title": "Gabriel Chocholak", "text": ""}
{"id": "2985576", "revid": "122876932", "url": "https://it.wikipedia.org/wiki?curid=2985576", "title": "Stefano Abbati", "text": "Biografia.\nEsordisce nel 1983 nel film \"Il trono di fuoco\" di Franco Prosperi ed ottiene il primo ruolo importante nel film \"Aldis\" di Giuseppe M. Gaudino e poi in \"Chiedi la luna\" di Giuseppe Piccioni. Successivamente recita in numerose fiction televisive tra cui \"Vivere\", dove interpreta il ruolo di \"Fabio Blasi\", \"Donna detective\" con la regia di Cinzia TH Torrini e \"Nebbie e delitti\" di Riccardo Donna.\nNel 2008 appare ne \"Il commissario De Luca\" con la regia di Antonio Frazzi e sempre nello stesso anno nel film tv \"Noi due\" per la regia di Massimo Coglitore.\nDal 2012 Abbati interpreta l'imprenditore Cesare Sommariva nella fiction \"Le tre rose di Eva\"."}
{"id": "2985577", "revid": "709565", "url": "https://it.wikipedia.org/wiki?curid=2985577", "title": "La fiaba quotidiana", "text": "La fiaba quotidiana (in olandese \"Fabeltjeskrant\", letteralmente \"Il giornale delle fiabe\") \u00e8 una serie animata olandese per bambini, trasmessa a partire dal 1968 sul canale televisivo NTS (precursore di NOS). In Italia and\u00f2 in onda nella seconda met\u00e0 degli anni settanta sulla Rete 1 in fascia preserale (ore 18.15-18.30), per poi venire trasmessa, sul finire degli anni 1980, da Telemontecarlo con il titolo \"Il gufo racconta: una fiaba al giorno\".\nNel 2005 fu votato nei Paesi Bassi come \"Miglior programma per bambini\" del 20\u00ba secolo.\nTrama.\nLa serie \u00e8 incentrata sulle vicissitudini di un gruppo di animali residenti all'interno di un bosco (chiamato in olandese \"De Grote Dierenbos\", letteralmente \"Il Grande Bosco degli Animali\"), strutturate inizialmente sui modelli delle fiabe di Esopo, Fedro e Jean de La Fontaine, per poi essere principalmente basate su storie originali scritte dallo sceneggiatore della serie Leen Valkenier. Ogni episodio viene introdotto dal protagonista Meneer Jacob de Uil (letteralmente \"signor Giacomo il Gufo\"), un gufetto appollaiato sul ramo di un albero che legge al pubblico dei piccoli telespettatori le news dal giornale del bosco. In italiano il protagonista \u00e8 stato tradotto come \"Menner\" o \"Amico Gufo\" e caratterizzato dalla \"erre moscia\". I personaggi del bosco sono pupazzi di animali creati con del cartoncino ritagliato di vari colori, e sono dotati internamente di articolazioni totalmente meccaniche con le quali vengono mossi da dietro le quinte con una tecnica simile a quella dei burattini. Nelle sigle viene invece mostrato il Gufo protagonista che si muove in stop-motion.\nIn Italia sono stati trasmessi soltanto i 1041 episodi della prima stagione.\nProduzione.\nVennero realizzate tre diverse serie, la prima prodotta da Thijs Chanowski, la seconda da Loek de Levita ed entrambe furono sceneggiate da Leen Valkenier. Negli anni novanta ne venne realizzata una terza che si concluse nel 1996.\nPrima serie.\nLa serie nacque da un'idea di Leen Valkenier e fu prodotta da Thijs Chanowski. I primi pupazzi furono realizzati a mano da Joke Aletrino. \"De Fabeltjeskrant\" fu trasmesso per la prima volta dalla rete televisiva olandese NTS il 29 settembre 1968. Le storie e i personaggi traevano ispirazione dai racconti di Jean de La Fontaine, ma ben presto il programma si orient\u00f2 su storie di \"vita vissuta\". Nei primi quattro anni di programmazione si afferm\u00f2 nei Paesi Bassi come il programma televisivo pi\u00f9 visto dell'epoca, con un numero di spettatori oscillante tra gli uno e i due milioni al giorno. Versioni tradotte divennero molto popolari anche al di fuori dei paesi di lingua olandese. Per quanto concepito per i pi\u00f9 piccoli (quelli che Meneer de Uil chiamava \"kijkbuiskinderen\"), il programma aveva un seguito anche tra gli adulti, anche per via di una serie di allusioni alla politica nazionale. Il 22 giugno 1972 la serie fu interrotta ma, dopo una trasmissione elettorale straordinaria del 27 novembre 1972, dal 2 dicembre 1973 torn\u00f2 ad essere trasmessa ogni domenica mattina, per poi tornare alla versione quotidiana dal 1\u00ba giugno 1974. Il 31 agosto 1974 venne trasmesso l'episodio n. 1041 con il quale la serie si chiuse dopo sei anni di trasmissioni.\nNegli anni Settanta venne anche realizzato \"De Woefs en de Lamaars\", una sorta di spin off con protagonisti alcuni animali che erano gi\u00e0 apparsi nella serie come Woef Hektor e Snoespoes. L'unico di questi animali che apparve tanto nella prima quanto nella seconda serie di \"De Fabeltjeskrant\" fu Woefdram.\nSeconda serie.\nNel 1985 il produttore Loek de Levita si present\u00f2 con nuovi episodi, scritti ancora da Leen Valkenier, e anche questa volta il successo fu immediato. Gli episodi furono trasmessi da diverse emittenti. Nel frattempo i Paesi Bassi erano diventati un Paese multiculturale e questo aspetto venne ripreso dalla serie, in cui fecero comparsa diversi animali esotici, ognuno con proprie problematiche e provenienti dal \"Terzo Bosco\" (\"Derde Dierenbos\"). Esempi di questi animali esotici sono Zaza Zebra e Mister Marab\u00f9. Alle elezioni per il nuovo sindaco di Fabeltjesland i bambini telespettatori elessero lo straniero Chico Lama. La seconda serie termin\u00f2 nel 1989, portando il numero totale di episodi a 1640.\nTerza serie.\nTerminata la trasmissione di \"De Fabeltjeskrant\" da parte dell'emittente pubblica\",\" la serie fu acquistata dalla RTL V\u00e9ronique, che la trasmise fino al 1996 nel programma per bambini \"Telekids\" di RTL 4. Come conseguenza cominci\u00f2 a fare capolino negli episodi della pubblicit\u00e0 indiretta: ad esempio in un episodio Willem Bever monta una parabola satellitare per poter vedere il canale RTL 4.\nInterazioni col pubblico.\nPer determinate occasioni, nella serie furono coinvolti direttamente i piccoli telespettatori:\nAltri media.\nDal 5 aprile 1969 al 29 agosto 1970 usc\u00ec anche una rivista omonima rivolta ai bambini sotto i 13 anni ispirata alla serie animata. Il 5 settembre 1970 la rivista fu rinominata \"Sprookjesland\" e venne distribuita sotto questo nome fino al 1\u00ba aprile 1972, quando l'intestazione venne cambiata in \"Disneyland\", nome col quale la rivista fu pubblicata fino al 29 marzo 1974.\nNel 1970 usc\u00ec nei cinema \"Onkruidzaaiers in Fabeltjesland\", un film basato sulla serie animata. Nel film il Bosco viene attaccato da un'orda di insetti dannosi. A seguito del successo cinematografico, i coleotteri Thijl Schavuit e Sjefke Schelm ricevettero un ruolo fisso nella serie televisiva. Il film fu scritto dallo stesso autore della serie animata, Leen Valkenier.\nRuud de Graaf e Hans Cornelissen (De Graaf en Cornelissen Producties BV) e Robin de Levita (Robin de Levita Productions BV) portarono congiuntamente per la stagione teatrale 2007/2008 un musical originale basato sulla serie animata. La prima ebbe luogo il 30 settembre 2007 a 's-Hertogenbosch. L'attore e autore Jon van Eerd si occup\u00f2 dei testi delle nuove canzoni composte da Ruud Bos, il quale in precedenza aveva scritto per Toon Hermans e Willeke Alberti. Vennero riproposti anche vecchi classici della serie animata come 'Drink meer prik' e 'Hup daar is Willem met de waterpomptang'. Siccome il \"Grande Bosco degli Animali\" \u00e8 storicamente una sorta di specchio della contemporanea societ\u00e0 olandese, nel musical fu aggiunto un nuovo abitante, Fatima la Gatta, di religione musulmana. Per questo musical fu assegnato il \"John Kraaijkamp Musical Award\" per il \"Miglior musical del 2008\" a Jon van Eerd (autore), Ruud Bos (compositore), Paul van Ewijk (regista), Ruud de Graaf e Robin De Levita (produttori).\nRevival.\nNel Novembre 2017 fu annunciata una nuova serie in Computer grafica 3D. La serie in 52 episodi fu trasmessa nel 2019 sul canale olandese di Netflix.\nNel 2018, per celebrare il cinquantennale della serie, fu realizzato e pubblicato il libro \"Hallo Meneer de Uil: 50 jaar Fabeltjeskrant\", fu allestita una mostra a tema ed usc\u00ec nelle sale un film in Computer grafica 3D intitolato \"De Fabeltjeskrant - De Grote Dierenbos-spelen\". Inoltre nello stesso anno fu coniata una serie di francobolli.\nPersonaggi.\nAltri personaggi.\nDi seguito alcuni personaggi minori, apparsi brevemente solo nei primi episodi della serie.\nAltre edizioni.\nOltre all'edizione originale olandese (\"Fabeltjeskrant\", traducibile come \"Il giornale delle fiabe\"), la serie and\u00f2 in onda in altre nazioni (soprattutto europee) con diversi titoli:\nIn Svezia, Francia e Regno Unito la serie \u00e8 stata realizzata in versioni specifiche per questi paesi. La versione in ebraico e in italiano erano doppiaggi dell'adattamento inglese.\nL'edizione dialettale.\nNel 2007 l'emittente regionale RTV Oost port\u00f2 sul piccolo schermo \"De Fabeltjeskrant in Streektaal\", cio\u00e8 in dialetto. I dialoghi originali furono riscritti in dialetto dell'Overijssel (per la precisione della sub-provincia di Twente) e ridoppiati.\nNel 2008 anche la RTV West produsse la propria versione ridoppiata nel dialetto dell'Olanda del Sud.\nCuriosit\u00e0.\nAlla fine di ogni episodio il Signor Gufo augurava a tutti i bambini la buona notte: e lo faceva tramite una sorta di \"occhiolino al contrario\" - vale a dire aprendo un occhio mentre era ad occhi chiusi - con il suo occhio destro (cio\u00e8 alla sinistra del telespettatore). Di tanto in tanto negli anni Settanta vi sono stati degli episodi in cui invece il gufo faceva questo augurio aprendo il suo occhio sinistro. Si trattava di uno scherzo deliberatamente pensato dagli autori, che per\u00f2 colp\u00ec molto i bambini, i quali fecero pervenire diverse lettere alla redazione del programma. Negli episodi pi\u00f9 recenti degli anni Ottanta e nelle repliche per\u00f2 questo trucchetto non \u00e8 stato pi\u00f9 riproposto.\nSigla.\nLa sigla italiana venne cantata da Nino Dal Fabbro (doppiatore italiano del gufo) e dai Piccoli Cantori di Niny Comolli sulla musica originale, composta da Ruud Bos. Una versione integrale della sigla italiana, dal titolo \"Il bosco dei perch\u00e9\", fu pubblicata su 45 giri, ma presentava alcune marcate differenze rispetto al TV-cut. Tra queste, una seconda strofa in cui viene raccontata una storia riguardante un re \"onnisciente\" a cui una volpe chiese qual'era \"quella cosa che fa 99 tic e un toc\" (la risposta era \"un centopiedi zoppo\"). Detta parte del testo non trova alcuna corrispondenza con la versione integrale del brano originale, anch'esso pubblicato su 45 giri in Olanda, dove il gufo non fa altro che presentare uno per uno gli animali della foresta."}
{"id": "2985578", "revid": "32617535", "url": "https://it.wikipedia.org/wiki?curid=2985578", "title": "Codice Penale Militare di Guerra", "text": ""}
{"id": "2985579", "revid": "869733", "url": "https://it.wikipedia.org/wiki?curid=2985579", "title": "Fabeltjeskrant", "text": ""}
{"id": "2985581", "revid": "869733", "url": "https://it.wikipedia.org/wiki?curid=2985581", "title": "Il gufo racconta", "text": ""}
{"id": "2985582", "revid": "869733", "url": "https://it.wikipedia.org/wiki?curid=2985582", "title": "Una fiaba al giorno", "text": ""}
{"id": "2985585", "revid": "869733", "url": "https://it.wikipedia.org/wiki?curid=2985585", "title": "Amico Gufo", "text": ""}
{"id": "2985593", "revid": "483380", "url": "https://it.wikipedia.org/wiki?curid=2985593", "title": "Museo della preistoria e della Rocca Farnese", "text": ""}
{"id": "2985598", "revid": "643494", "url": "https://it.wikipedia.org/wiki?curid=2985598", "title": "Paolino Ranieri", "text": "Biografia.\nPaolino nacque da padre manovale, che lo lasci\u00f2 orfano a quindici mesi, e da madre che gestiva una merceria. In seguito si rec\u00f2 con la madre a vivere dai nonni materni. Il nonno, operaio in un biscottificio, era stato tra i fondatori della societ\u00e0 di Mutuo Soccorso di Sarzana mentre la nonna gestiva un piccolo negozio di tessuti. All'et\u00e0 di 9 anni era stato testimone, seppur bambino, dei Fatti di Sarzana.\nPer 20 anni, dal 1923 al 1943, fece il barbiere, e nel 1932 si iscrisse al PCI, diventando responsabile del gruppo giovanile di Sarzana e seguendo le direttive del partito sul lavoro legale, si infiltra nel Dopolavoro fascista, riuscendo a suscitare dei contrasti tra il vertice e la base.\nNel 1937 venne arrestato, insieme ad altri 60 antifascisti, e condannato a 4 anni di carcere che, nel 1940, vengono condonati e viene sottoposto ad un altro anno e mezzo di libert\u00e0 vigilata. Durante il processo davanti al Tribunale Speciale, a Roma, fece pubblica dichiarazione di fede comunista.\nIl 25 luglio 1943, con Barontini e ad altri, organizz\u00f2 una manifestazione a Sarzana per la caduta del fascismo e il 9 settembre, vista l'inutilit\u00e0 dei tentativi di resistenza contro i tedeschi, si rifugi\u00f2 sui monti per organizzare la lotta partigiana (nome di battaglia \"Andrea\u201d).\nDivent\u00f2 Commissario Politico prima del distaccamento e poi del comando sito a Canepari (nel comune di Fosdinovo) della Brigata Garibaldi \"Ugo Muccini\" dal 9 settembre 1943 al 14 dicembre 1944, quando venne catturato dalle brigate nere. Ferito gravemente, venne rinchiuso per 4 mesi presso il XXI fanteria di La Spezia. Qui, seppure privo di cure, sfugg\u00ec fortunosamente alla morte.\nPartecip\u00f2 alla liberazione di Sarzana, e assunse la carica di assessore nella Giunta della Liberazione presieduta da Anelito Barontini.\nIl 4 aprile 1946 venne eletto sindaco di Sarzana, carica che ricopr\u00ec per 25 anni fino al 19 maggio 1971 (il pi\u00f9 lungo periodo consecutivo registrato); nomina grazie alla quale guid\u00f2 la ricostruzione e lo sviluppo di Sarzana. Negli anni successivi ader\u00ec all'ANPI, del quale fu il presidente della sede locale, e all'ANPPIA, divenendone consigliere.\nIl 3 giugno 2010 Paolino Ranieri mor\u00ec all'et\u00e0 di 98 anni.\nCuriosit\u00e0.\nIl figlio \u00e8 Andrea Ranieri."}
{"id": "2985600", "revid": "287204", "url": "https://it.wikipedia.org/wiki?curid=2985600", "title": "Jean di Michaelis", "text": ""}
{"id": "2985606", "revid": "767487", "url": "https://it.wikipedia.org/wiki?curid=2985606", "title": "Mulligans", "text": "Mulligans \u00e8 un film del 2008 diretto da Chip Hale e scritto da Charlie David.\nTrama.\nQuando Tyler Davidson porta a casa per le vacanze estive il suo miglior amico del college, Chase, viene rivelato un segreto che minaccia di distruggere la sua famiglia apparentemente perfetta.\nChase arriva al cottage della famiglia Davidson a Prospect Lake e si trova di fronte alla sfida di controllare la sua attrazione per il padre di Tyler, Nathan. Ma Chase non \u00e8 l'unico ad avere tentazioni.\nNathan lotta per resistere ai suoi sentimenti per il miglior amico del figlio, sia per nascondere la sua vita segreta che per proteggere la sua famiglia. Il mondo della famiglia Davidson viene per\u00f2 stravolto quando la vicenda viene scoperta.\nIn questa vacanza i due giovani scoprono l'importanza dell'amicizia e delle seconde possibilit\u00e0 (il Mulligan, nel golf informale, \u00e8 la concessione di ripetere un brutto colpo).\nProduzione.\nSceneggiatura.\nL'attore Charlie David firma la sua seconda sceneggiatura originale dopo il cortometraggio \"Is he...\" del 2004. La trama principale \u00e8 simile a \"Il compleanno\", film del 2009 diretto da Marco Filiberti, dove per\u00f2 la storia, anzich\u00e9 avvenire tra un ragazzo e il padre dell'amico, avviene tra un ragazzo e l'amico del padre.\nRiprese.\nLe riprese del film sono state interamente realizzate a Victoria, capoluogo della Columbia Britannica, la pi\u00f9 occidentale delle province canadesi.\nDistribuzione.\nIl film \u00e8 stato presentato a moltissimi festival cinematografici, tra cui il Florence Queer Festival a Firenze, ma non \u00e8 mai stato distribuito in Italia."}
{"id": "2985617", "revid": "1543377", "url": "https://it.wikipedia.org/wiki?curid=2985617", "title": "Monumento nazionale (Stati Uniti d'America)", "text": "Un monumento nazionale degli Stati Uniti o National Monument \u00e8 un'area protetta simile ad un Parco Nazionale, che a differenza di questo viene istituito direttamente dal presidente degli Stati Uniti d'America senza necessitare dell'approvazione del Congresso. Il primo monumento nazionale dichiarato fu la torre del Diavolo, che fu istituito dal presidente Theodore Roosevelt il 24 settembre 1906. Da allora sono stati istituiti oltre 160 monumenti nazionali, tuttavia nel tempo alcuni di questi sono stati trasformati in parchi nazionali o altre forme di aree protette o semplicemente sciolti. Ad oggi (2021) esistono 129 monumenti nazionali. L'ultimo in ordine di tempo \u00e8 il Prehistoric Trackways, istituito il 30 marzo del 2009 per proteggere un'area dei monti Robledo nel sud del Nuovo Messico, ove sono presenti impronte di anfibi, rettili e insetti risalenti al periodo Paleozoico.\nDescrizione.\nA differenza dei parchi nazionali i \"National Monuments\" possono essere istituiti con un decreto presidenziale senza necessariamente richiedere l'approvazione del Congresso. Il presidente Theodore Roosevelt fu il primo ad istituire un National Monument nel 1906. L'esigenza di istituire lo status di National Monument scatur\u00ec infatti proprio in quel periodo quando, a causa del lungo itinere legislativo necessario per istituire un parco nazionale, il presidente Roosevelt, temendo che le \"Devils Tower\" nello stato federale del Wyoming potessero essere distrutte prima che il Congresso prendesse una decisione, le dichiar\u00f2 National Monument. Oggigiorno i siti che godono di questo status sono oltre 100 tra i quali vi si trova anche la Statua della Libert\u00e0 di New York. La salvaguardia di questi siti oltre ad essere di competenza del Servizio dei Parchi Nazionali spetta anche ad altre istituzioni tra le quali vi sono il Servizio Forestale degli Stati Uniti, il Servizio della pesca e della fauna selvatica degli Stati Uniti ed l'ufficio per la gestione del territorio."}
{"id": "2985627", "revid": "1305772", "url": "https://it.wikipedia.org/wiki?curid=2985627", "title": "I Love You, Beth Cooper", "text": ""}
{"id": "2985634", "revid": "114325", "url": "https://it.wikipedia.org/wiki?curid=2985634", "title": "\u00deorn", "text": ""}
{"id": "2985635", "revid": "339392", "url": "https://it.wikipedia.org/wiki?curid=2985635", "title": "Ilsa, Harem Keeper of the Oil Sheiks", "text": ""}
{"id": "2985636", "revid": "339392", "url": "https://it.wikipedia.org/wiki?curid=2985636", "title": "Ilsa, She Wolf of the SS", "text": ""}
{"id": "2985637", "revid": "834", "url": "https://it.wikipedia.org/wiki?curid=2985637", "title": "Ilsa, the Tigress of Siberia", "text": ""}
{"id": "2985638", "revid": "1305772", "url": "https://it.wikipedia.org/wiki?curid=2985638", "title": "Imlay", "text": ""}
{"id": "2985639", "revid": "834", "url": "https://it.wikipedia.org/wiki?curid=2985639", "title": "In the Company of Men", "text": ""}
{"id": "2985641", "revid": "834", "url": "https://it.wikipedia.org/wiki?curid=2985641", "title": "Estate indiana", "text": ""}
{"id": "2985647", "revid": "1305772", "url": "https://it.wikipedia.org/wiki?curid=2985647", "title": "Ingersoll", "text": ""}
{"id": "2985650", "revid": "709565", "url": "https://it.wikipedia.org/wiki?curid=2985650", "title": "HMS Hostile", "text": "La HMS \"Hostile\" (Pennant number H35) \u00e8 stata un cacciatorpediniere classe H della Royal Navy britannica. Costruito nei cantieri Scotts, venne impostato il 27 febbraio 1935, varato il 4 gennaio 1936 ed entr\u00f2 in servizio il 10 settembre seguente.\nServizio.\nAl momento dell'ingresso in servizio la \"Hostile\" venne assegnata alla 2 Flottiglia cacciatorpediniere della \"Mediterranean Fleet\", rimanendovi fino al maggio 1939 quando venne richiamata in patria per dei lavori di modernizzazione a Sheerness. Tornata in servizio attivo, venne riassegnata al Mediterraneo con base a Malta nell'agosto seguente. Allo scoppio della seconda guerra mondiale il 3 settembre, venne impiegata per pattugliamenti anticontrabbando e nella caccia ai mercantili tedeschi in navigazione. Il mese successivo venne trasferita nell'Atlantico meridionale ed assegnata alla Forza K con base a Freetown, in Sierra Leone. Giunta a destinazione il 15 ottobre, oper\u00f2 insieme ai cacciatorpediniere \"Hardy\", \"Hero\" e \"Hasty\" in pattugliamenti a caccia delle corsare tedesche. In dicembre, inviata d'urgenza nell'estuario del R\u00edo de la Plata, vi giunse solo dopo l'affondamento della \"Graf Spee\".\nNel gennaio 1940 venne richiamata in patria per entrare in cantiere a Chatham, dove rimase fino alla fine di marzo, quando venne assegnata alla \"Home Fleet\". Tornata operativa il 22 marzo, scort\u00f2 nei primi giorni di aprile gli incrociatori da battaglia \"Repulse\" e \"Renown\" da Plymouth a Greenock. Dall'8 aprile, con l'inizio della campagna di Norvegia, venne impiegata al largo di Vestfjord insieme alla Flottiglia. Il giorno seguente prese parte alla prima battaglia navale di Narvik durante la quale abbord\u00f2 il mercantile tedesco \"Rauenfels\" insieme alla \"Havock\". Il 10 aprile train\u00f2 la danneggiata \"Hotspur\" fino alle Isole Lofoten per le riparazioni d'emergenza. Il 14 aprile venne impiegata insieme al cacciatorpediniere \"Ivanhoe\" nella scorta al danneggiato \"Eskimo\" durante il traino da parte del cacciatorpediniere \"Bedouin\". Il 24 aprile scort\u00f2 la nave da battaglia \"Warspite\" durante un bombardamento in appoggio alle truppe di terra. Tornata in patria, entr\u00f2 in cantiere per riparazioni il 27 aprile a Rosyth.\nTornata in servizio il mese successivo, venne impiegata dal 7 maggio presso il comando del Nore con compiti di pattuglia anti invasione. Il 17 maggio venne quindi trasferita con tutta la flottiglia nel Mediterraneo, visto l'acuirsi delle tensioni con il Regno d'Italia. Scoppiata la guerra, il 9 luglio prese parte allo scontro poi denominato battaglia di Punta Stilo. Nelle settimane successive oper\u00f2 con compiti di scorta ai convogli e pattugliamento. Il 22 agosto venne trasferita a Gibilterra per rafforzare la Forza H in vista di importanti operazioni di rifornimento di Malta e Alessandria d'Egitto. Il giorno successivo, durante il trasferimento, colp\u00ec una mina al largo di Capo Bon ricevendo gravi danni all'apparato propulsivo e alla poppa. La nave inizi\u00f2 quindi ad inclinarsi rapidamente costringendo l'equipaggio ad abbandonarla. I marinai vennero recuperati dal cacciatorpediniere \"Mohawk\" mentre la \"Hero\" affond\u00f2 il relitto con due siluri. Cinque uomini dell'equipaggio morirono nell'esplosione e altri tre rimasero feriti."}
{"id": "2985662", "revid": "869733", "url": "https://it.wikipedia.org/wiki?curid=2985662", "title": "De Fabeltjeskrant", "text": ""}
{"id": "2985668", "revid": "36426", "url": "https://it.wikipedia.org/wiki?curid=2985668", "title": "Cristoforo della Rovere (cardinale)", "text": ""}
{"id": "2985670", "revid": "36426", "url": "https://it.wikipedia.org/wiki?curid=2985670", "title": "Cristoforo della Rovere", "text": ""}
{"id": "2985672", "revid": "1305772", "url": "https://it.wikipedia.org/wiki?curid=2985672", "title": "Interior", "text": ""}
{"id": "2985673", "revid": "36426", "url": "https://it.wikipedia.org/wiki?curid=2985673", "title": "Elisabetta della Rovere", "text": ""}
{"id": "2985676", "revid": "36426", "url": "https://it.wikipedia.org/wiki?curid=2985676", "title": "Federico Ubaldo della Rovere", "text": ""}
{"id": "2985677", "revid": "228587", "url": "https://it.wikipedia.org/wiki?curid=2985677", "title": "Inverness (disambigua)", "text": ""}
{"id": "2985679", "revid": "36426", "url": "https://it.wikipedia.org/wiki?curid=2985679", "title": "Francesco Maria I della Rovere", "text": ""}
{"id": "2985680", "revid": "123452284", "url": "https://it.wikipedia.org/wiki?curid=2985680", "title": "Dzogchen", "text": "Lo Dzogchen (rDzogs chen o Atiyoga, in tibetano ), secondo alcune scuole del buddhismo tibetano e della tradizione religiosa B\u00f6n, \u00e8 lo stato naturale e primordiale, ovvero una condizione spontanea della mente, e, allo stesso tempo il corpus di insegnamenti volti a realizzare tale condizione. Lo Dzogchen, o Grande Perfezione, \u00e8 un insegnamento centrale della scuola Nyingmapa, e pratiche tese al suo riconoscimento interiore sono praticate anche da seguaci di altre scuole del buddhismo tibetano. Secondo la letteratura che lo riguarda, lo Dzogchen \u00e8 il pi\u00f9 alto e definitivo percorso verso l'illuminazione.\nLa nostra natura ultima viene definita come pura e omnicomprensiva, come consapevolezza primordiale e sempre naturalmente presente come sfondo di ogni evento psichico. Questa \"consapevolezza intrinseca\" non ha forma propria e tuttavia rende possibile la percezione oltre che permettere a ogni essere senziente di sperimentare, riflettere o esprimersi in tutte le forme.\nL'analogia data dai maestri della tradizione Dzogchen \u00e8 che la natura di un essere vivente \u00e8 come uno specchio che rifletta in modo totale e comprensivo gli oggetti ma che in nessun caso \u00e8 mai influenzato dagli stessi riflessi in esso, oppure come una sfera di cristallo perfettamente trasparente, capace di assumere in s\u00e9 il colore della luce alla quale venga esposta senza per questo cambiare nella sua natura originaria neutra e priva di propria colorazione.\nNella pratica dello Dzogchen il meditante permette il libero manifestarsi della propria attivit\u00e0 psichica in tutta la sua complessit\u00e0 lasciando che pensieri, emozioni, sentimenti o stati di coscienza generali rallentino la loro \"vorticosit\u00e0\" e poi arrivino spontaneamente ad autoliberarsi, senza lasciare traccia della propria passata presenza nel campo della consapevolezza eccetto questa stessa consapevolezza intrinseca che emana senza sforzo dal proprio essere. Questa consapevolezza \u00e8 ci\u00f2 a cui i tibetani si riferiscono usando il termine \"Rigpa\".\nEtimologia.\nIl termine Dzogchen \u00e8 composto da \"rdzogs\" che in tibetano significa \"perfezione\", \"ottenimento\", \"riuscita\" e da \"chen\" che significa \"grande\", \"completa\". \u00c8 stato tradotto come \"Grande Perfezione\", \"Totale Perfezione\", \"Grande Completezza\". Questi termini, inoltre, trasmettono l'idea che la nostra natura ha molte qualit\u00e0 che la rendono perfetta, come l'indistruttibilit\u00e0, la purezza incorruttibile, l'apertura mentale non discriminatoria, la chiarezza perfetta, la profonda semplicit\u00e0, la presenza onnipervadente e l'uguaglianza di tutti gli esseri (ovvero la qualit\u00e0, la quantit\u00e0 e la funzionalit\u00e0 di questa consapevolezza \u00e8 esattamente la stessa in ogni essere nell'universo). Si dice che le imponenti qualit\u00e0 personali del Buddha pienamente illuminato derivino dal fatto che egli fosse pienamente in linea con questa natura primordiale gi\u00e0 esistente. Descrizioni di un Buddha onnisciente e onnipresente si riferiscono alla loro natura definitiva. Il termine tibetano Dzogchen \u00e8 un'interpretazione del termine sanscrito \"mah\u0101sandhi\", ed \u00e8 anche usato per intendere lo yoga primordiale, in sanscrito \"Ati Yoga\".\nTrasmissione.\nGli insegnamenti Dzogchen sono la punta pi\u00f9 alta dei nove \"y\u0101na\" (veicoli) della scuola Nyingma del buddhismo tibetano e della tradizione tibetana B\u00f6n. Molti lama, in particolare delle scuole Nyingma e Kagyu, li considerano come gli insegnamenti pi\u00f9 profondi di tutti.\nGli insegnamenti che indicano lo stato Dzogchen sono talvolta descritti come un insieme di insegnamenti interiori. Asceti buddisti tibetani ritengono che lo stato indicato da questi insegnamenti \u00e8 molto difficile da descrivere, e pu\u00f2 essere scoperto solo attraverso la trasmissione diretta da un autentico maestro Vajra.\nAnche se lo Dzogchen non pu\u00f2 essere separato dalla tradizione buddista o B\u00f6n, molto spesso gli insegnanti sottolineano il carattere non religioso dello Dzogchen. Tuttavia, il quadro tradizionale buddista o B\u00f6n non viene mai negato. Namkhai Norbu dice che, come la nostra natura primordiale, lo Dzogchen \u00e8 esistito fin dall'inizio dei tempi ed \u00e8 indicato da vari maestri in tutto l'universo.\nConcetti.\nL'essenza dell'insegnamento Dzogchen \u00e8 la trasmissione diretta della conoscenza da maestro a discepolo. Garab Dorje sintetizz\u00f2 l'insegnamento Dzogchen in tre principi, conosciuti come \"I Tre Testamenti\" di Garab Dorje (\"Tsik somma N\u00e9 Dek\"):\nIl primo principio \u00e8 la \"base\" e si riferisce alla trasmissione del maestro, che in diversi modi introduce e fa comprendere lo stato primordiale dell'individuo. Il secondo \u00e8 la \"via\" e significa che bisogna avere una precisa conoscenza di questo stato, trovando l'unica presenza della contemplazione in migliaia di esperienze. Il terzo \u00e8 il \"frutto\": la conoscenza totale e immutabile dell'autoliberazione si integra totalmente nella vita quotidiana."}
{"id": "2985683", "revid": "36426", "url": "https://it.wikipedia.org/wiki?curid=2985683", "title": "Guidobaldo II della Rovere", "text": ""}
{"id": "2985685", "revid": "228587", "url": "https://it.wikipedia.org/wiki?curid=2985685", "title": "Inwood", "text": ""}
{"id": "2985686", "revid": "36426", "url": "https://it.wikipedia.org/wiki?curid=2985686", "title": "Francesco Maria II della Rovere", "text": ""}
{"id": "2985687", "revid": "36426", "url": "https://it.wikipedia.org/wiki?curid=2985687", "title": "Giovanni Francesco della Rovere", "text": ""}
{"id": "2985689", "revid": "36426", "url": "https://it.wikipedia.org/wiki?curid=2985689", "title": "Giovanni della Rovere", "text": ""}
{"id": "2985690", "revid": "36426", "url": "https://it.wikipedia.org/wiki?curid=2985690", "title": "Giulia della Rovere", "text": ""}
{"id": "2985691", "revid": "404449", "url": "https://it.wikipedia.org/wiki?curid=2985691", "title": "Dzog-chen", "text": ""}
{"id": "2985693", "revid": "36426", "url": "https://it.wikipedia.org/wiki?curid=2985693", "title": "Giovanni Ludovico della Rovere", "text": ""}
{"id": "2985694", "revid": "36426", "url": "https://it.wikipedia.org/wiki?curid=2985694", "title": "Giulio della Rovere (cardinale)", "text": ""}
{"id": "2985697", "revid": "1305772", "url": "https://it.wikipedia.org/wiki?curid=2985697", "title": "Iron River", "text": ""}
{"id": "2985698", "revid": "36426", "url": "https://it.wikipedia.org/wiki?curid=2985698", "title": "Isabella della Rovere", "text": ""}
{"id": "2985699", "revid": "36426", "url": "https://it.wikipedia.org/wiki?curid=2985699", "title": "Livia della Rovere", "text": ""}
{"id": "2985700", "revid": "36426", "url": "https://it.wikipedia.org/wiki?curid=2985700", "title": "Virginia della Rovere", "text": ""}
{"id": "2985701", "revid": "1305772", "url": "https://it.wikipedia.org/wiki?curid=2985701", "title": "Irresistible", "text": ""}
{"id": "2985705", "revid": "4175", "url": "https://it.wikipedia.org/wiki?curid=2985705", "title": "Qualificazioni al campionato mondiale di calcio 1974 - AFC e OFC", "text": "Formula.\n18 squadre, 16 dell'AFC e 2 (Australia e Nuova Zelanda) dell'OFC per un posto.\n, e si ritirarono prima del sorteggio.\nLe squadre furono suddivise in due zone geografiche: 7 squadre per la Zona A (Asia Orientale pi\u00f9 ) e 8 per la Zona B (Asia Occidentale, Oceania pi\u00f9 e ).\nLe qualificazioni si divisero in due turni:\nPrimo turno.\nZona A.\nIncontri di classificazione.\n, e al gruppo 1; , e al gruppo 2 insieme alla .\nGruppo 1.\n e qualificate alle semifinali.\nGruppo 2.\n e qualificate alle semifinali.\nSemifinali.\n e qualificate alla finale.\nFinale.\n qualificata al secondo turno.\nZona B.\nGruppo 1.\n qualificata alla finale.\nGruppo 2.\n qualificata alla finale.\nFinale.\n qualificata al secondo turno.\nSecondo turno.\nNella finale interzona Asia / Oceania che decideva il posto per il campionato mondiale si trovarono di fronte e ; le due squadre pareggiarono il doppio confronto (0-0 a Sydney e 2-2 a Seul).\nSi rese quindi necessaria una gara di spareggio in campo neutro, tenutasi all'Hong Kong Stadium, all'epoca ancora territorio britannico, che fu vinta dagli australiani per 1-0 con un goal dell'oriundo scozzese Jimmy Mackay a venti minuti dalla fine e diede all'Australia la prima, storica, qualificazione alla fase finale del campionato mondiale."}
{"id": "2985709", "revid": "2730", "url": "https://it.wikipedia.org/wiki?curid=2985709", "title": "Castello di Stilo", "text": "Il Castello di Stilo o semplicemente \"Castello normanno\" \u00e8 un castello di epoca normanna costruito a Stilo in Calabria da Ruggero II sul Monte Consolino nell'XI secolo.\nDescrizione.\nIl castello ha torri triangolari eccetto quelle che circondano il forte che hanno una forma circolare e sono provviste di feritoie. Una torre si chiama Altavilla.\nLa zona centrale del castello era una chiesa-cappella con un altare principale e 4 altari adiacenti ai muri del locale.\nLa raccolta di acqua piovana avveniva con tubi di coccio e tegole affrontate e con una cisterna posizionata al di sotto dell'edificio centrale..\nStoria.\nLa prima attestazione della presenza del Castello Normanno a Stilo \u00e8 fatta il 7 maggio del 1093 in una concessione del Conte Ruggero nei confronti di San Bruno: \"elegerunt itaque quondam solitudinis locum inter locum qui dicitur Arena et oppidum quod appelatur Stilum\".\nNel XIII secolo il Castello di Stilo era uno dei diciassette castelli calabresi amministrati della Reale Curia nel regno di Carlo I d'Angi\u00f2 ed era anche utilizzato come prigione.\nSempre nello stesso periodo dovette subire una serie di riparazioni, come documentato dal folio 233 dell'Archivio della Regia Zecca del 1281.\nNel Registro Regio del 14 aprile 1323 \u00e8 scritto che il Duca di Calabria, figlio del Re Roberto, concesse al Nobile, Contestabile, Barone di Settingiano Marco, la Castellania di Stilo, e che a lungo essa fu retta dalla sua discendenza.\nNel 1677 Padre Apollinare Agresta nella sua opera \"La vita di San Giovanni Theresti\" lo descrive cos\u00ec: \"La citt\u00e0, oltre d'esser gi\u00e0 forte, e munita di difese, e di difenditori, era anche resa inespugnabile dal castello, che torreggiava su la cima di detto monte, che con la sua superiorit\u00e0 la signoreggiava, e teneva sicura da qualunque hoste ben numerosa: anzi per essere questo Castello assai forte sopra tutti gli altri della provincia, era in quei tempi preggiatissimo a' Re e godeva alcune prerogative e fra l'altre che molti Baroni e feudatari, fossero obligati alle di lui reparazioni\".\nIl castello \u00e8 menzionato nel XVII secolo da Giovanni Fiore da Cropani in Della Calabria illustrata.\nNel XVIII secolo con il Regno di Napoli a governo del castello vi era un castellano nominato direttamente dal re che era al comando della guarnigione di difesa e veniva pagato due tar\u00ec al giorno.\nNel XIX secolo il Castello versa in stato di abbandono e Crea lo descrive cos\u00ec:\n\"Qua i muri sono di sole pietre alzate, e queste pietre mezzanamente grosse sono della stessa roccia calcarea sulla quale le torri si sollevano. Non hanno volte, o divisioni di piani diversi. Vari buchi interni e laterali vi annunziano la possibilit\u00e0 di formare, nel bisogno, e per comodo di difensori che la custodivano, strati provvisori di legnami: e le saett\u00ecere e i gittatoi che si veggono aperti all'altezza corrispondente sopra tali strati avvalorano l'idea concepita. Non porte non finestre ad alcun lato, queste torri restano scoperte ed alla sommit\u00e0 di esse, in giro, si vede qualche merlo in forma di cono della fabbrica stessa dell'edifizio principale. Dal lato di occidente questa ha una sola apertura che comunica col rimanente del monte sino al suo vertice.\".\nDal 2009 inizia un lungo restauro sotto la guida della Soprintendenza per i Beni Architettonici e Paesaggistici della Calabria, guidata da Margherita Eikeberg e conclusosi il 14 maggio 2016. In concomitanza, da settembre 2015 sono iniziati i lavori per un trenino su monorotaia per un raggiungimento pi\u00f9 agevole del castello anch'esso concluso nel 2016 ma mai in funzione quanto non \u00e8 mai stato effettuato un collaudo.\nLeggende sul Castello normanno.\nL'assedio saraceno.\nSecondo una leggenda, nel 982 il califfo arabo Ibrahim ibn ahmad dalla Sicilia sbarc\u00f2 nella Calabria bizantina, con intenti di conquista. Giunse presso il castello (in realt\u00e0 in quell'epoca non ancora esistente), dove si erano rifugiati gli abitanti della zona, per ordine del \"granduca\". Al castello si arrivava solo da uno stretto passaggio da percorrere in fila indiana e il califfo decise di prenderlo per fame.\nAl finire delle provviste, il \"granduca\" fece fare della ricotta con il latte delle donne che avevano avuto bambini da poco e lo fece gettare contro il campo nemico, convincendo cos\u00ec gli Arabi che nel castello esistessero grandi riserve di cibo, tanto da poterlo utilizzare come proiettili e che l'assedio avrebbe avuto lunga durata. Inoltre il califfo assaggi\u00f2 la ricotta, allora sconosciuta agli Arabi e si ammal\u00f2 di dissenteria: i medici al suo seguito lo curarono con decotti di salvia, ma peggiorarono la situazione. Il nipote del califfo, Gabir, decise dunque di ritirarsi e il castello fu liberato dall'assedio.\nIl punto dove cadde la ricotta fu chiamato \"Vinciguerra\", nome che esiste ancora al giorno d'oggi.\nLa gallina dalle uova d'oro.\nSi racconta di Carlo d'Angi\u00f2 che fa mozzare le mani e i piedi a centinaia di Stilesi, incarcerati dopo la rivolta del borgo e ripresi dopo un tentativo di fuga. I ribelli moriranno dissanguati nelle orrende segrete del castello: per quanto se ne sa, l'unica prigione del mondo che sarebbe stato inutile chiudere a chiave perch\u00e9 era scavata, poco sotto le mura, in una vertiginosa parete di cinquecento metri a picco sul versante opposto a quello del borgo. Si entrava e si usciva, cos\u00ec, attraverso un'unica apertura soltanto quando si era calati oppure issati dall'alto con una fune.\nOppure si saltava nel vuoto per morire sfracellati, ma avendo messo fine alle torture. Ben pochi tornavano vivi, dalla prigione del castello. Ma tra questi si ricorda una nobile matrona, di nome Regina, di cui si diceva in paese che avesse avuto per mag\u00eca una gallina tutta d'oro, e capace di fare ogni giorno un uovo ancora d'oro.\nIl ribaldo governatore Costa Peloga circuisce la donna a cui vuole strappare il segreto, ma la donna non parla e il prepotente la fa bastonare a sangue rinchiudendola nel castello. Il nipote di lei, Costa Condomicita, viene a saperlo e da Crotone, dove si trova alla corte del duca, ritorna a Stilo inviando rispettosamente ricchi doni al governatore come se nulla fosse accaduto. Ma subito dopo si accorda con tredici amici, invitati al sontuoso banchetto: quando si alzano da tavola, il complotto \u00e8 gi\u00e0 ordito.\nAll'alba, i congiurati si presentano al palazzo del governatore e appena le guardie hanno aperto la porta irrompono nella stanza da letto di lui levando i pugnali. Con un balzo, lo sventurato raggiunge la finestra e si getta su un terrapieno tentando di salvarsi fuggendo ma \u00e8 raggiunto, legato e \"condotto al popolo dalle mani del quale ricevette la morte dopo i peggiori oltraggi\".\nCosta Condomicita viene eletto governatore, la matrona \u00e8 immediatamente liberata. E la cronaca non dice pi\u00f9 nulla della prodigiosa gallina che per la gente minuta covava le uova d'oro, ma per qualcuno capace di leggere nei simboli nascondeva forse qualche altro e anche pi\u00f9 prezioso segreto"}
{"id": "2985710", "revid": "229244", "url": "https://it.wikipedia.org/wiki?curid=2985710", "title": "Alfabeto IPA", "text": ""}
{"id": "2985711", "revid": "827882", "url": "https://it.wikipedia.org/wiki?curid=2985711", "title": "Painkiller (singolo Judas Priest)", "text": "Painkiller \u00e8 il primo singolo estratto dall'omonimo album del gruppo heavy metal britannico Judas Priest.\nIl brano.\nAd introdurre il brano \u00e8 la batteria del new entry Scott Travis, con utilizzo frenetico della doppia cassa. Dopo circa 15 secondi parte uno sferzante riff di chitarra, seguito dalle urla potenti e stridule di Rob Halford. Il testo \u00e8 di matrice fantascientifica.\nRiconoscimenti.\nIl brano \u00e8 stato nominato ai Grammy Awards per la \"Miglior interpretazione metal\" nel 1991.\nCover.\nDegne di nota sono le cover dei Death, contenuta nell'album \"The Sound of Perseverance\" oltre che quelle degli Angra e dei ChthoniC.\nPresenze.\nCompare in diversi videogiochi che tributano all'universo heavy metal e hard rock, come per esempio \"Rock Band 2\", \"Br\u00fctal Legend\" (\u00e8 il sottofondo durante lo scontro con il boss finale) e \"\"."}
{"id": "2985717", "revid": "635893", "url": "https://it.wikipedia.org/wiki?curid=2985717", "title": "Tarn (lago)", "text": "Un tarn (pronuncia: t\u0251\u02d0n) o, in lingua scozzese, corrie loch (letteralmente \"lago di circo\"), \u00e8 un lago o laghetto montano, formatosi in un circo scavato da un ghiacciaio quando la pioggia o l'acqua di un fiume vanno a riempire la cavit\u00e0. Una morena pu\u00f2 formare una diga naturale s\u00ec da non permettere il suo deflusso a valle.\nEtimologia.\nLa parola \u00e8 derivata dall'antico norreno \"tj\u00f6rn\" che significa \"stagno, laghetto\". Il significato pi\u00f9 specifico del termine come \"lago di montagna\" si denota nell'uso riferito comunemente a tutti gli stagni e laghetti situati nelle zone montagnose del nord dell'Inghilterra, in particolare nella Cumbria. Qui, per\u00f2, il termine tarn mantiene un uso pi\u00f9 ampio, riferito a qualsiasi laghetto o stagno, a prescindere dalla sua posizione e origine.\nNelle lingue scandinave un \"tjern\" o \"tj\u00e4rn\", \"t\u00e4rn\" o \"tj\u00f8rn\" \u00e8 un laghetto naturale, spesso situato in una foresta o circondato da vegetazione, la quale pu\u00f2 crescere anche nel laghetto stesso."}
{"id": "2985718", "revid": "228587", "url": "https://it.wikipedia.org/wiki?curid=2985718", "title": "Caesarem appello", "text": "Caesarem appello alla lettera \"Mi appello a Cesare\" \u00e8 la frase, della prima epoca imperiale, con cui il cittadino romano, rivendicando tale status con l'espressione \"civis Romanus sum\" (\"sono cittadino romano\"), si sottraeva alla giurisdizione del magistrato provinciale e otteneva il trasferimento della causa a Roma. \nFu questo il modo con cui San Paolo si sottrasse al giudizio del governatore che rispose \"Cesarem appellasti, ad Cesarem ibis \" (ti appellasti a Cesare, andrai da Cesare) e venne condotto a Roma, processato e assolto dal prefetto del pretorio Sesto Afranio Burro.\nIl giurista Giulio Paolo, in \"Sententiarum receptarum ad filium libri quinque\", fa riallacciare l'istituto della \"appellatio ad Caesarem\" alla precedente provocatio ad populum dell'et\u00e0 repubblicana e spiega che\nCon la successiva estensione della cittadinanza romana a tutti i soggetti liberi dell'impero, l'istituto venne a perdere d'importanza."}
{"id": "2985721", "revid": "729019", "url": "https://it.wikipedia.org/wiki?curid=2985721", "title": "Roberto Canessa", "text": "Oltre a essere un rugbista a 15 internazionale per l', \u00e8 divenuto in seguito cardiologo pediatra. Si \u00e8 impegnato anche in politica, fino a concorrere alla presidenza del Paese nelle elezioni del 1994.\nBiografia.\nAll'epoca del disastro aereo sulle Ande aveva 19 anni ed era uno studente di medicina. Era fidanzato con Laura Surraco, figlia di un medico. In virt\u00f9 della sua prestanza fisica e del temperamento risoluto, i suoi compagni lo chiamavano \"muscolo\". Fu anche il primo dei sopravvissuti a suggerire di alimentarsi con la carne dei compagni di viaggio deceduti, rompendo cos\u00ec un forte tab\u00f9 e mangiando lui stesso il primo boccone. Canessa, assieme a Fernando Parrado, decise di intraprendere una traversata delle Ande, che dur\u00f2 10 giorni, per cercare aiuto.\nDopo l'incidente.\nIn seguito Canessa rivel\u00f2 che era stato il pensiero di sua madre e della sua fidanzata Laura a convincerlo alla decisione di intraprendere la traversata delle Ande, in cerca di soccorsi. Spos\u00f2 poi Laura, con la quale ebbe tre figli (due maschi e una femmina), e divenne cardiologo.\nContinu\u00f2 a giocare a rugby, vestendo otto volte la maglia della nazionale uruguayana di rugby a 15 e venendo convocato per il tour del 1980 in Sudafrica della selezione sudamericana di rugby. Nel film \"Alive - Sopravvissuti\" del 1993, Canessa venne interpretato dall'attore Josh Hamilton.\nAttivit\u00e0 politica.\nCanessa fu candidato alle elezioni presidenziali dell'Uruguay del 1994, vinte, in quell'occasione, da Julio Mar\u00eda Sanguinetti. Nella competizione elettorale Canessa ottenne lo 0,08% dei voti"}
{"id": "2985722", "revid": "31886", "url": "https://it.wikipedia.org/wiki?curid=2985722", "title": "Teatro greco-romano di Marina di Gioiosa Ionica", "text": "Il Teatro greco-romano di Marina di Gioiosa Ionica rappresenta uno dei pi\u00f9 significativi esempi di transizione fra il teatro greco e il teatro romano. L'edificio, infatti, offre la testimonianza del passaggio graduale tra il tipo del teatro greco tradizionale e le forme evolute di quello romano non pi\u00f9 addossato o scavato in una collina, ma edificato in costruzioni. L'edificio, risalente a II secolo a.C., fu scoperto nel 1883 e portato alla luce dagli scavi della \"Soprintendenza del Bruzio e della Lucania\" conclusi nel 1925.\nDescrizione del teatro.\nIl teatro, costruito in pietra calcarea e laterizio, ha forma semicircolare e presenta il koilon aperto in direzione del mare. In origine la cavea conteneva probabilmente venti file di posti, delle quali se ne sono conservate solo dieci, costituite da bassi muretti su cui poggiano lastre di pietra e terracotta, che portavano la capienza totale a circa 1200 posti. La parete del pulpitum, che sorreggeva l'antico palcoscenico, presenta un'alternarsi di cavit\u00e0 semicircolari e rettangolari, ed ai suoi fianchi si trovano due piccole scale in vista.\nIl teatro, sorgendo su un terreno pianeggiante, \u00e8 stato costruito su un \"aggestus\" di terra e sabbia. Al suo esterno l'aggestus, pi\u00f9 sollevato rispetto al piano di costruzione, ha subito un cedimento strutturale che ha causato il crollo della parte superiore della cavea. Al crollo \u00e8 sopravvissuta solo una porzione dell'angolo inferiore del muro esterno che aveva, oltre alla funzione di analemma, anche quella di contenere la terra lungo il perimetro del pendio artificiale."}
{"id": "2985724", "revid": "2084998", "url": "https://it.wikipedia.org/wiki?curid=2985724", "title": "Fernando Parrado", "text": "Biografia.\nParrado \u00e8 nato a Montevideo, in Uruguay, da Seler ed Eugenia Parrado. Secondo di tre figli, ha una sorella maggiore, Graciela, e una sorella minore, Susana o \"Susy\". Si \u00e8 laureato presso la \"Stella Maris College\" (Montevideo) e ha giocato con la squadra di rugby dell'universit\u00e0: l\"'Old Christians Club\".\nL'incidente.\nIl 13 ottobre 1972 il volo 571 della \"Fuerza A\u00e9rea Uruguaya\" si schiant\u00f2 sulle montagne delle Ande. Il volo trasportava l'intera squadra di rugby \"Old Christians Club\" con i rispettivi allenatori, parenti e amici diretti a Santiago per disputare alcuni incontri amichevoli con squadre cilene.\nDopo aver perso sua madre nello schianto e sua sorella Susana dopo alcuni giorni, e aver trascorso due mesi intrappolato sulle montagne con gli altri sopravvissuti allo schianto, Parrado, insieme a Roberto Canessa, decise di scalare le cime delle Ande alla ricerca di aiuto. L'eroico viaggio dur\u00f2 ben dieci giorni, quando i due superstiti, ormai stremati, incontrarono il mandriano Sergio Catalan, che prest\u00f2 loro i primi ma importanti soccorsi.\nIl post-incidente.\nParrado dopo l'incidente complet\u00f2 gli studi e si laure\u00f2, ma risent\u00ec del duro colpo inflittogli dalla scomparsa della madre e della sorella per diverso tempo. Intraprese, con il supporto del padre Seler, la carriera di pilota professionista di automobili da corsa, in quanto da tempo interessato a questo settore.\nDopo il matrimonio abbandon\u00f2 le gare professionistiche e rilev\u00f2 l'azienda di suo padre, la Seler Parrado S.A., assieme alla sorella maggiore e al fratellastro. In seguito ha sviluppato ulteriori attivit\u00e0 commerciali ed \u00e8 anche diventato un personaggio televisivo nel suo paese. Inoltre, utilizza la sua esperienza nelle Ande per assistere persone affette da traumi psicologici e aiutarle a superarli.\nLa reazione dei media sull'incidente.\nL'eroica impresa di Parrado e Canessa \u00e8 stata riconosciuta attraverso i libri e altri media. Parrado scrisse assieme a Rause Vince il libro \"Settantadue giorni. La vera storia dei sopravvissuti delle Ande e la mia lotta per tornare\" (Piemme, 2006) e collabor\u00f2 molto nella realizzazione del film \"Alive - Sopravvissuti\" (1993), regia di Frank Marshall, dove \u00e8 stato interpretato da Ethan Hawke."}
{"id": "2985726", "revid": "118966418", "url": "https://it.wikipedia.org/wiki?curid=2985726", "title": "Greta Zuccheri Montanari", "text": "Biografia.\nHa debuttato nel film \"L'uomo che verr\u00e0\" (2009), diretto da Giorgio Diritti, dove ha interpretato la parte di \"Martina\". La sua performance le ha valso la candidatura al premio David di Donatello 2010 come miglior attrice protagonista e il conseguimento del premio Alida Valli al Bif&amp;st 2010.\nNel 2017 prende parte al nuovo film di Pupi Avati, \"Il fulgore di Dony\". Studia pianoforte classico e ha frequentato il liceo linguistico Laura Bassi (sempre di Bologna)."}
{"id": "2985728", "revid": "1983214", "url": "https://it.wikipedia.org/wiki?curid=2985728", "title": "Michel F\u00e9lix Dunal", "text": "Dunal ha insegnato botanica a Montpellier dove \u00e8 stato titolare della cattedra di storia naturale medica dal 1816 al 1819.\nEra ben noto per il suo lavoro sulle piante della famiglia delle Solanaceae, sulla quale ha pubblicato un lavoro importante: \"Solanorum generumque affinium Synopsis seu Solanorum Historiae, editionis secundae summarium ad characteres differentiales redactum, seriem naturalem, habitationes stationesque specierum breviter indicans.\" Montpellier, 1816.\nRiconoscimenti.\nIl genere \"Dunalia\" , appartenente alla famiglia delle Solanaceae fu nominato in suo onore\nAbbreviazioni.\nL'abbreviazione Dun. e Dunal si utilizzano nella nomenclatura binomiale delle specie vegetali. Consultare la lista delle abbreviazioni standard degli autori botanici."}
{"id": "2985731", "revid": "766932", "url": "https://it.wikipedia.org/wiki?curid=2985731", "title": "Valerio Aiolli", "text": "Biografia.\nValerio Aiolli ha esordito nella narrativa nel 1995 con una raccolta di racconti, \"Male ai piedi\" edita da Cesati. Nel 1999 viene pubblicato dalle Edizioni e/o il suo primo romanzo, \"Io e mio fratello\", nel quale attraverso gli occhi dell'io narrante, un bambino di cinque anni, viene rievocata l'Italia degli anni sessanta; il libro vinse il Premio Fiesole, fu selezionato per il Premio Strega ed \u00e8 stato finalista al Premio Chianti e al Premio Volterra/Carlo Cassola. Nel 2001 appare \"Luce profuga\", storia del difficile incontro fra un piccolo imprenditore in crisi e un rifugiato dalla guerra di Bosnia. Nel suo successivo romanzo \"A rotta di collo\" (2002, Premio Giusti), Aiolli racconta in forma di \"commedia gialla\" una vicenda di speculazione edilizia e corruzione nella quale si viene a trovare coinvolto suo malgrado un grafico trentenne aspirante fumettista. \"Fuori tempo\", edito da Rizzoli nel 2004, narra invece quanto possa essere complicato innamorarsi quando si \u00e8 ben oltre le soglie della terza et\u00e0. \"Ali di sabbia\" (Alet 2007), incentrato sulla colonizzazione italiana della Libia fra il 1911 e il 1940, \u00e8 stato paragonato da alcuni critici a \"Tempo di uccidere\" di Ennio Flaiano. Alcune delle sue opere sono state tradotte e pubblicate in Germania, Ungheria e Paesi Bassi. \u00c8 anche autore di racconti pubblicati in raccolte e riviste (\"Nuovi Argomenti\"). Nel 2008 ha curato la revisione della traduzione del best seller \"Necropoli\" di Boris Pahor, edito da Fazi. Nel 2014 \u00e8 uscito \"Il sonnambulo\" (Gaffi), romanzo ambientato nel 1992, che racconta la deriva etica del potere italiano. Sono seguiti \"Lo stesso vento\" (Voland 2016), \"Il carteggio Bellosguardo - Henry James e Constance F. Woolson: frammenti di una storia\" (ItaloSvevo Edizioni 2017), \"Nero ananas\" (Voland 2019 - dozzina Premio Strega)."}
{"id": "2985733", "revid": "463126", "url": "https://it.wikipedia.org/wiki?curid=2985733", "title": "Dunal", "text": ""}
{"id": "2985734", "revid": "116979532", "url": "https://it.wikipedia.org/wiki?curid=2985734", "title": "Recettore del GABA", "text": "I recettori del GABA sono una classe di recettori che rispondono al legame del Acido \u03b3-amminobutirrico (GABA), uno dei pi\u00f9 importanti neurotrasmettitori inibitori nel sistema nervoso centrale dei vertebrati.\nClassificazione.\nAd oggi, sono stati identificati tre tipi di recettori GABA: "}
{"id": "2985737", "revid": "2110845", "url": "https://it.wikipedia.org/wiki?curid=2985737", "title": "Jean Aur\u00e9al", "text": "Carriera.\nCampione di Francia \"inter\" 1968 in 350 su Aermacchi (in quell'anno vinse tre volte a Monthl\u00e9ry e a Bourg-en-Bresse), Aur\u00e9al fece il suo esordio nel motomondiale nel 1964, in seguito si fa notare al GP di Francia 1969, corso su una Yamaha 125 affidatagli dall'importatore transalpino della Casa dei tre diapason, la Sonauto. Favorito dai problemi meccanici di molti dei favoriti, Aur\u00e9al ottenne la vittoria, era dal 1954 che un pilota francese non vinceva una gara nel motomondiale.\nIl primo posto nella gara casalinga frutt\u00f2 a Aur\u00e9al il 14\u00ba posto nella classifica finale del Mondiale della ottavo di litro, mentre in 250 fu 21\u00ba. In quell'anno fu anche Campione francese \"inter\" di 125, 250 e 350, sempre su Yamaha.\nNella stagione 1970 disput\u00f2 tutto il Mondiale, sempre sotto le insegne Yamaha-Sonauto, ottenendo solo un 9\u00ba posto al GP di Francia della 125, e un nuovo titolo di campione francese (in 350).\nRitiratosi dalle corse nel 1971, mor\u00ec a 44 anni nel 1985."}
{"id": "2985743", "revid": "32620040", "url": "https://it.wikipedia.org/wiki?curid=2985743", "title": "Arctic Warfare", "text": ""}
{"id": "2985744", "revid": "149727", "url": "https://it.wikipedia.org/wiki?curid=2985744", "title": "Ferrovia Torre Annunziata-Castellammare di Stabia", "text": ""}
{"id": "2985751", "revid": "149727", "url": "https://it.wikipedia.org/wiki?curid=2985751", "title": "Ferrovia Castellammare di Stabia-Gragnano", "text": ""}
{"id": "2985758", "revid": "272884", "url": "https://it.wikipedia.org/wiki?curid=2985758", "title": "Nikola Vitov Gu\u010deti\u0107", "text": ""}
{"id": "2985759", "revid": "54354", "url": "https://it.wikipedia.org/wiki?curid=2985759", "title": "Laura Sant'Angelo", "text": ""}
{"id": "2985762", "revid": "473181", "url": "https://it.wikipedia.org/wiki?curid=2985762", "title": "Didimo", "text": ""}
{"id": "2985768", "revid": "6923", "url": "https://it.wikipedia.org/wiki?curid=2985768", "title": "Dirofilaria immitis", "text": "Dirofilaria immitis \u00e8 un nematode appartenente, al pari di \"Dirofilaria repens\", alla superfamiglia dei Filariroidea, famiglia \"Onchocercidae\". \"Dirofilaria immitis\" \u00e8 l'agente eziologico della dirofilariosi, una elmintiasi degli animali selvatici e domestici trasmissibile accidentalmente all'uomo.\nMorfologia.\n\"Dirofilaria immitis\" adulto \u00e8 un nematode sottile e filiforme, le cui dimensioni variano da 12 a 17 cm di lunghezza nel maschio e 25\u201332\u00a0cm nella femmina. Il maschio presenta l'estremit\u00e0 caudale a forma di spirale lassa, mentre la femmina presenta la vulva posizionata caudalmente subito alla fine dell'esofago.\nLe Dirofilarie sono nematodi larvipari; il primo stadio larvale (L1), viene trasportato dal flusso ematico sangue dei vertebrati ospiti verso la circolazione periferica ove potranno essere ingerite dall'ospite intermedio (zanzara) durante il pasto di sangue; le larve L1 (microfilarie) misurano, circa, 300-320 \u03bcm. \u00c8 stato evidenziato che le microfilarie sono in grado di concentrarsi nei vasi cutanei durante le ore notturne e le prime ore diurne per massimizzare il loro recupero da parte dell'ospite intermedio.\nCiclo vitale.\n\"Dirofilaria immitis\" \u00e8 un parassita caratterizzato dall'avere un ciclo indiretto, ovvero non si trasmette direttamente per esempio da cane a cane ma passa attraverso un ospite intermedio in cui completa il proprio ciclo vitale; nel caso specifico gli ospiti intermedi sono zanzare appartenenti ai generi \"Culex\", \"Aedes\", \"Culiseta\" e \"Anopheles\". All'interno della zanzara le larve di stadio L1 maturano ad L3 nell'intestino e, quindi, migrano alle ghiandole salivari; durante il pasto di sangue, le zanzare iniettano, assieme alla saliva, le larve L3 nell'ospite definitivo. Le specie ricettive sono: cane (pi\u00f9 suscettibile), gatto, furetto, lupo. Nell'ospite definitivo (per esempio, il cane) le L3 si localizzano, inizialmente nel tessuto sottocutaneo dell'ospite, dove maturano ad L5 in circa 3 mesi. Le L5, quindi, penetrano attivamente nel sistema venoso e, attraverso questo, raggiungono l'arteria polmonare dove si localizzano e mutano ad adulti infettanti maschi e femmine i quali si accoppiano. Le femmine rilasciano microfilarie che migrano attraverso il sangue e i tessuti e vengono poi risucchiate dagli insetti vettori dove completano il ciclo.\nPatogenesi.\nGli adulti vanno ad occupare parzialmente il lume dell'arteria polmonare, e non di rado, occupano parzialmente anche il lume del ventricolo destro. La prima descrizione del cuore destro del cane invaso da parassiti fu opera ai primi del XVII secolo dell'italiano Francesco Birago (1562-1640) in un suo trattato sulla caccia. I vermi viventi sono in genere resistenti all'azione immunitaria dell'ospite; la sintomatologia clinica (per esempio, l'eosinofilia) dipende spesso dalla risposta dell'ospite nei confronti delle microfilarie o dei parassiti morti o morenti. La prepatenza, cio\u00e8 il tempo tra l'ingestione delle larve e la sintomatologia iniziale, \u00e8 di 6 mesi nel cane e 8 mesi nel gatto, con una vita media del parassita di 5 anni nel cane e 3 anni nel gatto.\nL'azione patogena \u00e8 da attribuirsi a diversi fattori:\nDirofilariosi umana.\nL'ambiente umano non \u00e8 adatto allo sviluppo delle larve fino allo stato adulto. Nell'uomo \"Dirofilaria immitis\" raramente si localizza a livello cardiaco; ma poi muore, embolizza e si insedia in una ramificazione dell'arteria polmonare. La maggior parte dei pazienti rimane asintomatica.\nLa dirofilariosi \u00e8 una patologia molto rara nel Vecchio mondo, mentre \u00e8 relativamente frequente nelle Americhe e in Giappone.\nVa precisato che l'ospite intermedio, ossia la zanzara, tende comunque a preferire, per il proprio pasto, il sangue altri animali invece di quello dell'uomo. La diagnosi \u00e8 in genere difficile e richiede l'aiuto di uno specialista. Anche la terapia medica \u00e8 poco soddisfacente, anche se i risultati sono incoraggianti, e prevede l'impiego di farmaci sia per uccidere le microfilarie che per eliminare i vermi adulti."}
{"id": "2985771", "revid": "486946", "url": "https://it.wikipedia.org/wiki?curid=2985771", "title": "Codice Penale italiano", "text": ""}
{"id": "2985775", "revid": "701660", "url": "https://it.wikipedia.org/wiki?curid=2985775", "title": "Madonna della Pace (Pinturicchio)", "text": "La Madonna della Pace \u00e8 un dipinto a olio su tavola (143x70 cm) di Pinturicchio, databile al 1490 circa e conservato nella Pinacoteca civica Tacchi-Venturi di San Severino Marche.\nStoria.\nL'opera, tra le poche ritenute interamente autografe del Pinturicchio in questa fase artistica della prima maturit\u00e0, venne donata da Liberato Bartelli al Duomo di San Severino Marche. L'uomo, originario di quella citt\u00e0, era protonotaro apostolico e canonico di Santa Maria in Trastevere a Roma e alla fine del 1488 era stato nominato priore della chiesa di San Severino Marche. Verosimilmente in quell'occasione dovette commissionare la pala al Pinturicchio, pittore di spicco della nuova generazione di artisti attiva a Roma in quel periodo, che venne consegnata probabilmente verso il 1490. \nDescrizione e stile.\nIl dipinto, apprezzato dalla quasi unanimit\u00e0 dei critici, mostra la Madonna seduta col Bambino in grembo, che tiene nella mano sinistra il globo simbolo del suo potere sulla Terra e con la destra benedice il committente inginocchiato, rappresentato di profilo con un'attenzione epidermica al dettaglio fisiognomico analitico (le rughe, le vene sulla fronte, la consistenza della pelle rilassata), che rivela uno studio della pittura fiamminga. Il Bambino non \u00e8 seminudo come nelle coeve rappresentazioni umbre o toscane, ma ha la veste da piccolo redentore, con una ricchissima dalmatica e un pallio che vennero forse visti nei mosaici bizantini a Roma. \nAi lati due angeli catturano e direzionano lo sguardo dello spettatore: uno lo guarda direttamente (il cosiddetto ruolo del \"festaiuolo\", preso a prestito dalle sacre rappresentazioni del teatro rinascimentale) e l'altro reclina la testa verso il gesto benedicente. I volti sono di una bellezza ideale, rarefatta, con una studiata inclinazione delle teste e dei gesti. I panneggi sono meticolosamente delicati e ricchi di decorazioni eseguite in punta di pennello, come la veste del Bambino che presenta un ricamo perfettamente riprodotto sul petto e bagliori dei riflessi delle perle incastonate sulla manica. \nLo sfondo ha la dolcezza del paesaggio umbro, con colline punteggiate dalla presenza umana che, tra alberi esili e frondosi, sfumano dolcemente in lontananza schiarite dalla foschia, mentre a sinistra si vede un arco naturale roccioso, tipica invenzione fantastica dell'autore, reminiscente forse dalla scuola ferrarese. Sotto di esso passano alcuni cavalieri e fanti armati, forse un'allusione all'esercito di Erode e alla strage degli Innocenti. \nLe figure in primo piano sono monumentali e plastiche, memori della lezione dei fiorentini e di Antoniazzo Romano, e risplendono nei colori sgargianti e nella profusione di finimenti d'oro. Le aureole ad esempio sono composte da puntolini d'oro che risplendono diffusamente creando un vibrante pulviscolo luminoso, che accende la sostanza pittorica come in un'elaborata filigrana d'orefice. Lumeggiature dorate, oltre che negli abiti, si trovano anche nei capelli dei personaggi e nel paesaggio, soprattutto sulle foglie della vegetazione. \nLa lunetta mostra l'\"Eterno benedicente\" entro una mandorla di angioletti, riprendendo uno schema del Perugino.\nDerivazioni.\nDal prototipo della Madonna di San Severino, di qualit\u00e0 eccelsa, derivano altre Madonne considerate sempre autografe ma pi\u00f9 semplici, come la \"Madonna col Bambino leggente\" (North Carolina Museum of Art di Raleigh), la \"Madonna col Bambino scrivente\" (Philadelphia Museum of Art), databili tra il 1494 e il 1498. Altre Madonne, come quella nella collezione Kress della National Gallery di Washington, sono invece ritenute derivazioni di bottega. "}
{"id": "2985782", "revid": "287204", "url": "https://it.wikipedia.org/wiki?curid=2985782", "title": "AEGON Championships 2010", "text": "L'AEGON Championships 2010 \u00e8 stato un torneo di tennis disputato su campi di erba, facente parte dell'ATP World Tour 250 Series, nell'ambito dell'ATP World Tour 2010. \u00c8 stata la 108\u00aa edizione dell'evento, e si \u00e8 giocata nell'impianto del Queen's Club a Londra in Inghilterra, dal 7 al 13 giugno 2010. Il campione uscente del singolare era Andy Murray, che ha partecipato anche a questa edizione. A Murray si sono aggiunti Rafael Nadal e Novak \u0110okovi\u0107, che non avevano partecipato all'edizione precedente.\nPartecipanti.\nAltri partecipanti.\nI seguenti giocatori hanno ricevuto una wildcard:\nI seguenti giocatori sono passati dalle qualificazioni:\nCampioni.\nSingolare.\n Sam Querrey ha battuto Mardy Fish per 7-63, 7-5.\nDoppio.\n Novak \u0110okovi\u0107 / Jonathan Elrich hanno battuto Karol Beck / David \u0160koch per 7\u201366, 2\u20136, [10\u20133]."}
{"id": "2985783", "revid": "287204", "url": "https://it.wikipedia.org/wiki?curid=2985783", "title": "America's Cup 1876", "text": "La quarta edizione dell'America's Cup, terza difesa della coppa da parte degli statunitensi del New York Yacht Club, li vide opposti ai canadesi del Royal Yacht Club di Toronto, che presentarono la loro sfida con lo schooner \"Countess of Dufferin\". La goletta statunitense \"Madeleine\", tuttavia, ebbe facilmente ragione dell'imbarcazione sfidante, sconfiggendoli col punteggio di 2-0.\nLa sfida canadese.\nDopo il 1871, anno dell'ultima sfida per la coppa delle cento ghinee, nel Regno Unito la competizione perse interesse, da un lato per l'oggettiva difficolt\u00e0 di battere i fortissimi americani, per di pi\u00f9 a domicilio, dall'altro per una certa diffidenza nei confronti del Defender, accusato di interpretare le regole a proprio piacimento.\nNell'aprile 1876 fu dunque il maggiore canadese Charles Gifford a proporsi, e bench\u00e9 ci fosse molto scetticismo su un sindacato lacustre, il NYYC accolse di buon grado la sfida e, diversamente da quanto fatto in precedenza, concord\u00f2 con lo sfidante ogni dettaglio della competizione; in particolare, dietro precisa richiesta dei canadesi, accett\u00f2 di presentare in acqua un'unica imbarcazione. L'inizio della serie di regate, stavolta al meglio delle tre, venne in un primo momento fissato per la met\u00e0 di luglio, salvo poi slittare di un mese, all'11 agosto, per dar pi\u00f9 tempo ai canadesi di trasferirsi dal lago Ontario a New York.\nLe barche.\nLa Madeleine, goletta a deriva mobile di 32 metri, di propriet\u00e0 del modellista newyorkese Jacob Voorhis, era stata varata ben 8 anni prima, nel 1868, ed aveva partecipato alla regata di flotta che decise l'America's Cup 1870, piazzandosi 12\u00aa su 15 barche in gara, dietro peraltro allo sfidante britannico \"Cambria\". Nonostante ci\u00f2, negli anni settanta del XIX secolo essa era ritenuta senza dubbio la goletta pi\u00f9 veloce al mondo, tanto che nessuno voleva regatare contro di lei, e per tale motivo fu scelta dal NYYC come loro rappresentante.\nLa Countess of Dufferin, invece, fu costruita di proposito per la competizione e venne varata sull'Ontario nel maggio 1876, ricevendo tale nome in onore di Frederick Hamilton-Temple-Blackwood, 1\u00ba marchese di Dufferin, all'epoca governatore generale del Canada. Malgrado i canadesi ne fossero alquanto fieri, quando, il 18 luglio, l'imbarcazione giunse nella baia di New York, essa dest\u00f2 una pessima impressione e venne persino ridicolizzata sia dalla stampa che dal pubblico. Essa infatti, a causa della mancanza d'esperienza e dei tempi molto ristretti di costruzione, praticamente non era ancora ultimata: lo scafo non era stato carteggiato, le vele, mal tagliate, non erano rifinite e l'attrezzatura incompleta e di difficile manovra. Insomma, a detta degli americani, una classica barca \"d'acqua dolce\". Eppure, un simile catorcio del mare fu capace, in una regata di preparazione, di battere niente di meno che \"America\", colei che nel 1851 strapp\u00f2 la coppa delle cento ghinee ai britannici.\nLe regate.\nCome nel 1871, vennero stabiliti due percorsi differenti, uno triangolare all'interno della baia di New York, per un totale di 32,6 miglia nautiche (60\u00a0km), ed uno a bastone in mare aperto, della lunghezza di 20 miglia (37\u00a0km) da percorrere in andata e ritorno.\nSin dall'inizio le regate non ebbero storia, con la Madeleine che batt\u00e9 agevolmente la Countess of Dufferin sia nella prima che nella seconda regata, chiudendo cos\u00ec la serie sul 2-0. In particolare, alla seconda regata prese parte, fuori competizione, anche America, la quale per\u00f2 part\u00ec con alcuni minuti di ritardo per non ostacolare i due contendenti; nonostante ci\u00f2, America riscatt\u00f2 appieno la sconfitta patita giorni addietro, battendo anch'essa la Countess of Dufferin di ben 19'09\" e facendo meglio nel lato di bolina della stessa Madeleine di 1'44\".\nNonostante la netta sconfitta, i canadesi furono comunque soddisfatti dalle prestazioni della loro barca, considerando i mezzi e l'approssimazione con cui era stata costruita, e non rinunziarono al sogno della conquista della coppa, riprovando cinque anni pi\u00f9 tardi con una nuova sfida."}
{"id": "2985785", "revid": "599013", "url": "https://it.wikipedia.org/wiki?curid=2985785", "title": "Jacques Bolle", "text": "Anche suo fratello, Pierre Bolle, ha corso come pilota professionista.\nCarriera.\nLa sua carriera nel motociclismo \u00e8 iniziata nel 1975 nelle competizioni monomarca e nei campionati nazionali francesi di velocit\u00e0; in questi ultimi ha conquistato i titoli nel 1981 e 1982, dapprima nelle 125 e in seguito nelle 250.\nPer quanto riguarda le sue attivit\u00e0 nel motomondiale, ha esordito nella stagione 1979 con presenze sporadiche nella classe 250 e nella classe 350 in sella a delle Yamaha.\nHa disputato invece il motomondiale 1981 della Classe 125 guidando una Motob\u00e9cane: conquistando quattro piazzamenti sul podio e giungendo al 5\u00ba posto nella classifica finale ha raggiunto la sua migliore prestazione personale.\nLa maggior parte delle sue presenze nel campionato mondiale sono state comunque nella quarto di litro dove ha gareggiato sino al 1984 e dove, nel motomondiale 1983, ha vinto il suo unico gran premio in occasione del Gran Premio motociclistico di Gran Bretagna, utilizzando una moto artigianale francese, la Pernod.\nDopo il ritiro dalle competizioni avvenuto al termine del 1984, dopo aver terminato gli studi \u00e8 restato nell'ambiente del motociclismo e, nel 2008, \u00e8 diventato presidente della \"F\u00e9d\u00e9ration Fran\u00e7aise de Motocyclisme\", l'associazione nazionale francese affiliata alla FIM."}
{"id": "2985791", "revid": "767487", "url": "https://it.wikipedia.org/wiki?curid=2985791", "title": "Gerry Weber Open 2010", "text": "Il Gerry Weber Open 2010 \u00e8 stato un torneo di tennis giocato sull'erba. Era la 18\u00aa edizione del Gerry Weber Open, che fa parte della categoria ATP World Tour 250 series nell'ambito dell'ATP World Tour 2010. Si \u00e8 giocato al Gerry Weber Stadion di Halle in Germania, dal 5 al 13 giugno 2010.\nLleyton Hewitt ha vinto il torneo del singolare battendo in finale Roger Federer. L'australiano, testa di serie numero 8, si \u00e8 imposto in tre set: 3-6, 7-64, 6-4.\nHewitt non batteva Federer da sette anni: nel 2003 super\u00f2 il rivale in Coppa Davis a Melbourne. In seguito il ventinovenne australiano aveva perso le ultime 15 sfide giocate contro Federer. Il ventottenne di Basilea ha cos\u00ec fallito l'obiettivo del sesto titolo ad Halle, dopo quello vinto nel 2008 ed i 4 titoli consecutivi tra il 2003 ed il 2006. Sull'erba tedesca non perdeva dal 2002, quando fu sconfitto in semifinale da Nicolas Kiefer.\nPer Hewitt, ex numero uno del mondo e vincitore di Wimbledon nel 2002, \u00e8 il titolo numero 28 nel circuito ATP. L'australiano di Adelaide non conquistava un titolo sull'erba dal 2006, quando vinse il titolo al Queen's.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Lleyton Hewitt ha battuto Roger Federer 3-6, 7-64, 6-4\nDoppio.\n Serhij Stachovs'kyj / Michail Ju\u017enyj hanno battuto Martin Damm / Filip Pol\u00e1\u0161ek 4\u20136, 7\u20135, [10\u20137]"}
{"id": "2985795", "revid": "547034", "url": "https://it.wikipedia.org/wiki?curid=2985795", "title": "Madonna col Bambino leggente", "text": "La Madonna col Bambino leggente \u00e8 un dipinto a olio su tavola (33,7x25,4 cm) di Pinturicchio, databile al 1494-1498 circa e conservato nel North Carolina Museum of Art di Raleigh.\nDescrizione e stile.\nL'opera deriva dal prototipo della \"Madonna della Pace\" di San Severino Marche (1490), semplificandolo per una committenza meno esigente, probabilmente una famiglia privata, pur mantenendo l'autografia del maestro. Apparteneva infatti al conte Camillo Borgia Mandolini di Perugia. \nLa Madonna \u00e8 rappresentata a mezza figura inclinata in un abbraccio verso il Bambino, in piedi su un parapetto in primo piano, derivato dall'esempio fiammingo, all'epoca in voga anche in area veneziana. Le due figure, plastiche e monumentali, si stagliano su un dolce sfondo collinare punteggiato da alberelli lumeggiati da dorature. Sebbene la posa di Maria sia un po' statica e inerte, grande attenzione \u00e8 riversata nella decorazione preziosa del dipinto, con i ricami dorati delle vesti (come la stella sul manto di Maria, tipico attributo che ricordava la cometa della Nativit\u00e0) e le perle sul vestito del Bambino. Ges\u00f9, che \u00e8 colto nell'atto di leggere le Sacre Scritture, ha la compostezza di un adulto, sottolineata dalla veste da piccolo redentore, con una dalmatica e un pallio che vennero forse visti nei mosaici bizantini a Roma, in antitesi con gli esili veli coevi della scuola umbra e toscana.\nLe aureole sono composte da puntolini d'oro che risplendono diffusamente creando un vibrante pulviscolo luminoso, che accende la sostanza pittorica come in un'elaborata filigrana d'orefice."}
{"id": "2985805", "revid": "47767", "url": "https://it.wikipedia.org/wiki?curid=2985805", "title": "Morena scanalata", "text": "Una morena Rogen o morena scanalata (in lingua inglese rispettivamente \"Rogen moraine\" e \"ribbed moraine\") \u00e8 un tipo di conformazione morenica subglaciale (\"i.e.\" sottostante a un ghiacciaio vallivo o ghiacciaio continentale), che principalmente si trova in Fennoscandia, Scozia, Irlanda e Canada. Le morene scanalate si estendono su vaste aree che sono state coperte di ghiaccio, e si trovano in quelle che si \u00e8 ipotizzato fossero le zone centrali dei ghiacciai continentali. La morena Rogen deve il suo nome al Lago Rogen nella provincia di H\u00e4rjedalen, Svezia, laddove esiste tale tipo conformazione.\nQueste forme geomorfologiche si trovano raggruppate spesso a distanza ravvicinata e regolarmente distanziate. Sono costituite da detriti glaciali, di cui il \"till\" \u00e8 il componente pi\u00f9 comune. Le singole morene sono grandi, con creste ondulate orientate trasversalmente al flusso di ghiaccio. Molto vicini, di frequente, si trovano i drumlin, la cui formazione spesso si ritiene avvenuta contemporaneamente alle morene Rogen. Sebbene le dimensioni di questo tipo di morena possano variare in modo considerevole, la pi\u00f9 comune distribuzione sembra essere di 10-30 metri in altezza, 150-300 metri in larghezza e 300-1200 metri in lunghezza.\nL'esatta dinamica della formazione delle morene di Rogen non \u00e8 nota, ma fin dagli anni settanta, sono state proposte quattro principali teorie sulla loro formazione:\nTuttavia, \u00e8 stato suggerito che, a causa delle differenti caratteristiche morfologiche mostrate dalla morena Rogen, diversi processi potrebbero essere stati capaci di crearla. Ci\u00f2 significa che tutti e quattro i processi menzionati sopra potrebbero essere attendibili. Le diverse teorie che propongono una formazione nei pressi o lungo il margine glaciale sono state ampiamente abbandonate. Alcune di queste ipotizzavano che le morene Rogen avessero origine da una serie di morene terminali, e che si formassero in associazione con il distacco del ghiaccio terminale nei laghi glaciali, o nel ghiaccio \"morto\", laddove il materiale supraglaciale cadeva dentro i crepacci nel ghiaccio."}
{"id": "2985808", "revid": "228587", "url": "https://it.wikipedia.org/wiki?curid=2985808", "title": "Rayy", "text": ""}
{"id": "2985809", "revid": "228587", "url": "https://it.wikipedia.org/wiki?curid=2985809", "title": "Rei (Iran)", "text": ""}
{"id": "2985819", "revid": "729019", "url": "https://it.wikipedia.org/wiki?curid=2985819", "title": "Madonna col Bambino scrivente", "text": "La Madonna col Bambino scrivente \u00e8 un dipinto a olio su tavola (61x41,6 cm) di Pinturicchio, databile al 1494-1498 circa e conservato nel Philadelphia Museum of Art.\nDescrizione e stile.\nL'opera deriva dal prototipo della \"Madonna della Pace\" di San Severino Marche (1490), semplificandolo per una committenza pi\u00f9 modesta, probabilmente una famiglia privata, pur mantenendo l'autografia del maestro.\nLa Madonna \u00e8 rappresentata a figura intera seduta su una sorta di cassa, mentre porge un libro al Bambino, in piedi su uno sgabello, che vi scrive sopra con un pennino. Le due figure sono plastiche e monumentali, con gesti e inclinazioni delle teste e dei corpi accuratamente calibrate. La stesura pittorica dei volti \u00e8 morbidamente modulata da ombre e riflessi, rivelando una nuova attenzione allo sfumato di Leonardo da Vinci. Grande attenzione \u00e8 riversata nella decorazione preziosa del dipinto, con i ricami dorati delle vesti (come la stella sul manto di Maria, tipico attributo che ricordava la cometa della Nativit\u00e0) e le perle sul vestito del Bambino. Ges\u00f9 ha la compostezza di un adulto, sottolineata dalla veste da piccolo redentore, con una dalmatica e un pallio che vennero forse visti nei mosaici bizantini a Roma, in antitesi con gli esili veli coevi della scuola umbra e toscana. Le aureole sono composte da puntolini d'oro che risplendono diffusamente creando un vibrante pulviscolo luminoso, che accende la sostanza pittorica come in un'elaborata filigrana d'orefice. Lumeggiature dorate, oltre che negli abiti, si trovano anche nei capelli dei personaggi e nel paesaggio, soprattutto sulle foglie della vegetazione.\nNel dolce sfondo collinare si vede una piccola scena della fuga in Egitto e due alberi simmetrici che ordinano lo scorcio: quello di destra \u00e8 una realistica palma, simbolo di martirio fin dall'epoca paleocristiana. Le colline, punteggiate da citt\u00e0 e da altri segni della presenza umana, sfumano sullo sfondo in colori azzurrini per effetto della foschia."}
{"id": "2985820", "revid": "287204", "url": "https://it.wikipedia.org/wiki?curid=2985820", "title": "Jack Brett", "text": "Carriera.\nLa sua carriera nel motociclismo \u00e8 iniziata nel primo dopoguerra e ha partecipato a gare del motomondiale fin dalla sua istituzione nel 1949, in particolare a quelle del Tourist Trophy.\nLa sua prima apparizione nelle classifiche valide per il titolo iridato \u00e8 con un 30\u00ba posto alla gara inaugurale del Tourist Trophy 1949 nel Senior TT mentre i primi punti iridati risalgono al 1951, con un podio sempre nel Tourist Trophy della Classe 350.\nHa corso poi, dividendosi tra Classe 350 e 500, fino al 1957, cogliendo l'unico successo in un gran premio in occasione del Gran Premio di Svizzera del 1952.\nIn alcuni casi viene riportata una sua seconda vittoria, in occasione del Gran Premio motociclistico del Belgio 1957, poich\u00e9 il pilota che aveva tagliato per primo il traguardo, Libero Liberati su Gilera era stato squalificato al termine della corsa; questa decisione \u00e8 stata per\u00f2 revocata all'inizio del 1958 con la riattribuzione della vittoria al pilota italiano e la retrocessione di Brett al secondo posto.\nNel corso degli anni di partecipazione \u00e8 stato alla guida di motociclette Norton e AJS.\nNel suo palmar\u00e8s anche una vittoria nella North West 200.\n\u00c8 deceduto al termine del 1982 a causa di un attacco di cuore intervenuto mentre giocava a golf."}
{"id": "2985824", "revid": "287204", "url": "https://it.wikipedia.org/wiki?curid=2985824", "title": "Al-Muthanna ibn Haritha", "text": "Considerato come uno dei conquistatori dell'odierno Iraq nel VII secolo grazie alla vittoria da lui conseguita a Q\u0101disiyya, nella quale trov\u00f2 la morte, al-Muthann\u0101 ibn \u1e24\u0101ritha al-Shayb\u0101n\u012b era un beduino ambizioso e di grande capacit\u00e0.\nBiografia.\nEscluso dalla possibilit\u00e0 di diventare il \"Sayyid\" del gruppo cui apparteneva, avvi\u00f2 con suoi contribuli che credevano in lui e nelle sue doti di tattico, una serie di incursioni che colpirono il territorio mesopotamico, fino a pochi anni prima governato dagli Arabi lakhmidi, il cui ultimo re (vassallo dei Sasanidi) era stato per\u00f2 deposto e sostituito da un governatore sasanide (\"marzb\u0101n\") che rispondeva del suo operato direttamente a Ctesifonte.\nConsapevole della rapida crescita delle \"Umma\" islamiche a Medina e della sua potenza militare, al-Muthann\u0101 si rec\u00f2 da Maometto e, convertendosi alla religione da lui rivelata, fu investito del comando delle forze beduine musulmane nell'area in cui il capo beduino stava gi\u00e0 da qualche tempo operando, sottoponendolo tuttavia alla suprema autorit\u00e0 militare che il Profeta stesso aveva costituito contestualmente, per la quale aveva identificato il suo miglior generale, Kh\u0101lid b. al-Wal\u012bd.\nUna delle prime operazioni militari in cui al-Muthann\u0101 fu per\u00f2 coinvolto avvenne nel quadro della repressione in Bahrein dell'apostasia di al-\u1e24u\u1e6dam.\nLe effettive operazioni militari in Mesopotamia che lo videro come protagonista cominciarono tuttavia solo dopo la morte di Maometto (632), nella primavera del 633, grazie al suo successore politico e militare, il califfo Ab\u016b Bakr.\nAl-Muthann\u0101 infatti fu posto sotto il comando di Kh\u0101lid b. al-Wal\u012bd fino all'avvenuta conquista dell'Iraq meridionale e centrale (battaglia di Dh\u0101t al-Sal\u0101sil, del Fiume e di Ullays), concluse dalla conquista di al-Hira, ma sembra che gli fosse concesso un certo grado di autonomia nel condurre azioni nel Saw\u0101d mesopotamico.\nAl momento in cui a Kh\u0101lid fu ordinato nella primavera del 634 di spostarsi in Siria, dove le operazioni musulmane avevano trovate impreviste difficolt\u00e0, il comandante beduino assunse il comando di met\u00e0 del corpo di spedizione di Kh\u0101lid, che lasci\u00f2 l'Iraq con l'altra met\u00e0 per giungere in Siria attraverso un'epica (e ancora poco chiara) marcia attraverso il deserto, cogliendo del tutto di sorpresa le forze bizantine e dei loro alleati arabi.\nNel frattempo, dopo la morte di Ab\u016b Bakr nel 634, gli era succeduto come califfo \u02bf\u02bfUmar b. al-Kha\u1e6d\u1e6d\u0101b, che volle rinforzare il dispositivo militare in Iraq, inviando un contingente sotto il comando di Ab\u016b \u02bfUbayd b. Mas\u02bf\u016bd al-Thaqaf\u012b, annichilito per\u00f2 nella battaglia del Ponte dalle forze sasanidi (635).\nAl-Muthann\u0101, che operava nella retroguardia, combatt\u00e9 efficacemente e valorosamente, ricevendo per\u00f2 varie ferite che si riveleranno fatali in seguito.\nSe qualche dubbio viene avanzato sulla storicit\u00e0 della battaglia di al-Buwayb (malgrado di essa parli abbondantemente \u1e6cabar\u012b) che egli avrebbe vinto poco dopo, \u00e8 comunque vero che al-Muthann\u0101 si mosse per partecipare alla battaglia di al-Q\u0101disiyya, morendo per\u00f2 poco prima dello scontro a causa delle ferite ricevute, poco dopo l'arrivo da Medina di un nuovo esercito comandato dal noto Sahaba Sa\u02bfd b. Ab\u012b Waqq\u0101\u1e63.\nLa sua morte sarebbe avvenuta verso il 635.\nIl mito di al-Muthann\u0101.\nMalgrado al-Muthann\u0101 non avesse alcun sentimento schiettamente nazionalistico (salvo quello della \"asabiyya\", vale a dire dell'orgoglioso sentimento \"campanilistico\" tipico di ogni trib\u00f9), la sua figura \u00e8 diventata un simbolo del nazionalismo iracheno nel XX secolo. La nascita del Regno dell'Iraq e la lunga e non sempre coerente contrapposizione nei confronti del Regno Unito fece proporre dagli ambienti nazionalistici iracheni, con ottimo e perdurante successo, la figura di al-Muthann\u0101 come emblema della nazione irachena araba, orgogliosa del suo retaggio e della sua protratta centralit\u00e0 nella storia del mondo arabo-islamico."}
{"id": "2985826", "revid": "124244614", "url": "https://it.wikipedia.org/wiki?curid=2985826", "title": "Sofia Carlotta di Oldenburg", "text": "Famiglia e infanzia.\nSofia Carlotta (o \"Lotte\") nacque il 2 febbraio 1879 nella residenza dinastica del Castello di Oldenburg ad Oldenburg in Germania. Era la maggiore dei figli di Federico Augusto, l'allora Granduca Ereditario di Oldenburg e della sua prima moglie Elisabetta Anna di Prussia. Sofia Carlotta ebbe una sorella minore chiamata Margherita, ma mor\u00ec giovane. Fu chiamata in onore di Sofia Carlotta di Hannover, la moglie del primo re prussiano Federico I.\nLa madre di Sofia Carlotta mor\u00ec nel 1895, e suo padre si rispos\u00f2 l'anno successivo con la Duchessa Elisabetta Alessandrina di Meclemburgo-Schwerin. Questa seconda unione diede a Sofia Carlotta quattro fratellastri e sorellastre, tra cui Nicola, Granduca Ereditario di Oldenburgo e la Duchessa Altburg, in seguito Principessa Ereditaria di Waldeck e Pyrmont. Tutti insieme risiedevano nella nuova costruzione dell'Elisabeth-Anna-Palais (chiamato in onore di sua madre). Questo secondo matrimonio di suo padre, rese la vita a casa di Sofia Carlotta infelice, ed ella fu lieta di fuggire una volta che un matrimonio adeguato le fu offerto. Suo padre successe come Granduca di Oldenburg nel 1900.\nAccuse della stampa.\nC'era sempre stato un timore che Sofia Carlotta avesse ereditato la salute cagionevole della madre, cos\u00ec i soggiorni nelle varie citt\u00e0 termali furono una componente comune della sua infanzia. Nel 1904, un giornalista tedesco fu condannato a un mese di prigione per aver alluso al rapporto tra Sofia Carlotta e l'aiutante militare di suo padre. Egli aveva scritto un articolo sul suo ritorno da un lungo soggiorno in Riviera \"per la sua salute\". Egli alluse alla sua \"malattia\", come la stessa che affliggeva due principesse di Meclemburgo-Strelitz, sulla cui moralit\u00e0 vi erano stati un sacco di pettegolezzi. Poich\u00e9 questi soggiorni prolungati erano un aspetto comune della sua infanzia, voci del genere furono senza fondamento.\nPrimi incontri con il Principe Eitel.\nNel giugno 1905, Sofia Carlotta incontr\u00f2 per la prima volta il Principe Eitel Friedrich di Prussia alle nozze di suo fratello il Principe della Corona Guglielmo con la Duchessa Cecilia di Meclemburgo-Schwerin. Il Principe Eitel e il Principe della Corona Guglielmo erano entrambi figli di Guglielmo II di Germania ed Augusta Vittoria di Schleswig-Holstein. La madre di Eitel desiderava in maniera particolare quell'unione, poich\u00e9 voleva che suo figlio sposasse un membro del Casato di Oldenburg, una famiglia considerata tranquilla, inoffensiva, e adatta ad un principe. Gli Oldenburg erano anche un'antica famiglia con forti legami sia con l'Imperatrice che con l'Imperatore (in quanto la madre di Sofia Carlotta era una principessa prussiana). La sua famiglia aveva anche altri forti legami con gli Hohenzollern, la madre di Sofia Carlotta era stato una grande intima della Duchessa di Sassonia-Meiningen, la sorella dell'Imperatore. La Duchessa era anche la madrina di Sofia Carlotta, e Sofia Carlotta era lei stessa una favorita dell'Imperatore. La sua vicinanza alla corte prussiana era cos\u00ec pronunciata nel fatto che essa aveva anche suscitato alcune prime voci che avrebbe sposato invece il principe Guglielmo. A Guglielmo era stato invece concesso di scegliere, e aveva deciso la Duchessa Cecilia.\nNel settembre 1905, Eitel si rec\u00f2 a Lensahn, una residenza degli Oldenburg, per diverse settimane. Divennero ben presto fidanzati. La forte pressione da parte di Eitel (nonostante la sua presunta riluttanza), insieme con il desiderio di Sofia Carlotta a lasciare la sua casa, potrebbe essere stata il vero motivo del loro fidanzamento. C'erano state molte voci che trapelavano sulle azioni di Eitel come soldato, sia sul campo che fuori, cos\u00ec i suoi genitori erano senza dubbio ansiosi di vederlo ammogliato ad una sposa apparentemente rispettabile e virtuosa.\nMatrimonio.\nIl 27 febbraio 1906, Sofia Carlotta spos\u00f2 il Principe Eitel a Berlino. Il matrimonio cadde in occasione delle nozze d'argento dell'Imperatore e dell'Imperatrice, che amplific\u00f2 considerevolmente l'evento. Le nozze avevano 1,500 invitati, che comprendeva molti membri delle famiglie reali della Germania. Sofia Carlotta indossava un abito lungo tre metri e mezzo realizzato di seta bianco perla e ricamato con rose d'argento. Il matrimonio ebbe tre cerimonie - la firma del contratto di matrimonio ai sensi dello statuto del Casato di Hohenzollern il primo giorno, la somministrazione dei giuramenti di diritto civile al secondo, e infine i riti religiosi nella cappella del castello quello stesso giorno. Ella fu accolta calorosamente a Berlino.\nEbbero un matrimonio infelice. Nonostante il suo caloroso benvenuto a Berlino, Sofia Carlotta non riusc\u00ec a crearsi delle amicizie in quella citt\u00e0. Eitel era anche costantemente infedele. Una fonte afferma che quando si rese conto che tipo di persona che ella aveva sposato, Sofia Carlotta \"si ritir\u00f2 in una specie di riserva altera, da cui lei non emerse\". Raramente si videro durante il suo periodo trascorso a combattere durante la prima guerra mondiale. Fu un periodo di solitudine per Sofia Carlotta, ae lei risiedeva principalmente nel Castello del Belvedere a Berlino, dove passava il suo tempo principalmente leggendo, dipingendo, e socializzando con un piccolo numero di amici."}
{"id": "2985830", "revid": "124679279", "url": "https://it.wikipedia.org/wiki?curid=2985830", "title": "Basilio I Scamandreno", "text": "Prima della sua elezione come Patriarca, era un monaco in Siria e anche dopo la sua elezione, continu\u00f2 la propria vita monastica. Durante il suo patriarcato, fu accusato di cospirare contro l'imperatore e di violare le prerogative sacre. Rifiutatosi di presentarsi dinanzi ad un tribunale reale, fu mandato in esilio presso il monastero di Scamandro, dove mor\u00ec.\nDurante il suo patriarcato, fu redatto il \"Tragos\", un rotolo di pergamena dove viene sancita l'indipendenza perpetua del monte Athos."}
{"id": "2985831", "revid": "1516566", "url": "https://it.wikipedia.org/wiki?curid=2985831", "title": "Armoriale dei comuni della provincia di Campobasso", "text": "Questa pagina contiene le armi (stemmi e blasonature) dei comuni della provincia di Campobasso."}
{"id": "2985833", "revid": "124679654", "url": "https://it.wikipedia.org/wiki?curid=2985833", "title": "Antonio III Studita", "text": ""}
{"id": "2985836", "revid": "287204", "url": "https://it.wikipedia.org/wiki?curid=2985836", "title": "Jan Bruins", "text": "Carriera.\nIl suo esordio nel motomondiale risale al Gran Premio motociclistico d'Olanda 1968 in cui ha gareggiato nella Classe 50, terminando la gara al 7\u00ba posto.\nNegli anni successivi \u00e8 sempre rimasto a gareggiare nella stessa classe, per gran parte in sella a moto della Kreidler, vincendo in carriera 1 gran premio, il Gran Premio motociclistico di Jugoslavia del 1972. Proprio questa stagione \u00e8 anche quella in cui ha raggiunto il miglior risultato finale con il 4\u00ba posto."}
{"id": "2985839", "revid": "339392", "url": "https://it.wikipedia.org/wiki?curid=2985839", "title": "Godolloi FK", "text": ""}
{"id": "2985841", "revid": "135224", "url": "https://it.wikipedia.org/wiki?curid=2985841", "title": "La passeggiata (Camille Monet con il figlio Jean sulla collina)", "text": "La passeggiata (Camille Monet con il figlio Jean sulla collina) \u00e8 un dipinto a olio su tela (100xcm 81\u00a0cm) realizzato nel 1875 da Claude Monet. \u00c8 conservato nella National Gallery di Washington.\nDescrizione.\nIl bagliore dorato delle nuvole e i vibranti riverberi gialli nella vegetazione, ci fanno capire che il sole \u00e8 molto caldo e che Camille Monet e il figlio Jean hanno fatto bene a proteggersi con il cappellino e l'ombrello.\nSiamo ad Argenteuil nell'estate del 1875 e il pittore sta fissando sulla tela la passeggiata in collina della moglie e del figlio, fermando cos\u00ec per sempre quel breve periodo di grande felicit\u00e0 familiare.\nEppure Camille Monet sembra avere un inspiegabile velo di tristezza nello sguardo, quasi a presagire l'ineluttabilit\u00e0 di quel destino che, appena quattro anni dopo, sar\u00e0 cos\u00ec severo con lei.\nCollegamenti esterni.\nNational Gallery of Art \u2013 Sito ufficiale"}
{"id": "2985844", "revid": "1305772", "url": "https://it.wikipedia.org/wiki?curid=2985844", "title": "Legge 30 luglio 2010, n. 122", "text": "Il decreto legge 31 maggio 2010, n. 78 (intitolato \"Misure urgenti in materia di stabilizzazione finanziaria e di competitivit\u00e0 economica\") \u00e8 un decreto legge varato dal governo Berlusconi IV, convertito successivamente nella legge 30 luglio 2010, n. 122.\n\u00c8 stato pubblicato sulla Gazzetta Ufficiale Serie Generale 125 del 31 maggio 2010. \nStruttura e contenuto.\nIl provvedimento compone di 56 articoli divisi in due titoli. Tra le misure pi\u00f9 importanti vi sono:"}
{"id": "2985845", "revid": "287204", "url": "https://it.wikipedia.org/wiki?curid=2985845", "title": "Jose Geraldo de Castro", "text": ""}
{"id": "2985847", "revid": "300067", "url": "https://it.wikipedia.org/wiki?curid=2985847", "title": "Ze Geraldo", "text": ""}
{"id": "2985848", "revid": "300067", "url": "https://it.wikipedia.org/wiki?curid=2985848", "title": "Jos\u00e9 Geraldo De Castro", "text": ""}
{"id": "2985849", "revid": "98077", "url": "https://it.wikipedia.org/wiki?curid=2985849", "title": "Appello Caesarem", "text": ""}
{"id": "2985850", "revid": "287204", "url": "https://it.wikipedia.org/wiki?curid=2985850", "title": "Jose Geraldo De Castro", "text": ""}
{"id": "2985852", "revid": "287204", "url": "https://it.wikipedia.org/wiki?curid=2985852", "title": "Jose Aparecido dos Santos", "text": ""}
{"id": "2985853", "revid": "287204", "url": "https://it.wikipedia.org/wiki?curid=2985853", "title": "Jose Aparecido Dos Santos", "text": ""}
{"id": "2985854", "revid": "300067", "url": "https://it.wikipedia.org/wiki?curid=2985854", "title": "Jos\u00e9 Aparecido Dos Santos", "text": ""}
{"id": "2985855", "revid": "599013", "url": "https://it.wikipedia.org/wiki?curid=2985855", "title": "Nouria M\u00e9rah-Benida", "text": ""}
{"id": "2985856", "revid": "300067", "url": "https://it.wikipedia.org/wiki?curid=2985856", "title": "Jos\u00e9 Aparecido", "text": ""}
{"id": "2985857", "revid": "300067", "url": "https://it.wikipedia.org/wiki?curid=2985857", "title": "Jose Aparecido", "text": ""}
{"id": "2985860", "revid": "226458", "url": "https://it.wikipedia.org/wiki?curid=2985860", "title": "Incoronazione della Vergine (Cima da Conegliano)", "text": "L'Incoronazione della Vergine \u00e8 un dipinto a olio su tavola di Cima da Conegliano, databile al 1490 e conservato presso la Basilica dei Santi Giovanni e Paolo a Venezia."}
{"id": "2985861", "revid": "287204", "url": "https://it.wikipedia.org/wiki?curid=2985861", "title": "Lombard P\u00e1pa Term\u00e1l Futball Club", "text": "La Lombard P\u00e1pa Term\u00e1l Futball Club, anche abbreviato in Lombard P\u00e1pa TFC ma meglio noto come Lombard P\u00e1pa, \u00e8 stata una societ\u00e0 calcistica ungherese con sede nella citt\u00e0 di P\u00e1pa, fondata nel 2004. Ha militato nella Nemzeti Bajnoks\u00e1g I, la massima serie del campionato ungherese di calcio, per otto stagioni. In precedenza, dal 1995 al 2004 la societ\u00e0 era denominata P\u00e1pai ELC."}
{"id": "2985862", "revid": "291832", "url": "https://it.wikipedia.org/wiki?curid=2985862", "title": "Lombard P\u00e1pa Term\u00e1l FC", "text": ""}
{"id": "2985864", "revid": "291832", "url": "https://it.wikipedia.org/wiki?curid=2985864", "title": "Lombard P\u00e1pa TFC", "text": ""}
{"id": "2985865", "revid": "509927", "url": "https://it.wikipedia.org/wiki?curid=2985865", "title": "Incoronazione della vergine (Cima da Conegliano)", "text": ""}
{"id": "2985866", "revid": "144796", "url": "https://it.wikipedia.org/wiki?curid=2985866", "title": "Oscar di Prussia", "text": "Biografia.\nFamiglia d'origine.\nSuo padre era l'imperatore Guglielmo II di Germania, figlio di Federico III di Germania e di Vittoria di Sassonia-Coburgo-Gotha, nata principessa reale del Regno Unito; sua madre era l'imperatrice Augusta Vittoria di Schleswig-Holstein-Sonderburg-Augustenburg, figlia del principe Federico VIII di Schleswig-Holstein-Sonderburg-Augustenburg e della principessa Adelaide di Hohenlohe-Langenburg.\nVenne educato, come cadetto, a Pl\u00f6n. Nel 1902 si frattur\u00f2 la clavicola dopo una caduta dalle sbarre.\nCarriera.\nDurante i primi mesi della prima guerra mondiale, comand\u00f2 la Grenadierregiment \"Konig Wilhelm I.\" con il grado di colonnello. Manfred von Richthofen assistette, il 22 agosto 1914, all'attacco a Virton, in Belgio, e scrisse del coraggio del principe Oscar. Dopo la battaglia di Verdun, trascorse il resto dell'anno lontano dal campo di battaglia per problemi di cuore.\nNel corso del 1930, la famiglia Hohenzollern tent\u00f2 di sondare il terreno per un ritorno al potere attraverso il nazionalsocialismo. Quando divenne pi\u00f9 evidente che non ci sarebbe stata la restaurazione della monarchia attraverso i nazisti, la famiglia cominci\u00f2 a cadere in disgrazia agli occhi di Hitler, con l'eccezione del fratello di Oscar, Augusto Guglielmo.\nMatrimonio.\nIl 31 luglio del 1914 Oscar spos\u00f2 la contessa Ina Maria di Bassewitz-Levetzow, figlia del conte Carlo Enrico di Bassewitz-Levetzow e della contessa Margherita di Schulenburg. Entrambe le cerimonie ebbero luogo presso Schloss Bellevue, nei pressi di Berlino.\nSi trattava di un matrimonio morganatico e Ina, prima della celebrazione delle nozze, venne creata \"contessa di Ruppin\". Nel 1920 a lei e ai suoi figli venne concesso il rango di principi e principesse di Prussia, con il trattamento di Altezza reale.\nMorte.\nLa salute del principe Oscar peggior\u00f2 durante gli ultimi anni della sua vita. Mor\u00ec di cancro allo stomaco in una clinica di Monaco di Baviera, il 27 gennaio 1958\nDiscendenza.\nOscar ed Ina Maria ebbero quattro figli:"}
{"id": "2985871", "revid": "465169", "url": "https://it.wikipedia.org/wiki?curid=2985871", "title": "K\u00f6nigsberg (incrociatore)", "text": "Il K\u00f6nigsberg fu un incrociatore leggero della Kriegsmarine tedesca, prima unit\u00e0 dell'omonima classe, entrata in servizio nel 1929 e attiva durante la seconda guerra mondiale.\nLa nave prendeva il nome dalla citt\u00e0 di K\u00f6nigsberg, capoluogo della Prussia orientale.\nVita operativa.\nImpostata nei cantieri Marinewerft di Wilhelmshaven il 12 aprile 1926, venne varata il 26 marzo 1927 con il nome di \"K\u00f6nigsberg\", in onore dell'omonima citt\u00e0; entr\u00f2 in servizio il 17 aprile 1929. Come prima unit\u00e0 della sua classe, prese parte a numerosi test e prove in mare, nonch\u00e9 a diverse crociere addestrative nel Mar Baltico e nel Mediterraneo. La sua prima missione operativa avvenne tra il novembre del 1936 e il gennaio del 1937, quando la \"K\u00f6nigsberg\" fece parte di una squadra navale internazionale incaricata di contrastare il contrabbando di armi durante la guerra civile spagnola.\nAllo scoppio della guerra la nave era al comando del Kapit\u00e4n zur See Kurt Caesar Hoffmann ed oper\u00f2 come nave scuola nel Baltico, ma partecip\u00f2 anche ad alcune missioni di minamento nel Mare del Nord. Nell'aprile del 1940 partecip\u00f2 all'Operazione Weser\u00fcbung, l'invasione tedesca di Danimarca e Norvegia, come parte del \"Marinegruppe 3\" (comprendente anche la gemella \"K\u00f6ln\", la posamine \"Bremse\", la nave-appoggio \"Karl Peters\" e altre navi minori) incaricato di occupare il porto norvegese di Bergen. All'alba del 9 aprile 1940, il \"Marinegruppe 3\" arriv\u00f2 in vista di Bergen; respinto l'attacco di due idrovolanti norvegesi, il comandante della formazione, contrammiraglio Hubert Schmundt, invi\u00f2 le navi minori a sbarcare i reparti d'assalto che trasportavano per conquistare le batterie costiere che difendevano l'accesso del porto, mentre le navi principali dirigevano direttamente sul porto stesso. Svanito l'effetto sorpresa, le navi tedesche vennero accolte dai colpi da 210\u00a0mm dei cannoni del vecchio Forte di Kvarven; il primo gruppo di navi tedesche (la \"K\u00f6ln\" e due torpediniere) sfugg\u00ec al fuoco nemico grazie alla nebbia, ma il secondo gruppo venne inquadrato dagli artiglieri norvegesi, che colpirono due volte la \"Bremse\" e una volta la \"Karl Peters\", obbligandole a ritirarsi. Si fece quindi avanti la \"K\u00f6nigsberg\", ma questa venne centrata tre volte, subendo gravi danni strutturali, allagamenti ed incendi; calata l'ancora per evitare di finire arenata, la nave rispose al fuoco con i cannoni di poppa. Poco dopo, intervennero alcuni bombardieri tedeschi che misero a tacere i cannoni norvegesi.\nMesse a tacere le batterie costiere, le truppe tedesche si impadronirono della citt\u00e0 senza ulteriori combattimenti, ma la \"K\u00f6nigsberg\" risult\u00f2 troppo danneggiata per rientrare in patria, e venne quindi ancorata nel porto in attesa di riparazioni. Il 10 aprile, sedici bombardieri in picchiata Blackburn Skua della Fleet Air Arm britannica decollarono dall'aeroporto di Hatson, nelle Orcadi, dirigendo su Bergen. Alle 7:15 gli aerei britannici giunsero sul porto, e quasi in assenza di opposizione si tuffarono sulla immobile \"K\u00f6nigsberg\"; tre bombe colpirono l'incrociatore (due a mezzanave e una sul castello di prua), mentre un quarto colpo ravvicinato apr\u00ec un grosso squarcio nella fiancata di prua. Nonostante i tentativi delle squadre di salvataggio di spegnere gli incendi, due ore dopo la nave affond\u00f2 dopo un'ulteriore esplosione interna.\nIl relitto della \"K\u00f6nigsberg\" venne recuperato il 17 luglio 1942, ed utilizzato come bersaglio per le esercitazioni dei sommergibili tedeschi; il 22 settembre 1944, il relitto si capovolse ed affond\u00f2 nuovamente. Recuperato alla fine della guerra, venne demolito poco dopo."}
{"id": "2985873", "revid": "753473", "url": "https://it.wikipedia.org/wiki?curid=2985873", "title": "Lacosamide", "text": "Il lacosamide (nome commerciale: Vimpat) \u00e8 un farmaco del gruppo degli anticonvulsivanti e viene utilizzato per il trattamento delle crisi epilettiche. Chimicamente \u00e8 la (R)-2-acetamido-N-benzil-3-metossipropionamide ed \u00e8 un aminoacido funzionalizzato, poich\u00e9 \u00e8 un antipode ottico dell'aminoacido naturale L-serina. \nQuesto medicinale pu\u00f2 essere preso per via orale o endovenosa. La sospensione improvvisa del farmaco pu\u00f2 provocare problemi.\nMeccanismo d'azione.\n\u00c8 appurato che la molecola non interagisce con alcuno dei canali del calcio noti (tipi N, L, P/Q e T), n\u00e9 con i recettori A del GABA, n\u00e9 con i canali del potassio. Agisce invece sulla corrente lenta del canale del sodio voltaggio-dipendente (inattivazione lenta; senza effetto sulla inattivazione veloce). In pi\u00f9, pu\u00f2 interagire col sito di legame della glicina sul recettore ionotropico NMDA dell'acido glutammico, bloccandone la funzione a livello della subunit\u00e0 NR2B.\nProve cliniche in corso.\nLa lacosamide \u00e8 sotto valutazione clinica come terapia aggiuntiva in pazienti con crisi parziali, con o senza generalizzazioni secondarie. Lo si sta provando anche nelle manifestazioni dolorose della neuropatia diabetica distale e nel dolore neuropatico refrattario cronico.\nSe ne preconizzano delle prove anche nella profilassi dell'emicrania e della fibromialgia.\nIndicazioni.\nLacosamid pu\u00f2 essere usato per curare l'epilessia, sia come singolo farmaco che in combinazione con altri farmaci come per esempio la carbamazepina e il valproato.\nQuesto farmaco \u00e8 sconsigliato a pazienti con problemi cardiaci, in quanto potrebbe causare dei peggioramenti.\nEffetti collaterali.\nQuesto farmaco pu\u00f2 causare i seguenti effetti collaterali:\nComposizione.\nPrincipio attivo: lacosamide.\nbiossido di silicio colloidale, crospovidone, idrossipropilcellulosa, lecitina, stearato di magnesio, cellulosa microcristallina, ipromellosio, glicole polietilenico, alcool polivinilico, talco, biossido di titanio.\nSono compresi i sapori naturali e artificiali, glicole propilenico, aspartame, e maltolo, acido citrico anidro e cloruro di sodio."}
{"id": "2985874", "revid": "287204", "url": "https://it.wikipedia.org/wiki?curid=2985874", "title": "Beatriz Luz Lattanzi", "text": ""}
{"id": "2985878", "revid": "6923", "url": "https://it.wikipedia.org/wiki?curid=2985878", "title": "Terrytoons", "text": "Terrytoons era uno studio di animazione statunitense fondato da Paul Terry. Lo studio si trovava a New York e fu attivo dal 1929 al 1972. I personaggi pi\u00f9 popolari creati dallo studio erano Mighty Mouse, Heckle &amp; Jeckle, Hector Heathcote, Luno, Gandy Goose, Dinky Duck e Bufalo Bau (in originale \"Deputy Dawg\"). I cartoni animati della Terrytoons erano distribuiti da 20th Century Fox.\nTra gli animatori conosciuti era Gene Deitch."}
{"id": "2985884", "revid": "1305772", "url": "https://it.wikipedia.org/wiki?curid=2985884", "title": "Franco Nanni", "text": ""}
{"id": "2985888", "revid": "767487", "url": "https://it.wikipedia.org/wiki?curid=2985888", "title": "L'imperatore di Portugallia", "text": "L'imperatore di Portugallia (sv. \"Kejsaren av Portugallien\" ) \u00e8 un romanzo della scrittrice svedese Selma Lagerl\u00f6f, premio Nobel per la letteratura nel 1909.\nTrama.\nL'opera, del 1914, tratta la storia di Klara Gulla che, alla nascita, sconvolge e stravolge la vita del padre Jan facendogli scoprire un amore mai provato prima di allora.\nQuando, crescendo, Klara Gulla (bella e \"luminosa\" \u00e8 il significato del suo nome) si allontana dalla casa familiare per cercare fortuna e finisce con il prostituirsi per potersi mantenere, il padre, incapace di accettare quella squallida realt\u00e0 finisce per crearsene una tutta sua, meravigliosa, in cui credere: quella di essere Imperatore di uno stato fantastico chiamato Portugallia.\nLa triste storia di Jan \u00e8 la storia dei visionari, di chi riesce a vedere oltre la realt\u00e0, un mondo plasmato dall'amore.\nDal libro fu tratto un film del 1925, \"The Tower of Lies\", diretto da Victor Sj\u00f6str\u00f6m (con il nome Victor Seastrom), una pellicola considerata praticamente introvabile."}
{"id": "2985894", "revid": "36426", "url": "https://it.wikipedia.org/wiki?curid=2985894", "title": "Museo del Costume Farnesiano", "text": ""}
{"id": "2985896", "revid": "647919", "url": "https://it.wikipedia.org/wiki?curid=2985896", "title": "Terremoto a Tuscania", "text": ""}
{"id": "2985897", "revid": "287204", "url": "https://it.wikipedia.org/wiki?curid=2985897", "title": "Ina Maria di Bassewitz-Levetzow", "text": "Famiglia d'origine.\nIna Maria era figlia del conte Carlo Enrico di Bassewitz-Levetzow e della contessa Margherita di Schulenburg.\nMatrimonio.\nIl 31 luglio del 1914 spos\u00f2 il principe Oscar di Prussia, figlio dell'imperatore Guglielmo II di Germania e dell'imperatrice Augusta Vittoria di Schleswig-Holstein-Sonderburg-Augustenburg.\nInizialmente l'unione fu considerata morganatica, ma il 3 novembre del 1919 il matrimonio venne decretato dinastico in accordo con gli avvocati della casa Hohenzollern. Prima delle nozze, il 27 luglio del 1914 Ina Maria venne creata \"contessa di Ruppin\" e in seguito, il 21 giugno del 1920 \"principessa di Prussia\".\nLa coppia ebbe quattro figli:"}
{"id": "2985898", "revid": "599013", "url": "https://it.wikipedia.org/wiki?curid=2985898", "title": "Benedicto Caldarella", "text": "Carriera.\nPer quanto riguarda le competizioni del motomondiale, dopo aver mancato la qualificazione all'esordio nel GP d'Argentina del 1961, ha ottenuto punti mondiali in 3 occasioni, di cui 2 in occasione del suo gran premio di casa, di cui ha vinto l'edizione del 1962 nella classe 500.\nNell'edizione del GP d'Argentina del motomondiale 1963 gareggi\u00f2 nella classe 500 alla guida di una Gilera ottenendo il 3\u00ba posto; nello stesso gran premio, ma nella Classe 125 e con una Bultaco, lo stesso risultato venne raggiunto anche da suo fratello Aldo.\nL'unico risultato nelle classifiche iridate ottenuto al di fuori dei confini argentini si \u00e8 avuto al GP delle Nazioni 1964 (2\u00ba in 500).\nCaldarella si dedic\u00f2 in seguito anche alle competizioni automobilistiche partecipando ad alcune competizioni della Formula 2 in Europa, sponsorizzato, insieme al connazionale Carlos Reutemann, dall'Automovil Club Argentina e guidando una Brabham ma senza ottenere risultati di particolare rilievo."}
{"id": "2985899", "revid": "1543377", "url": "https://it.wikipedia.org/wiki?curid=2985899", "title": "Madonna col Bambino in trono tra i santi Dionisio e Vittore", "text": "La Madonna col Bambino in trono tra i santi Dionisio e Vittore \u00e8 un dipinto olio su tavola di Cima da Conegliano conservato nel Museo civico di Feltre, un tempo appartenuta alla chiesa di San Dionisio in Zermen di Feltre.\nDescrizione.\nQuesto dipinto rappresenta nella tavola principale la Madonna col Bambino tra due santi, un vescovo con il pastorale e un martire con la palma, la cui identificazione \u00e8 incerta. Il Museo civico di Feltre lo presenta come \"Madonna con Bambino, san Vittore e san Dionisio\", mentre nel catalogo della Fondazione Federico Zeri compare con i titoli \"Madonna con Bambino tra san Dionigi e sant'Eleuterio\", \"Madonna e Santi\", \"La Vergine in trono col Figlio\".\nIn alto nella cimasa il Redentore tra i santi Pietro e Paolo."}
{"id": "2985901", "revid": "36426", "url": "https://it.wikipedia.org/wiki?curid=2985901", "title": "Palazzo Farnese di Caprarola", "text": ""}
{"id": "2985904", "revid": "287204", "url": "https://it.wikipedia.org/wiki?curid=2985904", "title": "Campionati europei giovanili di nuoto 1998", "text": "I XXV Campionati europei giovanili di nuoto e tuffi si sono disputati nella sede di Anversa per il nuoto e di Brasschaat per i tuffi dal 30 luglio al 2 agosto 1998.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2985906", "revid": "300067", "url": "https://it.wikipedia.org/wiki?curid=2985906", "title": "Il boomerang magico", "text": "Il boomerang magico (\"The Magic Boomerang\") \u00e8 una serie televisiva australiana trasmessa tra il 1965 e il 1966, con David Morgan, Telford Jackson, Penelope Shelton e Rodney Pearlman.\nLa regia era inizialmente di Roger Mirams, poi pass\u00f2 a Joe McCormick.\nTrama.\nTom Templeton \u00e8 un ragazzo che vive in una fattoria con la sua famiglia: un giorno trova in soffitta, tra gli oggetti appartenuti ad un suo antenato, un boomerang. Tom scopre che quando il boomerang viene lanciato, il tempo si ferma per la durata del volo e le persone si bloccano, tranne il lanciatore; il tempo ricomincia a scorrere normalmente quando l'oggetto torna tra le mani del lanciatore. Tom si serve del boomerang magico per aiutare gli amici e per sventare i piani di persone senza scrupoli, tra cui un cugino che vuole impadronirsi della fattoria dei genitori.\nEpisodi.\nLa prima stagione \u00e8 stata trasmessa in bianco e nero mentre la seconda a colori."}
{"id": "2985908", "revid": "1305772", "url": "https://it.wikipedia.org/wiki?curid=2985908", "title": "Ittilaf al-Kheir", "text": "L'organizzazione Ittilaf al-Kheir, detta anche in inglese \"Union of Good\" (Unione del Bene), raccoglie una cinquantina di organizzazioni assistenziali islamiche veicolando fondi ad Hamas, ed ha iniziato ad operare nella Striscia di Gaza e nella West Bank fino alla sua interdizione da parte di Israele nel 2008. Lo \"United States Treasury\" (il Ministero del Tesoro statunitense) designa la \"Union of Good\" come supportante il terrorismo sotto l'Executive Order 13224 (Ordine esecutivo n. 13224) nel novembre 2008..\nTra le organizzazioni raccolte sotto questa sigla, anche l'IHH, organizzatore della missione \"Freedom Flotilla per Gaza\", protagonista tra l'altro dell'incidente in alto mare del 31 maggio 2010.\nOrganizzazioni membri.\nUn elenco incompleto delle principali organizzazioni che formano l'Unione del Bene::"}
{"id": "2985910", "revid": "438678", "url": "https://it.wikipedia.org/wiki?curid=2985910", "title": "Rocco Mazzarone", "text": "\u00c8 stato un importante esponente del meridionalismo.\nBiografia.\nFamiglia e formazione.\nRocco Mazzarone nasce a Tricarico il 17 agosto 1912, primogenito di Giuseppe e Rosa Aragiusto.\nNella sua citt\u00e0 natale frequenta le scuole elementari ed ha anche la possibilit\u00e0 di conoscere prigionieri austriaci della Grande Guerra.\nIn seguito, si trasferisce a Nocera Inferiore dove frequenta le scuole medie e superiori nel convitto vescovile G. Vico, grazie al quale si avvicina ad un gruppo di insegnanti con idee liberali e antifasciste.\nStudi e servizio militare.\nConseguito il diploma a Salerno, si iscrive alla facolt\u00e0 di Medicina a Napoli.\nIl giovane lucano a Napoli si sente spaesato: \"Napoli non mi piaceva perch\u00e9 in quegli anni ero isolato. Studiavo e passavo lunghe ore all'Istituto di Istologia. \"\nL'aspetto pi\u00f9 significativo della vita universitaria del giovane Rocco Mazzarone fu proprio il periodo trascorso nell'Istituto di Istologia e Fisiologia generale. In questo contesto Mazzarone ha l'occasione di conoscere Vincenzo Diamare, medico e studioso del pancreas.\nNel 1936, dopo essersi laureato a Napoli, presta servizio militare prima a Firenze e poi a Novara. Nell'ospedale della citt\u00e0 piemontese, Rocco Mazzarone conosce Pietro Fornara: pediatra e fermo antifascista.\nCongedato, prosegue i suoi studi universitari, che concluder\u00e0 nel 1938, iscrivendosi alla scuola di specializzazione in Tisiologia e Malattie Polmonari dell'Universit\u00e0 di Milano. A Milano conosce padre Agostino Gemelli e mons. Francesco Olgiati, cofondatori dell'universit\u00e0 Cattolica del Sacro Cuore.\nPeriodo di guerra.\nNel settembre del 1939 \u00e8 richiamato alle armi e inviato in Libia. Ormai Mazzarone, ben lontano dagli ideali fascisti, segue con disinteresse i \"fatti d'armi\". E' mandato a Bardia che, dopo quaranta giorni di assedio e tre di battaglia, cade. Nel gennaio del 1941, nel tentativo di raggiungere Tobruk, viene catturato in Marmarica. Gli inglesi, applicando le convenzioni di Ginevra, affidano al medico lucano il diciannovesimo ospedale generale di guerra inglese, sul Canale di Suez. In qualit\u00e0 di medico, cura i dissenterici e i malati di tifo. In questo contesto, tuttavia, ha l'occasione di imparare tanto da tre patologi inglesi. Infine, torna dalla guerra grazie ad uno scambio con un altro prigioniero.\nL'esperienza della prigionia lo aveva avvicinato alle aspirazioni dei contadini e lo avevano stimolato a battersi per condizioni di vita migliori nella sua terra.\nTra le sue tante attivit\u00e0 svolte vi \u00e8 l'insegnamento di Statistica Medica all'Universit\u00e0 di Bari, la direzione del Consorzio e il Dispensario Antitubercolare a Matera e il suo impegno contro la malaria e la tubercolosi, malattie molto frequenti in Basilicata tra gli anni trenta e gli anni cinquanta. Per questo suo impegno \u00e8 stato premiato dalla Federazione Italiana contro la tubercolosi. Oltre che in Basilicata ha studiato queste malattie endemiche anche in Somalia e nel Belucistan iraniano, conoscendo Dinu Adame\u0219teanu con il quale manterr\u00e0 un forte rapporto di amicizia. Amico di Rocco Scotellaro, di Manlio Rossi Doria e di Carlo Levi ha saputo interpretare il pensiero del conterraneo Francesco Saverio Nitti e fu per tutta la vita coinvolto nel riscatto sociale dei lucani. Rocco Mazzarone fu il fulcro di tutti gli studi condotti in Basilicata dopo la seconda guerra mondiale, gli studi etnografici di Ernesto De Martino, lavori fotografici del fotografo francese Henri Cartier-Bresson e reportage dello storico George Peck.\nHa ricevuto il Premio LucaniaOro (1989) per il Sociale dall'Amministrazione Comunale di Pomarico, la cittadinanza onoraria di Matera e il \"Premio Lucana Gens\". Malato da diversi anni di diabete muore nella notte tra il 27 e il 28 dicembre 2005, all'et\u00e0 di 93 anni."}
{"id": "2985914", "revid": "287204", "url": "https://it.wikipedia.org/wiki?curid=2985914", "title": "Salvador Ca\u00f1ellas", "text": "Carriera.\nPer quanto riguarda le competizioni nel motomondiale, il suo esordio risale al 1967 dove ha corso il Gran Premio motociclistico di Spagna 1967 nella Classe 250, ritirandosi prima del termine della gara.\nNella stagione 1968 ha corso in Classe 125 guidando una Bultaco TSS e ottenendo la sua prima vittoria in occasione del GP di Spagna; fu questa anche la prima vittoria di un gran premio da parte di un pilota spagnolo. Al termine della stagione si \u00e8 classificato al 5\u00ba posto della classifica generale.\nLe sue successive presenze risalgono al 1970 dove, questa volta in Classe 50 e in sella ad una Derbi, vince nuovamente il GP di Spagna e si classifica quarto nella classifica finale.\nDopo il ritiro dal motociclismo si \u00e8 cimentato nell'automobilismo correndo alcuni rally; tra i risultati degni di nota la vittoria al Rally Principe delle Asturie del 1974 a bordo di una SEAT e, alla guida di una Fiat 131 Abarth, il terzo posto nella tappa disputatasi in Polonia del Campionato del mondo rally 1978.\nHa fatto parte della prima squadra ufficiale schierata dalla SEAT nelle competizioni e, con la SEAT 1430, ha ottenuto diversi titoli nazionali spagnoli di rally.\nAnche suo figlio omonimo Salvador Ca\u00f1ellas Jr. ha in seguito gareggiato sempre nell'automobilismo ed in seno alla squadra ufficiale SEAT."}
{"id": "2985915", "revid": "984922", "url": "https://it.wikipedia.org/wiki?curid=2985915", "title": "D'Artagnan (miniserie televisiva 1969)", "text": "D'Artagnan era uno sceneggiato televisivo realizzato da una co-produzione francese, italiana, tedesca e austriaca.\nDescrizione.\nFu trasmesso in Francia nel dicembre 1969; nel 1970 fu trasmesso in Germania e in Italia con il titolo \"la spada di D'Artagnan\". Lo sceneggiato, realizzato da Claude Barma, era una fedele trasposizione televisiva della \"trilogia dei tre moschettieri\" di Alexandre Dumas. Furono realizzati 4 episodi: i primi due vennero tratti dal romanzo \"I tre moschettieri\" il terzo dal romanzo \"Vent'anni dopo\" e il quarto dal romanzo \"Il Visconte di Bragelonne\"."}
{"id": "2985916", "revid": "7969", "url": "https://it.wikipedia.org/wiki?curid=2985916", "title": "Ithaca M37", "text": ""}
{"id": "2985920", "revid": "399678", "url": "https://it.wikipedia.org/wiki?curid=2985920", "title": "Appartamento Borgia", "text": "L'Appartamento Borgia \u00e8 una serie di sei ambienti monumentali nel palazzo Apostolico della Citt\u00e0 del Vaticano, facenti oggi parte del percorso dei Musei Vaticani in cui \u00e8 in parte ospitata, dal 1973, la Collezione d'arte religiosa moderna. Le sale dell'appartamento Borgia vennero create come residenza privata di papa Alessandro VI e della sua famiglia, e decorate da uno straordinario ciclo di affreschi di Bernardino Pinturicchio e aiuti, databile al 1492-1494. Dopo la morte del pontefice vennero di fatto abbandonate e riaperte al pubblico solo alla fine del XIX secolo.\nStoria.\nNel corpo quattrocentesco dei Palazzi Vaticani edificato sotto Niccol\u00f2 V, papa Alessandro VI, al secolo Rodrigo Borgia, fece rinnovare e abbellire sei grandi stanze, aggiungendo anche una torre, che in seguito fu ribassata e trasformata. I lavori di decorazione interna vennero affidati al Pinturicchio, che procedette con una notevole solerzia, grazie a un articolato gruppo di collaboratori, iniziando nell'autunno 1492 e terminando, forse gi\u00e0 in sua assenza, nel 1494. Si tratt\u00f2 dell'impresa pi\u00f9 impegnativa della carriera del pittore, un progetto artistico cos\u00ec vasto ed ambiziosamente unitario che non aveva precedenti nell'Italia rinascimentale, fatta eccezione per il ciclo della Cappella Sistina.\nIl risultato fu uno scrigno di decorazioni preziose e raffinate, in cui baluginano continuamente i riflessi dell'oro su pareti e soffitti, legato al retaggio del gotico internazionale fuso con la sovrabbondanza del gusto ispano-moresco legato alle origini valenciane del committente. Il programma iconografico fondeva la dottrina cristiana con continui richiami al gusto archeologico allora in voga a Roma, e fu quasi sicuramente dettato dai letterati della corte papale, quali Annio da Viterbo, maestro di Palazzo di Alessandro VI, Paolo Cortesi, successore del Platina alla Biblioteca vaticana, e forse Francesco Colonna, autore del testo ermetico \"Hypnerotomachia Poliphili\".\nL'opera, pur citata da Vasari, non ebbe praticamente seguito nell'arte romana del primo Cinquecento, anche per la difficile accessibilit\u00e0 degli ambienti. Giulio II, successore di papa Alessandro, fece abbandonare l'Appartamento e fece affrescare le Stanze di Raffaello con il chiaro intento di superare l'impresa del proprio predecessore e rivale. Vasari stesso rifer\u00ec che alla sua epoca (prima del 1568) gli stucchi dorati erano in alcuni punti guasti. Leone X fece ridipingere una delle sale, quella \"dei Pontefici\", a Giovanni da Udine e Perin del Vaga.\nNel corso del XIX secolo l'appartamento divenne la biblioteca del cardinale Angelo Mai e il complesso decorativo, ampiamente danneggiato da infiltrazioni, venne restaurato per la prima volta tra il 1889 e il 1897 su iniziativa di Leone XIII, che affid\u00f2 l'impresa al pittore preraffaellita Ludwig Seitz. Questi intervenne con estesi rifacimenti sui soffitti e sulle pareti, ricche di \"trompe l'oeil\" di \"credenzini\", cio\u00e8 armadietti a muro con suppellettili illusoriamente aperti. In quell'occasione vennero anche restaurati i pregiati pavimenti quattrocenteschi di piastrelle in maiolica policroma, provenienti da Manises, in Spagna.\nNel 1897 l'Appartamento venne aperto per la prima volta al pubblico, stimolando un vivace interesse che port\u00f2 a una ripresa degli studi su Pinturicchio, senza per\u00f2 che si giungesse a una soluzione dei problemi attributivi tuttora aperti. Fritz Saxl scrisse: \"Eppure non esiste forse in questo periodo nessun'altra opera in cui il paganesimo e l'orgoglio individuale abbiano potuto manifestarsi con altrettanta nettezza che nell'appartamento Borgia\".\nNel Novecento sono state rimosse le integrazioni pittoriche in un nuovo restauro e con l'apertura della Collezione d'Arte Religiosa Moderna le stanze furono assegnate all'esposizione di alcune opere della collezione, entro un allestimento recentemente rinnovato, in grado di dialogare con l'assetto quattrocentesco.\nDescrizione.\nLe sei sale dell'appartamento Borgia presentano decorazioni che interessano soprattutto le volte e le lunette, con soluzioni diverse da sala a sala, ma legate a uno stile e un filo conduttore comune.\nSala delle Sibille.\nLa prima sala \u00e8 detta \"delle Sibille\", le cui rappresentazioni compaiono nelle lunette. La volta, di tipo unghiato, \u00e8 decorata da un complesso sistema di lacunari geometrici in stucchi dorati, con al centro la data 1494 e gli emblemi araldici dei Borgia con le fiamme e la doppia corona d'Aragona radiante, che alludono al ruolo \"solare\" del pontefice.\nLa decorazione pittorica si trova nelle lunette, nelle vele e nei pennacchi. Nelle vele si trovano tondi con \"Scene sacrificali romane\" entro varie composizioni a sfondo giallo-oro con creature ibride e motivi vegetali all'antica; nei pennacchi si ritrovano creature fantasiose, questa volta a monocromo su sfondo blu, che incorniciano esagoni con l'\"Astronomia\" e i \"Sette pianeti\", basati su xilografie fiorentine del secondo Quattrocento; la rappresentazione di \"Venere\" \u00e8 la pi\u00f9 originale, poich\u00e9 vi si trova particolarmente esaltato il segno del Toro, in relazione al toro dello stemma Borgia. Le storie nei tondi sono state attribuite con incertezza al fiorentino Raffaellino del Garbo, mentre i \"Pianeti\" sono troppo alterati da ridipinture per azzardare un'ipotesi attributiva conclusiva: tre di essi mostrano una mano di formazione umbra, mentre gli altri quattro, tra cui spicca \"Mercurio\", rimandano a un artista fiorentino, forse il miniatore Littifredi Corbizzi aiutante di Pinturicchio a Siena nella fase avanzata della sua carriera.\nLe dodici lunette presentano altrettante coppie di \"Sibille e profeti\" a mezza figura su sfondo blu, con capricciosi cartigli svolazzanti che recano brani di profezie. L'iconografia esalta, come di consueto, le corrispondenze tra le profezie delle Sacre Scritture e quelle dei vaticini pagani. Come autore delle lunette \u00e8 stato indicato il poco noto Niccol\u00f2 di Bartolomeo della Bruggia da Pisa, attivo in patria e al seguito dell'anziano Benozzo Gozzoli.\nLe coppie sono:\nSala del Credo.\nLa successiva Sala del Credo ha un impianto simile alla precedente, con un soffitto decorato da complessi motivi geometrici in cui si incontrano stemmi papali e divise borgiane. La decorazione figurata si limita alle dodici lunette, che mostrano coppie di \"Apostoli e profeti\" del tutto analoghi alle coppie della stanza precedente. Essi simboleggiano le concordanze tra Vecchio e Nuovo Testamento, e sono pure raffigurati a mezza figura su sfondo blu neutro, circondati da sinuosi cartigli con brani di Sacre Scritture.\nL'autore delle lunette mostra accenti toscani mediati dalla cultura umbra, ed \u00e8 stato indicato in Piermatteo d'Amelia, detto convenzionalmente \"Maestro di Toscolano\", attivo nel viterbese nel 1493. \nLe dodici coppie sono:\nSala delle Arti Liberali.\nLa Sala delle Arti Liberali era forse la biblioteca personale del papa e sede del tribunale ecclesiastico. La copertura \u00e8 composta da una doppia volta a botte, divisa da un sottarco e decorata da motivi dorati su sfondo rosa o azzurro. Il tema delle pitture \u00e8 quello della \"Giustizia\", sviluppato attraverso esempi biblici e della storia antica.\nLe sette grandi lunette ogivali mostrano le \"Arti Liberali\", divise in Trivio e Quadrivio secondo la classificazione medievale. Ciascuna \u00e8 rappresentata in trono, circondata da personaggi adeguati, tra cui si riconoscono anche alcuni ritratti di contemporanei: il letterato Paolo Cortesi come Cicerone nella \"retorica\" e forse Donato Bramante, ancora non arrivato a Roma, ma gi\u00e0 noto, come Euclide nella \"Geometria\".\nLa \"Retorica\" contiene l'unica firma di Pinturicchio di tutto il ciclo, ma il suo intervento \u00e8 oggi generalmente ascritto al disegno. Anche in questa sala infatti sono evidenti gli stilemi di artisti umbro-laziali, dalla colorazione smagliante, come Antonio da Viterbo detto il Pastura (\"Retorica\", \"Musica\" e \"Astronomia\"), il Maestro del Tondo Borghese di ascendenza ghirlandaiesca (\"Geometria\") e altri. L'intervento diretto del maestro appare scarso nelle prime sale, di rappresentanza, mentre diventa pi\u00f9 percepibile in quelle successive, dette \"camere segrete\" nei diari del maestro delle cerimonie della corte papale di Alessandro VI, il Burcardo.\nElenco delle lunette:\nSala dei Santi.\nLa Sala dei Santi ha come tema la giustizia divina rapportata alla personalit\u00e0 del papa ed \u00e8 di gran lunga la pi\u00f9 nota dell'Appartamento.\nLa volta \u00e8 divisa in due crociere rette in mezzo da un arcone che ha il sottarco dipinto. Le vele della volta contengono una celebrata rappresentazione del mito greco-egizio di Iside e Osiride, testimoniandone la riscoperta in epoca rinascimentale. L'iconografia \u00e8 legata all'ermetismo sapienziale, familiare ad Annio da Viterbo, e ha come protagonisti i bovini che rimandano, ancora una volta, all'arme araldica dei Borgia. Al papa stesso sono rivolti gli apostrofi augurali \"Vive diu bos, vive diu bos, Borgia vive\". Il sottarco mostra in cinque ottagoni il ciclo cruento di Io-Iside narrato da Ovidio: Io, amata da Giove, viene trasformata in giovenca da Giunone e messa sotto la sorveglianza di Argo, il gigante dai cento occhi; Mercurio, inviato da Giove, uccide Argo e permette a Io di riprendere la forma umana, andando a regnare in Egitto col nome di Iside, dove impartisce leggi e insegna la scrittura. Il mito prosegue negli otto spicchi delle due crociere, su sfondo azzurro, seguendo il racconto di Diodoro Siculo: Iside sposa Osiride, dio civilizzatore dell'agricoltura, ma egli viene ucciso da suo fratello, il malvagio Tifone, che ne fa il corpo a pezzi e lo disperde in tutto l'Egitto; Iside riesce per\u00f2 a ricomporlo e organizza un solenne rito funebre inumandolo in un sepolcro faraonico a forma di piramide; al posto del dio scomparso, la sua immagine si manifesta nel bue Api, che gli Egiziani iniziano a venerare sotto forma di idolo d'oro, portandolo in un'edicola processionale sormontata da una rappresentazione dell'\"Ercole Libico\", figlio dei due dei.\nIl mito cela molteplici significati, come l'esaltazione del ritmo naturale delle stagioni governate dal binomio Sole (Osiride) e Luna (Iside). Il nome del papa rimandava dopotutto ad Alessandro Magno, che aveva aspirato a identificarsi proprio col Sole-Osiride; inoltre il tema della morte e resurrezione accomuna Osiride con Cristo facendone il mezzo di un'allegoria cristiana. Lo stile delle crociere mostra inequivocabilmente il fascino esercitato sul Pinturicchio e i suoi committenti dalla decorazione sfarzosa profusa d'oro, che rende le rappresentazioni vibranti di baluginii luminosi. La pittura delle volte \u00e8 forse da ascrivere al Maestro della Cappella Basso Della Rovere, mentre gli ottagoni presentano modi umbro-lippeschi, identificabili con quelli del fiorentino Raffaellino del Garbo, aiuto di Filippino Lippi alla Cappella Carafa e agli ambienti attigui in Santa Maria sopra Minerva, che si era trattenuto per un po' a Roma dopo l'impresa.\nLe lunette sottostanti, ogivali tranne due come nella sala precedente, mostrano \"Storie di santi\" e rivelano la presenza diretta del maestro, pur tra i contributi dei collaboratori, spiccando per i vertici qualitativi raggiunti. La scelta dei soggetti opt\u00f2 su scene legate al salvataggio divino da pericoli o l'\"imitatio Christi\" tramite il martirio e la testimonianza di Dio. Esse mostrano:\nLa \"Disputa\" in particolare, unica lunetta ricordata dal Vasari, segna un punto d'unione tra le storie del soffitto e quelle dei santi, sia per la medesima ambientazione egiziana degli episodi, sia per vari rimandi, come il nome di Alessandro/Alessandria d'Egitto, citt\u00e0 in cui si svolse la disputa, o per l'arco trionfale con l'idolo taurino dorato e la scritta che allude alla \"pax borgiana\" e alla fine della Reconquista in Spagna (1492). Numerosi sono i ritratti che si sono voluti riconoscere a partire da Caterina/Lucrezia Borgia e suo fratello Cesare nelle vesti dell'imperatore; l'uomo a sinistra che guarda verso lo spettatore potrebbe essere un autoritratto del Pinturicchio, seguito da un uomo in primo piano riccamente abbigliato, forse Andrea Paleologo, despota della Morea. Uno dei due uomini col turbante, vicino alla santa posto di fronte o a cavallo a destra posto di spalle, potrebbe essere il sultano turco.\nNota \u00e8 anche la scena di \"Susanna e i vecchioni\", ambientata davanti a una fontana popolata di animali selvatici di memoria tardo gotica, con la punizione dei vecchi sullo sfondo. Forse la bionda Susanna nasconde un altro ritratto di Lucrezia. Gli ori sono profusi in tutte le scene, soprattutto nelle decorazioni delle ambientazioni, paesistiche o architettoniche, nelle vesti e nelle generiche lumeggiature, tanto sulle fronde vegetali che sui personaggi.\nAlla mano autografa del Pinturicchio \u00e8 riferito anche il tondo della \"Madonna col Bambino leggente\", posto sulla sopraporta, che spicca per la semplice nota di devozione privata nello sfarzo della decorazione. Vasari scrisse che il volto della Madonna riproduceva quello di Giulia Farnese, amante del papa, basandosi forse su una diceria trasmessa oralmente nella curia romana, ma in realt\u00e0 si tratta di una fisionomia generica comune ad altre opere di Pinturicchio.\nSala dei Misteri.\nLa struttura architettonica della Sala dei Misteri \u00e8 analoga alla precedente, con due campate rettangolari di volta a crociera unite da un arcone. Il nome deriva dal ciclo dei \"Sette misteri gaudiosi della vita di Maria\", contrapposti ai sette misteri dolorosi, che si dispiega nelle lunette. La devozione mariana fu un personalmente promossa da Alessandro VI e forse la sala veniva usata per udienze private o per la celebrazione della messa per pochi intimi del pontefice. Le vele hanno una decorazione con tondi di \"Profeti\", con cartigli riportanti versetti che alludono alle scene sottostanti del ciclo mariano, circondati da lembi triangolari a fondo oro e cornici a fondo azzurro con le divise borgiane (toro e doppia corona). I profeti sono \"David, Isaia, Salomone e Malachia\" (prima campata) e \"Sofonia, Michea, Gioele e Geremia\" (seconda campata).\nIl ciclo inizia dall'\"Annunciazione\", ambientata su di un pavimento a scacchi in prospettiva con lo sfondo di un arco di trionfo visto da sott'in su, aperto su un brano di paesaggio collinare e sull'apparizione dell'Eterno in gloria di angeli. La tradizionale abitazione di Maria \u00e8 cos\u00ec stravolta, ma sono presenti tutti gli elementi dogmatici dell'iconografia: la stanza da letto vuota, visibile oltre una cortina, l'allusione all'\"hortus conclusus\" negli alberi che spuntano oltre l'edificio, i gigli bianchi, la colomba dello Spirito Santo. L'intonazione fortemente prospettica \u00e8 di matrice fiorentina, ma la stesura pittorica, arricchita da numerosissime pastiglie dorate, fin sui profili delle membrature architettoniche, rimanda a un maestro umbro che lavor\u00f2 su disegno di Pinturicchio.\nAnche la successiva \"Adorazione dei pastori\", molto restaurata, ha un piglio fiorentino, che ricorda le opere del Ghirlandaio, come nei pastori che si affacciano per curiosare nella capanna, e di Botticelli, come i tre angeli cantori il cui dinamismo sembra anticipare la \"Nativit\u00e0 mistica\" (1500). Si \u00e8 fatto il nome di Bartolomeo di Giovanni, aiuto nella bottega del Ghirlandaio. A lui \u00e8 attribuita anche la successiva \"Adorazione dei Magi\", dalle figure un po' pungenti dove si registra un'influenza dei modi capricciosi di Filippino Lippi.\nLa \"Resurrezione\" \u00e8 impostata su uno schema del Perugino, reso per\u00f2 pi\u00f9 dinamico dallo scalare dei piani e dalle pose delle guardie deste o addormentate, e contiene l'unico ritratto di Alessandro VI del ciclo, inginocchiato di profilo a sinistra ai piedi del sarcofago scoperchiato, sicuramente di mano di Pinturicchio. Sontuoso \u00e8 il piviale papale, incrostato di gemme dallo splendore ieratico delle icone bizantine. Alcuni hanno ipotizzato che i tre soldati contengano i ritratti dei tre figli maschi del papa (Giovanni, Cesare e Goffredo), ma la critica pi\u00f9 recente tende a scartare l'ipotesi.\n\"Ascensione, Pentecoste\" e \"Assunzione di Maria\" sono infine opere per cui il maestro ricorse a un largo impiego di assistenti; i nomi pi\u00f9 frequenti per queste opere sono Tiberio d'Assisi e il Pastura. L'\"Assunzione e consegna della cintola\" \u00e8 la migliore delle tre scene, dipinta con grande cura e impreziosita da numerose incrostazioni di pastiglia dorata; l'uomo inginocchiato a destra \u00e8 di solito identificato come il cardinale Francesco Borgia, cugino del papa e suo tesoriere dal 1493.\nSala dei Pontefici.\nLa Sala dei Pontefici, la pi\u00f9 vasta, era destinata alle cerimonie ufficiali. Venne ridipinta al tempo di Leone X (1513-1521) dopo un crollo nel 1500 dovuto probabilmente all'incuria che questi ambienti subivano. Ha una volta con affreschi di Giovanni da Udine e Perin del Vaga e stucchi a grottesche di Lorenzo Sabbatini e aiuti.\nLa volta presenta al centro le imprese papali (tiara e chiavi di san Pietro) di Leone X, rette da angeli in volo entro un medaglione a sfondo azzurro a sua volta inserito in un riquadro arancio con figurette a monocromo antichizzanti, che imitano stucchi antichi. Ai lati si trovano quattro riquadri a sfondo azzurro con il segno del Leone, alludente al nome del papa, l'Apollo-Sole su di un carro trainato da quattro destrieri bianchi, che ribadisce la centralit\u00e0 del Leone (mese d'agosto), l'aquila, che ricorda il ratto di Ganimede, e il cigno, che ricorda un altro amore di Giove, Leda e quindi la nascita dei Dioscuri (antesignani del segno zodiacale dei Gemelli). Sul lati lunghi seguono poi due lunette con grottesche e tutto intorno una serie di riquadri dipinge i restanti segni dello zodiaco, ordinati secondo la genitura individuale del papa piuttosto che lungo la catena abituale."}
{"id": "2985925", "revid": "110157", "url": "https://it.wikipedia.org/wiki?curid=2985925", "title": "\u0160arypovo", "text": "\u0160arypovo () \u00e8 una citt\u00e0 della Russia situata nel territorio di Krasnojarsk, sorge sulle rive del fiume Bere\u0161 (bacino del \u010culym).\nFu fondata alla fine del XVIII secolo come villaggio, raggiunse lo status di citt\u00e0 nel 1981. Tra il 1985 e il 1988 fu ribattezzata \u010cernenko, in onore del Segretario generale del PCUS Konstantin Ustinovi\u010d \u010cernenko che vi nacque."}
{"id": "2985926", "revid": "547034", "url": "https://it.wikipedia.org/wiki?curid=2985926", "title": "Madonna del Latte (Pinturicchio)", "text": "La Madonna del Latte \u00e8 un dipinto a olio su tavola (29,2x21,6 cm) di Pinturicchio, datato 1492 e conservato nella Sarah Campbell Blaffer Foundation di Houston.\nSi tratta della prima opera conosciuta su cui il pittore abbia apposto la data. Proviene dalla collezione del principe Pio Falc\u00f2 di Mombello presso Como.\nDescrizione e stile.\nLa Madonna \u00e8 rappresentata seduta con in braccio il Bambino che, sebbene guardi verso lo spettatore, con la mano e il corpo si protende verso il seno scoperto, di astratta forma sferoidale, per allattarsi. \nLa scena, di intima familiarit\u00e0, \u00e8 ambientata in un paesaggio aperto, con una serie di figure in secondo piano tra cui si riconoscono un san Giovannino nel deserto e un martirio di san Sebastiano, legato a un arco trionfale di gusto antiquario. Il prato in primo piano \u00e8 come smaltato e punteggiato di fiori e bastiole indagate con cura, che rimandano al naturalismo del Gotico internazionale. L'intera scena ha infatti la preziosit\u00e0 di una miniatura, arte in cui pure eccelleva il Pinturicchio e in cui gli accenti fiabeschi medievali erano tutt'altro che sorpassati. \nIn lontananza il paesaggio riprende gli schemi della pittura umbra, con dolci colline che sfumano all'orizzonte, tra vedute di citt\u00e0, laghi ed esili alberelli fronzuti."}
{"id": "2985927", "revid": "1543377", "url": "https://it.wikipedia.org/wiki?curid=2985927", "title": "Insani Yardim Vakfi", "text": "La \u0130HH \u0130nsani Yard\u0131m Vakf\u0131 (nome completo turco: \u0130nsan Hak ve H\u00fcrriyetleri \u0130nsani Yard\u0131m Vakf\u0131; in italiano: La Fondazione per i diritti dell'uomo, delle libert\u00e0 e l'aiuto umanitario, conosciuta semplicemente come IHH), \u00e8 un'organizzazione non governativa islamica turca attiva in oltre cento paesi.\nAttivit\u00e0 umanitarie.\nL'IHH fornisce aiuti sociali, culturali, educativi, e sanitari in 120 paesi. Fornisce assistenza sanitaria e costruisce pozzi d'acqua in Africa e promuove il Progetto Cataratta Africa, iniziato nel 2007, in dieci paesi africani. Il progetto d\u00e0 la possibilit\u00e0 a migliaia di persone che soffrono di cataratta, ma che non hanno i mezzi economici, di essere operati e di vedere di nuovo. L'IHH ha costruito 1.174 pozzi d'acqua in Africa.\nL'IHH ha inviato due aerei cargo ad Haiti con 33 tonnellate di aiuti umanitari dopo il terremoto del 2010.\nNell'agosto del 2009 centinaia di pozzi d'acqua sono stati scavati e fontane sono state costruite in una serie di aiuti, sotto la guida della fondazione per i diritti dell'uomo, delle libert\u00e0 e l'aiuto umanitario (IHH) in molti Paesi africani. Molte organizzazioni non governative turche, come Mu Yok Kimse? (C'\u00e8 qualcuno?), IHH e Deniz Feneri (Il faro) hanno fornito un aiuto ai sopravvissuti al ciclone del Bangladesh del 2007.\nL'IHH ha inviato pacchi contenenti farina, legumi, olio e zucchero a 350 famiglie residenti nella Zewaya Dugda, una delle regioni pi\u00f9 povere in Etiopia dopo che l'Onu ha annunciato che circa 6 milioni di bambini Etiopi corrono il rischio di malnutrizione acuta e ha esortato i paesi membri a inviare aiuti.\nDopo il terremoto di Sumatra del 2009, l'IHH ha inviato volontari e aiuti in Indonesia. L'IHH ha aperto moschee, scavato corsi d'acqua, distribuito Corani, soccorso orfani e aiutato profughi nel Darfur.\nA Gaza, l'IHH sta ristrutturando il porto, finanziando una scuola turco-palestinese e ha intenzione di costruire un ospedale e appartamenti per gli abitanti di Gaza rimasti senza casa dopo l'operazione piombo fuso.\nStoria.\nFondata nel 1992 da un membro del Partito del Benessere, organizzazione politica islamista turca, per sostenere i musulmani di Bosnia nella loro lotta contro i serbi, e registrata ufficialmente a Istanbul nel 1995, l'IHH fornisce soccorso umanitario in zone di guerra, terremoti, fame e conflitti. La IHH detiene uno statuto consultivo speciale presso il Consiglio economico e sociale delle Nazioni Unite dal 2004. Inoltre \u00e8 membro dell'organizzazione Ittilaf al-Kheir (\"Unione del Bene\"), che raccoglie fondi per sostenere la causa palestinese e la popolazione della Striscia di Gaza.\nL'IHH \u00e8 entrata nell'attenzione internazionale in seguito all'Incidente della Freedom Flotilla di Gaza, il 31 maggio 2010. L'IHH era proprietario e gestore di tre delle sei navi della flottiglia coinvolti nell'incidente, tra cui la MV Mavi Marmara, che era la nave principale del convoglio. Nove attivisti a bordo del Mavi Marmara, appartenenti ad un gruppo di circa 40 attivisti sospettati di vicinanze con movimenti radicali, sono stati uccisi in un violento scontro dopo l'abbordaggio della nave da parte delle forze armate israeliane.\nAccuse di affiliazioni con organizzazioni terroristiche.\nIsraele, i servizi di sicurezza di vari paesi, ed analisti politici di varie organizzazioni (come l'Istituto danese per gli studi internazionali) affermano che l'IHH ha legami con gruppi radicali islamici militanti (come Hamas e al-Q\u0101\u02bfida). Israele ha inserito l'IHH nella propria lista di organizzazioni terroristiche il 16 giugno 2010.\nIl 12 luglio 2010, il governo tedesco ha vietato l'attivit\u00e0 dell'IHH in Germania, in quanto ritenuta appoggiare le attivit\u00e0 di Hamas. Il Ministro degli Interni tedesco, Thomas de Maiziere ha dichiarato: \"Sotto la copertura degli aiuti umanitari la IHH appoggia finanziariamente da molto tempo e in modo notevole il cosiddetto lavoro sociale a Gaza di associazioni legate ad Hamas\".\nIl Dipartimento di Stato americano ha confermato che, anche se il governo \u00e8 consapevole delle connessioni dell'IHH a gruppi fondamentalisti radicali come Hamas, l'IHH non risulta attualmente inserito nell'elenco ufficiale statunitense delle organizzazioni terroristiche riconosciute.\nLo Shin Bet, il servizio di sicurezza interno di Israele, sostiene che il gruppo \u00e8 uno dei maggiori raccoglitori di fondi per Hamas.\nL'ex giudice dell'Antiterrorismo francese, Jean-Louis Bruguiere, che si occup\u00f2 dell'IHH negli anni '90, ha dichiarato di aver individuato collegamenti dello stesso con reti terroristiche, compresa al-Q\u0101\u02bfida, ma che non sa se tali collegamenti con organizzazioni terroristiche siano ancora attivi.\nBibliografia.\nFrancesco Pongiluppi, \"Organizzazioni umanitarie, Islam e Africa: intervista a Serhat Orak\u00e7\u0131 dell'associazione turca \u0130HH\", in \"Tetide Rivista di Studi Mediterranei\", 2 (1), 2015.\nCollegamenti esterni.\nhttps://www.academia.edu/21921071/Organizzazioni_umanitarie_Islam_e_Africa_intervista_a_Serhat_Orak\u00e7\u0131_dell_associazione_turca_\u0130HH._Tetide_Rivista_di_Studi_Mediterranei_2_1_2015"}
{"id": "2985934", "revid": "1802097", "url": "https://it.wikipedia.org/wiki?curid=2985934", "title": "Il Cavalier Tempesta", "text": "Il Cavalier Tempesta (\"Le Chevalier Temp\u00eate\") \u00e8 una serie televisiva francese del 1967 diretta da Yannick Andrei.\nTrama.\nLa serie \u00e8 ambientata nel XVII secolo, durante la guerra di successione di Mantova e del Monferrato, combattuta tra Francia e Spagna durante la Guerra dei trent'anni. La fortezza di Casale, capitale del Monferrato, \u00e8 assediata dagli Spagnoli e si trova in difficolt\u00e0. Il cardinale Mazarino cerca di arrivare a un negoziato prima della capitolazione della citt\u00e0; lo aiuta un valoroso cavaliere, Fran\u00e7ois de Recci detto \"il Cavalier Tempesta\", che cerca di sventare gli intrighi di don Alonzo, condottiero spagnolo. "}
{"id": "2985935", "revid": "32623240", "url": "https://it.wikipedia.org/wiki?curid=2985935", "title": "Mazze", "text": ""}
{"id": "2985936", "revid": "32623251", "url": "https://it.wikipedia.org/wiki?curid=2985936", "title": "Mitragliatori", "text": ""}
{"id": "2985938", "revid": "438678", "url": "https://it.wikipedia.org/wiki?curid=2985938", "title": "Lepidophloios", "text": "Il lepidofloio (gen. Lepidophloios) \u00e8 una pianta estinta, appartenente alle licofite. Visse nel Carbonifero (330 - 300 milioni di anni fa) e i suoi resti sono stati ritrovati in Europa e in Nordamerica.\nDescrizione.\nDi grandi dimensioni, questi alberi erano superficialmente molto simili al pi\u00f9 noto \"Lepidodendron\". Alcune caratteristiche, per\u00f2, distinguevano nettamente i due generi: \"Lepidodendron\" era dotato di cuscinetti fogliari fusiformi o quadrati, con le cicatrici fogliari vere e proprie che emergevano dal centro; \"Lepidophloios\", invece, possedeva cuscinetti fogliari romboidali (ad es. Lepidophloios laricinum) o allungati (come in L. scoticum), sempre molto prominenti, e la cicatrice era situata all'estremit\u00e0 del cuscinetto. Come in \"Lepidodendron\", le foglie erano inserite a spirale e il tronco si biforcava solo all'estremit\u00e0 superiore. I coni (del tipo Halonia) si sviluppavano da rami modificati ed erano anch'essi disposti a spirale. Infine, mentre \"Lepidodendron\" poteva superare l'altezza di 40 metri, \"Lepidophloios\" raggiungeva un'altezza compresa generalmente tra i 10 e i 20 metri.\nClassificazione.\nIl lepidofloio \u00e8 un tipico rappresentante delle lepidodendrali, un gruppo di piante licofite che nel corso del Carbonifero e del Permiano raggiunsero dimensioni gigantesche. \"Lepidophloios\" era una delle pi\u00f9 diffuse, insieme al gi\u00e0 citato \"Lepidodendron\" e a \"Sigillaria\". Tra le specie pi\u00f9 note, da ricordare \"Lepidophloios halli\", \"L. protuberans\", \"L. fuliginosus\" e le gi\u00e0 citate \"L. scoticum\" e \"L. laricinum\"."}
{"id": "2985939", "revid": "1928794", "url": "https://it.wikipedia.org/wiki?curid=2985939", "title": "Turn- und Sportverein Bayer 04 Leverkusen 1986-1987", "text": "Questa voce raccoglie le informazioni riguardanti il Bayer Leverkusen nelle competizioni ufficiali della stagione 1986-1987.\nStagione.\nNella stagione 1986-87, il Bayer Leverkusen si classific\u00f2 sesto in Bundesliga; venne eliminato nei sedicesimi di finale della Coppa UEFA e nel secondo turno della Coppa di Germania.\nMaglie e sponsor.\nLo sponsor che compare sulle maglie della societ\u00e0 \u00e8 il simpbolo della societ\u00e0 farmaceutica tedesca Bayer proprietaria del team. Lo sponsor tecnico \u00e8 il marchio tedesco Adidas."}
{"id": "2985940", "revid": "287204", "url": "https://it.wikipedia.org/wiki?curid=2985940", "title": "Lorena Berdun", "text": ""}
{"id": "2985947", "revid": "125371607", "url": "https://it.wikipedia.org/wiki?curid=2985947", "title": "First lady degli Stati Uniti d'America", "text": "First lady degli Stati Uniti d'America (in inglese: \"First Lady Of The United States\", abbreviato in \"FLOTUS\") \u00e8 il titolo dato alla moglie del presidente degli Stati Uniti d'America. Sebbene il ruolo della first lady non sia mai stato codificato o definito ufficialmente, la sua figura \u00e8 prominente nella vita politica e sociale della nazione. Nel caso in cui venga eletta una donna alla presidenza, evento fino ad oggi mai avvenuto, il titolo dato al marito della presidente sarebbe quello di \"First Gentleman degli Stati Uniti d'America\".\nL'attuale first lady \u00e8 Jill Biden, moglie del 46\u00ba Presidente degli Stati Uniti Joe Biden.\nRuolo.\nLa First Lady degli Stati Uniti \u00e8 la \"padrona di casa\" della Casa Bianca. Il ruolo \u00e8 tradizionalmente assunto dalla moglie del presidente degli Stati Uniti in carica. L'attuale first lady \u00e8 Jill Biden, a seguito della elezione del marito Joe Biden dal 20 gennaio 2021.\nL'Ufficio della First Lady degli Stati Uniti (in inglese: \"Office of the First Lady of the United States\") supporta quest'ultima nello svolgimento dei suoi doveri di \"padrona di casa\" della Casa Bianca, ed \u00e8 anche responsabile di tutti gli eventi sociali e dei cerimoniali. La first lady ha il suo staff che comprende un capo del personale, addetto stampa, floreal designer, executive chef, ecc.\nL'Ufficio della First Lady fa parte dell'Ufficio della Casa Bianca, una branca dell'Ufficio Esecutivo del Presidente. Per esempio, durante il periodo in cui Hillary Clinton \u00e8 stata eletta senatrice degli Stati Uniti d'America mentre ricopriva ancora il ruolo di First Lady (diventando quindi la prima First Lady a ricoprire una carica elettiva), alcuni dei compiti di tale ruolo sono stati assunti dalla figlia Chelsea Clinton, per evitare conflitti che avrebbero potuto comportare l'ineleggibilit\u00e0 al Senato.\nLa second Lady degli Stati Uniti \u00e8 la moglie del vicepresidente degli Stati Uniti d'America e segue il marito durante gli incontri ufficiali secondo il protocollo. Quando il ruolo di vicepresidente \u00e8 ricoperto da una donna, il marito della vicepresidente ha il titolo di second gentleman degli Stati Uniti d'America; ci\u00f2 \u00e8 avvenuto per la prima volta nel 2021 con la nomina a Second Gentleman di Douglas Emhoff, marito di Kamala Harris, prima donna eletta alla vicepresidenza degli Stati Uniti d'America e vicepresidente attualmente in carica."}
{"id": "2985956", "revid": "1310927", "url": "https://it.wikipedia.org/wiki?curid=2985956", "title": "Knattspyrnuf\u00e9lagi\u00f0 Haukar", "text": "Il Knattspyrnuf\u00e9lagi\u00f0 Haukar \u00e8 una societ\u00e0 polisportiva islandese con sede a Hafnarfj\u00f6r\u00f0ur e che vanta squadre nelle discipline del calcio, sci, scacchi, pallamano, pallacanestro e karate.\nStoria.\nLa societ\u00e0 fu fondata il 12 aprile 1931 da un gruppo di 13 ragazzi che si ritrovarono in un locale della KFUM (corrispondente islandese all'associazione YMCA) per organizzare un nuovo club sportivo in citt\u00e0. Il nome venne scelto alla 3\u00aa riunione del club.\nL'\u00c1svellir Arena \u00e8 l'impianto in cui giocano le squadre della polisportiva Haukar: esso comprende due terreni di gioco per il calcio (uno in erba naturale e uno in erba sintetica) e un parquet per il basket e la pallamano.\nSezione calcistica.\nNella stagione 2017 la sezione calcistica maschile milita in 1. deild karla, la seconda serie del campionato islandese di calcio, cos\u00ec come quella femminile, in 1. deild kvenna, anche in questo caso secondo livello del campionato islandese di categoria.\nL'8 ottobre 2009, la squadra di calcio dell'Haukar ha per\u00f2 scelto di giocare le gare interne del campionato allo stadio Vodafonev\u00f6llurinn di Valur.\nNello stesso periodo \u00e8 stata costruita una tribuna di 500 posti per il terreno in erba artificiale dell'\u00c1svellir Arena, il tutto per rispettare i regolamenti del campionato islandese di calcio femminile."}
{"id": "2985958", "revid": "89146", "url": "https://it.wikipedia.org/wiki?curid=2985958", "title": "Haukar", "text": ""}
{"id": "2985966", "revid": "54666", "url": "https://it.wikipedia.org/wiki?curid=2985966", "title": "Fondazione culturale prussiana", "text": ""}
{"id": "2985967", "revid": "54666", "url": "https://it.wikipedia.org/wiki?curid=2985967", "title": "Stiftung Preu\u00dfischer Kulturbesitz", "text": ""}
{"id": "2985980", "revid": "158913", "url": "https://it.wikipedia.org/wiki?curid=2985980", "title": "Scifelli", "text": "Scifelli \u00e8 una frazione del comune di Veroli, in provincia di Frosinone, distante 6,53 km dal capoluogo. Conta circa 690 abitanti.\nIl suo nome deriva probabilmente da \"scifo\", un antico tipo di vaso solitamente usato per abbeverare gli animali..\nVi sorgono una chiesa, dedicata alla Madonna del Buon Consiglio, e un ex collegio redentorista, annesso alla chiesa. Il complesso, originariamente composto da una cappella lignea dedicata a Santa Cecilia e un piccolo edificio annesso, venne fondato dal sacerdote francese Luigi Arnaud che, su indicazione dei cistercensi della vicina abbazia di Casamari, ne fece dono ai redentoristi, i quali ingrandirono la chiesa e il convento."}
{"id": "2985983", "revid": "486946", "url": "https://it.wikipedia.org/wiki?curid=2985983", "title": "Ecosy", "text": ""}
{"id": "2985986", "revid": "767487", "url": "https://it.wikipedia.org/wiki?curid=2985986", "title": "Wizard (gruppo musicale)", "text": "I Wizard sono una band power metal tedesca, formata nel 1989.\nStoria.\nFormati nel 1989 per volere del batterista S\u00f6ren van Heek, nel 2003 il chitarrista Michael Maass lascia il gruppo a causa di problemi di salute. Viene quindi sostituito da Dano Boland, fino al 2004.\nNel 2006 la band lascia l'etichetta discografica Limb Music dopo 4 album e stipula un nuovo contratto con la Massacre Records, pubblicando l'album \"Goochan\" il 27 gennaio 2007.\nIl 18 maggio 2007 Michael Maass ritorna nel gruppo dopo una pausa durata 4 anni.\nStile musicale.\nDefiniti come l'alternativa tedesca ai Manowar, i Wizard presentano testi molto simili alla band statunitense: trattano spesso di battaglie, metal, guerre, saccheggi, ad eccezione dell'album \"Odin\" che \u00e8 basato sulla mitologia norrena.\nTuttavia il gruppo suona in maniera pi\u00f9 veloce rispetto ai Manowar, ed il cantante presenta un'estensione vocale molto pi\u00f9 ampia."}
{"id": "2985987", "revid": "79457", "url": "https://it.wikipedia.org/wiki?curid=2985987", "title": "Noi ... no!", "text": ""}
{"id": "2985988", "revid": "2519", "url": "https://it.wikipedia.org/wiki?curid=2985988", "title": "Giovanni Battista Bossi", "text": "Biografia.\nFiglio di Francesco, architetto, e di Teresa Arena fu indirizzato agli studi di ingegneria dal padre che lo iscrisse al Politecnico di Pavia. Si sent\u00ec tuttavia attratto verso pi\u00f9 la pittura e dopo un anno si iscrisse all'Accademia di Brera dove studi\u00f2 sotto la guida del pittore Eugenio Gignous.\nNel 1888 spos\u00f2 Ida Gadda, figlia dell'imprenditore edile Pietro Gadda, per il quale svolse molta della sua attivit\u00e0 di architetto (casa Gadda, casa Bossi, Edicola Gadda). Abbandon\u00f2 l'accademia e si iscrisse ad una scuola speciale di architettura dove nel 1889 ottenne un premio con medaglia di bronzo nella terza classe della scuola di architettura elementare e una menzione onorevole alla scuola di prospettiva.\nNel 1891 riport\u00f2 menzione onorevole al quarto anno e nel 1894 ottenne la qualifica di professore di disegno architettonico.\nNel 1900 fu eletto socio onorario dell'Accademia di Brera e in seguito fece anche parte della Consulta Archeologica.\nLavor\u00f2 fino al 1904 in via Fatebenefratelli 21, in seguito si trasfer\u00ec in Piazza Oberdan 4, per meglio seguire i lavori di Casa Alessio e Casa Bossi in zona Monforte.\nNel 1905 fece parte della redazione dell\"'Architettura Italiana\" e della Commissione Esaminatrice della Facolt\u00e0 di Architettura del Politecnico di Milano, insieme agli architetti Giuseppe Sommaruga, Moretti, Ulisse Stacchini, nel 1910 fu nominato Cavaliere dell'Ordine della Corona d'Italia.\nNel 1906 partecip\u00f2 all'Esposizione Internazionale del Sempione per la quale aveva progettato il classicheggiante \"Padiglione della Pace\".\nLa sua produzione rallent\u00f2, e in seguito termin\u00f2, a causa della Prima guerra mondiale, la sua ultima opera fu infatti il progetto della casa dei fratelli Conti in corso Magenta 84, ultimata nel 1913.\nMor\u00ec nel 1924 all'et\u00e0 di sessant'anni.\nSecondo C. Guenzi \"\u00abrispetto alla produzione di un Moretti, di un Sommaruga, pi\u00f9 monumentale e appariscente, quella di Bossi \u00e8 in realt\u00e0 molto pi\u00f9 significativa, dal punto di vista tipologico, per la ricerca di penetrare oltre le facciate: le piante delle case di abitazione di G.B. Bossi sono progettate con perizia, con economia di spazio, le soluzioni anche di aerazione, di luce, vani scale e vani tecnici sono cos\u00ec ingegnose da far collocare la sua opera ad un livello assolutamente diverso dalla maggior parte dei contemporanei\u00bb\"."}
{"id": "2985989", "revid": "33689", "url": "https://it.wikipedia.org/wiki?curid=2985989", "title": "Fitness festival", "text": ""}
{"id": "2985999", "revid": "125328542", "url": "https://it.wikipedia.org/wiki?curid=2985999", "title": "La Familia Michoacana", "text": "La Familia Michoacana (let. \"la famiglia di Michoac\u00e1n\"), o semplicemente \"La Familia\", \u00e8 stato un cartello della droga con base nello Stato messicano di Michoac\u00e1n. Un tempo alleata con il cartello del Golfo come parte dei \"Los Zetas\", si scisse nel 2006 per fondare una propria organizzazione.\nI principali soci in affari del cartello sono Jos\u00e9 de Jes\u00fas M\u00e9ndez Vargas, Servando G\u00f3mez Mart\u00ednez e Dionicio Loya Plancarte, ciascuno dei quali \u00e8 in stato di latitanza con una taglia di 2ml $.\nStoria.\nSi ritiene che \"La Familia\" si sia originata negli anni '80 come gruppo di vigilantes con lo scopo dichiarato di dare la caccia a criminali e spacciatori di droga per aiutare la grave situazione sociale nel Michoac\u00e1n. Da allora, costruendosi un mito su questa reputazione, il potere nel frattempo acquisito la port\u00f2 a diventare una vera e propria banda criminale.\nEmerse come organizzazione criminale di primo piano negli anni '90 divenendo un braccio armato al servizio del cartello del Golfo per prendere il controllo del mercato della droga nel Michoac\u00e1n in mano a bande rivali. Sotto l'egemone guida dei \"Los Zetas\" si form\u00f2 l'addestramento militare del gruppo.\nNel 2006 dopo un'operazione antidroga che port\u00f2 alla frammentazione del gruppo, ne segu\u00ec una scissione dei restanti membri dai \"Los Zetas\", che divennero forti rivali insieme con il cartello di Beltr\u00e1n Leyva. Il nuovo e giovane gruppo trov\u00f2 un'alleanza di fiducia con il cartello di Sinaloa capeggiato da Joaqu\u00edn Guzm\u00e1n e col cartello di Tijuana della famiglia Arellano Felix. Questi forti legami hanno portarono il cartello a divenire uno dei pi\u00f9 potenti e influenti dell'intero Messico.\nNel dicembre del 2010 viene ucciso dalla polizia il capo dell'organizzazione Nazario Moreno.\nSfondo religioso.\nL'ex capo del cartello \u00e8 Nazario Moreno Gonz\u00e1lez, detto \"El Mas Loco\" (let. \"il pi\u00f9 pazzo\"), il quale considerava gli omicidi dei suoi nemici come una sorta di obbligo divino. Portava con s\u00e9 sempre una \"bibbia\" nella quale sono appuntati i suoi ordini morali, ed \u00e8 noto che abbia imposto ai membri del cartello di non fare uso di droghe, ma di venderla soltanto.\n\"La Familia\" \u00e8 a volte descritta come un'organizzazione quasi-religiosa dal momento che i suoi capi, Moreno Gonz\u00e1lez e M\u00e9ndez Vargas, definiscono il proprio operato come \"giustizia divina\" e pare abbiano avuto (e hanno) legami con seguaci del movimento Nuova Gerusalemme anch'esso noto per le proprie argomentazioni sulla giustizia."}
{"id": "2986006", "revid": "1522738", "url": "https://it.wikipedia.org/wiki?curid=2986006", "title": "Los Negros", "text": "Los Negros \u00e8 un'organizzazione criminale e gruppo paramilitare messicano. Inizialmente costituita come braccio armato del cartello di Sinaloa per fronteggiare i potenti \"Los Zetas\" e le forze di sicurezza governative, in seguito si misero a lavorare per il cartello di Beltr\u00e1n Leyva. Oggi si tratta grosso modo di un'unit\u00e0 paramilitare comandata dal trafficante di droga messicano-americano Edgar Valdez Villarreal. \nDopo che nel dicembre 2009 a seguito della morte di Arturo Beltr\u00e1n Leyva ucciso in una sparatoria con le forze armate messicane, il gruppo tent\u00f2 di prendere l'egemonia dell'ormai decapitato cartello di Beltr\u00e1n Leyva facendo scoppiare una faida si verific\u00f2 una scissione interna che port\u00f2 a una frammentazione in due sottogruppi: il primo guidato da Edgar Valdez Villarreal e Gerardo Alvarez-Vazquez e il secondo da H\u00e9ctor Beltr\u00e1n Leyva, nonch\u00e9 capo corrente del ricostituito cartello, e Sergio Villareal Barrag\u00e1n. Dopo questi eventi, i \"Los Negros\" strinsero amicizia con gli storici rivali dei \"Los Zetas\" perch\u00e9 venne a meno il motivo di conflitto.\nPer effettuare omicidi su commissione e altre attivit\u00e0 illegali, i \"Los Negros\" si affidano saltuariamente a bande criminali come la Eme e Mara Salvatrucha. Sono stati in conflitto a Nuevo Laredo per prendere il controllo del traffico di droga nella regione.\nInizialmente operanti nella sola Tamaulipas, in seguito hanno esteso la loro presenza negli Stati di Nuevo Le\u00f3n, Coahuila, San Luis Potos\u00ed, Veracruz, Michoac\u00e1n, Guerrero, Zacatecas e Sonora.\nGuerra di Nuevo Laredo.\nNuevo Laredo, nello Stato di Tamaulipas, fu al centro di una violenta guerra tra il cartello di Sinaloa via Los Negros e il cartello del Golfo via Los Zetas. L'importanza della regione sta nell'essere un importante via per il passaggio dei carichi di droga, si stima circa 9.000 autocarri per un 40% del totale delle esportazioni messicane verso gli Stati Uniti.\nTutto inizi\u00f2 nel 2003 quando il capo del cartello del Golfo, Osiel C\u00e1rdenas, fu arrestato, scatenando la pronta reazione del cartello di Sinaloa, che invi\u00f2 200 uomini a Nuevo Laredo per prendere il controllo del territorio approfittando della situazione venuta a crearsi all'interno del cartello rivale.\nDopo che i media iniziarono a preoccuparsi dell'argomento, i cartelli dapprima iniziarono a circuire il sistema mediatico locale con intimidazioni e minacce varie, per poi uccidere il giornalista Roberto Mora Javier Garcia della testata \"El ma\u00f1ana\", mettendo a tacere gran parte dei giornali locali. Nel 2008, Edgar Vald\u00e9z usufru\u00ec di un giornale locale per mettere un annuncio personale nel quale accusava i \"Los Zetas\" di essere \"narcorapitori\" e servitori dei funzionari statali e dell'ufficio del procuratore generale dai quali riceverebbero protezione.\nIl conflitto ebbe vasta eco e si diffuse capillarmente anche ad Acapulco, dove alcuni Z tentarono di rapire dei membri Sinaloa non riuscendoci. Di contraccambio, cinque Z furono catturati, portati in un casolare abbandonato e ripresi mentre venivano barbaramente picchiati e uccisi.\nIn seguito tra i due gruppi armati c'\u00e8 stata un'alleanza."}
{"id": "2986009", "revid": "640277", "url": "https://it.wikipedia.org/wiki?curid=2986009", "title": "Clementine (veicolo spaziale)", "text": "Clementine (denominata ufficialmente Deep Space Program Science Experiment, in acronimo DSPSE) \u00e8 stato un veicolo spaziale statunitense lanciato nel 1994 col duplice obiettivo di sperimentare gli effetti di una lunga esposizione nello spazio dei suoi componenti e realizzare osservazioni scientifiche della Luna e di alcuni asteroidi, in particolare 1620 Geographos.\nStoria.\nIl nome ufficiale della missione spaziale nota come \"Clementine\" era \u00ab\"Deep Space Program Science Experiment\"\u00bb (DSPSE); il nome \u00abClementine\u00bb le venne dato perch\u00e9, come la Clementine della canzone \"Oh my darling, Clementine\", per completare la sua missione la navicella sarebbe \"stata persa per sempre\". La missione spaziale era stata programmata congiuntamente dal \"\"Ballistic Missile Defense Organization\" (BMDO, denominato in precedenza \"Strategic Defense Initiative\", SDI) e dalla NASA. L'obiettivo della missione era duplice: testare i sensori e i componenti di veicoli spaziali in condizioni di lunga esposizione allo spazio interplanetario e di fare osservazioni scientifiche alla Luna e all'asteroide 1620 Geographos che nel 1994 si sarebbe trovato nel suo massimo avvicinamento alla Terra. Il programma della missione dovette tuttavia essere cambiato in corso d'opera perch\u00e9 a causa di un malfunzionamento del veicolo spaziale le osservazioni di Geographos non poterono essere effettuate.\nIl veicolo spaziale era stato lanciato il 25 gennaio 1994. I primi compiti della sonda consistevano nell'esecuzione di una mappatura dell'intera superficie lunare della durata di 2 mesi; il veicolo venne pertanto messo in un'orbita compresa tra 425 e 2950 km dalla Luna e inizi\u00f2 la serie di rilevazioni anche di radiazioni di lunghezza d'onda differente da quelle della luce visibile, come le radiazioni ultraviolette (ricorso alla tecnologia Lidar) e quelle infrarosse. Il 7 maggio 1994, completata la ricognizione della Luna, la sonda Clementine avrebbe dovuto abbandonare l'orbita lunare per raggiungere l'asteroide 1620 Geographos. A causa di un guasto tecnico, la perdita di propellente, Clementine non pot\u00e9 lasciare l'orbita lunare. Fino al giugno 1994, quando cio\u00e8 dal veicolo non vennero inviati pi\u00f9 dati, Clementine continu\u00f2 lo studio della Luna, inviando immagini importanti dal punto di vista scientifico e spettacolari ottenute per mezzo di una macchina fotografica ad alta risoluzione (in lingua inglese: \"High-resolution camera\", HIRES).\nLa pi\u00f9 importante delle scoperte compiute da Clementine fu la presenza di acqua ghiacciata sul fondo dei crateri prossimi al polo sud della luna. Clementine permise inoltre di identificare una singolarit\u00e0 di alcune delle parti pi\u00f9 elevate del bordo del cratere Peary, nei pressi del polo nord lunare: le cime dei pi\u00f9 alti picchi, chiamate collettivamente \"Vette della luce eterna\", ricevono sempre la luce del Sole, unica regione del sistema solare finora conosciuta in cui il Sole non tramonta mai. Il fenomeno fu descritto in una comunicazione breve apparsa nel 2004 sulla rivista \"Nature\". Entrambe le scoperte costituiscono dati molto importanti in vista di una eventuale futura colonizzazione della Luna.\nGalleria d'immagini.\nImmagini ottenute per mezzo della fotocamera ad alta risoluzione (HIRES) di Clementine e visibili per mezzo del software NASA World Wind."}
{"id": "2986015", "revid": "183114", "url": "https://it.wikipedia.org/wiki?curid=2986015", "title": "Sonda Clementine", "text": ""}
{"id": "2986016", "revid": "183114", "url": "https://it.wikipedia.org/wiki?curid=2986016", "title": "Clementine mission", "text": ""}
{"id": "2986018", "revid": "183114", "url": "https://it.wikipedia.org/wiki?curid=2986018", "title": "Clementine (sonda)", "text": ""}
{"id": "2986023", "revid": "483293", "url": "https://it.wikipedia.org/wiki?curid=2986023", "title": "Campionato italiano 1901", "text": ""}
{"id": "2986029", "revid": "697352", "url": "https://it.wikipedia.org/wiki?curid=2986029", "title": "Serie A 1949", "text": ""}
{"id": "2986030", "revid": "697352", "url": "https://it.wikipedia.org/wiki?curid=2986030", "title": "Serie A 1948", "text": ""}
{"id": "2986031", "revid": "287204", "url": "https://it.wikipedia.org/wiki?curid=2986031", "title": "Campionati italiani di atletica leggera", "text": ""}
{"id": "2986032", "revid": "173617", "url": "https://it.wikipedia.org/wiki?curid=2986032", "title": "Campionati italiani assoluti di tennis", "text": "I Campionati italiani assoluti di tennis sono i campionati nazionali italiani di tennis organizzati dalla Federazione Italiana Tennis dal 1895 al 2004 e nuovamente nel 2020. Nel 2005 il torneo non si disput\u00f2, ma la Federazione Italiana Tennis omaggi\u00f2 con lo scudetto Filippo Volandri e Francesca Schiavone, primi tennisti azzurri nei ranking ATP e WTA. Nel 2020 gli assoluti sono tornati in scena al Tennis Club Todi 1971."}
{"id": "2986034", "revid": "172343", "url": "https://it.wikipedia.org/wiki?curid=2986034", "title": "CA Brive", "text": ""}
{"id": "2986035", "revid": "729019", "url": "https://it.wikipedia.org/wiki?curid=2986035", "title": "Riki Flutey", "text": "Biografia.\nNato a Wairarapa, fu campione del mondo U-19 con la nazionale neozelandese nel 1999 e gioc\u00f2 con i New Zealand Maori nel 2002.\nNel 1998 esord\u00ec nella selezione provinciale neozelandese di Hawkes Bay, poi tra il 1999 e il 2005 ha giocato con Wellington nel National Provincial Championship.\nFlutey esord\u00ec con gli Hurricanes contro i Blues nel turno di apertura del super 12 del 2002.\nDopo 5 partite del torneo del 2005, si trasfer\u00ec in Inghilterra per giocare negli London Irish.\nNel 2005-06 guid\u00f2 la squadra a conquistare i play-off del Guinness Premiership. e la sfortunata finale persa in Challenge Cup alla fine della stagione 2006-07, quindi lasci\u00f2 gli Irish per i London Wasps.\nLa prima stagione nel 2007/2008 fu eccezionale con la vittoria del campionato, ed il premio come \"giocatore dell'anno\"\nNel 2008 Flutey si trasfer\u00ec nel Top 14 al club Brive, dove gi\u00e0 giocavano gli inglesi Andy Goode, Steve Thompson e Jamie Noon., ma dopo 5 partite ha subito un grave infortunio che ha chiuso la sua stagione. Il contratto venne quindi sciolto consensualmente e Flutey torn\u00f2 nel 2010-11 ai Wasps.\nGrazie a tre anni di residenza in Inghilterra, Flutey divenne \"eleggibile\" per giocare con la nazionale inglese nel settembre 2008\nInserito tra i giocatori di interesse della nazionale da Martin Johnson, esord\u00ec nella nazionale inglese contro i Pacific Islanders a Twickenham l'8 novembre 2008. e realizz\u00f2 la su aprima meta contro l'Italia nel Sei Nazioni 2009.\nDopo due sconfitte con e , fu decisivo nella vittoria contro la , realizzando due mete e favorendone un'altra. Quindi realizz\u00f2 un'altra meta contro la e venne eletto \"men of the match\".\nNel 2009 fu selezionato per il tour dei British and Irish Lions 2009. Il 30 maggio divenne il primo giocatore ad aver giocato contro i Lions e per i Lions in carriera. Aveva giocato infatti contro i Lions nel tour del 2005.\nFlutey gioc\u00f2 il terzo e ultimo vittorioso test match del tour.\nAccuse di aggressione.\nIl 3 dicembre 2001 aggred\u00ec senza evidenti motivi, a Rosario, un teen-ager, Gabriel Capotosti, che dovette essere sottoposto a intervento chirurgico per una frattura al naso. Flutey dovette restare 4 giorni in cella, dopo essere stato arrestato nell'albergo dove risiedeva con la squadra di Wellington. Uscito su cauzione, sub\u00ec una causa da parte dei genitori della vittima. \nIl caso venne giudiziariamente chiuso nel dicembre 2008."}
{"id": "2986036", "revid": "352448", "url": "https://it.wikipedia.org/wiki?curid=2986036", "title": "Morena Rogen", "text": ""}
{"id": "2986037", "revid": "352448", "url": "https://it.wikipedia.org/wiki?curid=2986037", "title": "Morena di Rogen", "text": ""}
{"id": "2986038", "revid": "965985", "url": "https://it.wikipedia.org/wiki?curid=2986038", "title": "Cellula solare", "text": ""}
{"id": "2986039", "revid": "32625575", "url": "https://it.wikipedia.org/wiki?curid=2986039", "title": "Fotoresistore", "text": ""}
{"id": "2986040", "revid": "6923", "url": "https://it.wikipedia.org/wiki?curid=2986040", "title": "Il colore della vittoria", "text": "Il colore della vittoria \u00e8 una miniserie televisiva italiana del 1990, diretta da Vittorio De Sisti.\nTrama.\nLa miniserie racconta, in modo romanzato, la vicenda della nazionale italiana di calcio al e segue, in particolare, la storia di Attilio Ferraris, calciatore che fu convocato dal commissario tecnico azzurro Vittorio Pozzo contro la volont\u00e0 del regime fascista, e che lo ripag\u00f2 con grandi prestazioni culminate nella vittoria della Coppa Rimet.\nInesattezze storiche.\nCome gi\u00e0 detto, i fatti sono raccontati in maniera molto libera e romanzata; ci\u00f2 \u00e8 affermato all'inizio della prima puntata, in cui la voce narrante di un bambino dice esplicitamente che i ricordi e i sogni non sono corrispondenti del tutto alla realt\u00e0. Felice Borel \u2014 all'epoca della prima visione della miniserie, tra gli ultimi elementi di quella nazionale a essere ancora in vita \u2014, sollecitato in merito, dichiar\u00f2 infatti che \"Il colore della vittoria\" conteneva numerose inesattezze:"}
{"id": "2986043", "revid": "1829756", "url": "https://it.wikipedia.org/wiki?curid=2986043", "title": "Top Secret (programma televisivo)", "text": "Top Secret \u00e8 stato un programma di approfondimento condotto e curato da Claudio Brachino e dalla testata Videonews che \u00e8 andato in onda su Rete 4 dal 18 febbraio 2002 al 29 giugno 2011 in prima o in seconda serata, per poi passare su TGcom24 dall'8 al 29 luglio 2012. Dal 25 giugno 2015 al 30 luglio 2017 \u00e8 stato trasmesso in seconda serata su Canale 5.\nLa trasmissione si occupava degli aspetti segreti e misteriosi di varie vicende di attualit\u00e0, spettacolo e storia.\nEdizioni e ascolti dal 2010 al 2017.\nNona edizione (2010).\nIl 3 giugno 2010 \u00e8 andata in onda la decima edizione composta da prime cinque serate al gioved\u00ec sera su Rete 4.\nDecima edizione (2011).\nLa 10\u00aa edizione \u00e8 in onda dal 31 marzo 2011, su Rete 4 in prima serata e condotto da Claudio Brachino. Il programma si interrompe dopo la terza puntata per gli scarsi indici di ascolto.\nUndicesima edizione (2012).\nIl programma ritorna dall'8 al 29 luglio 2012 sul canale TGcom24 in prima serata alle 21:30.\nDodicesima edizione (2015).\nIl programma \u00e8 andato in onda dal 25 giugno al 3 agosto, per sei puntate, in seconda serata su Canale 5 sempre con la conduzione di Claudio Brachino. Inizialmente il programma \u00e8 andato in onda il gioved\u00ec, subito dopo il reality \"Temptation Island\"; quando questo si \u00e8 spostato al marted\u00ec, \"Top Secret\" l'ha seguito. L'ultima puntata, dopo la conclusione del reality, si \u00e8 spostata al luned\u00ec. Top Secret ha ottenuto un buon riscontro di pubblico.\nTredicesima edizione (2016).\nIl programma \u00e8 andato in onda dal 28 giugno al 1\u00ba agosto, per cinque puntate, in seconda serata su Canale 5 ancora una volta con la conduzione di Claudio Brachino. Le prime quattro puntate sono andate in onda il marted\u00ec, subito dopo il reality \"Temptation Island\"; l'ultima puntata \u00e8 andata in onda di luned\u00ec, subito dopo la replica di Ciao Darwin 6. Il 12 luglio 2016 la trasmissione non \u00e8 andata in onda per lasciare spazio ad uno speciale del TG5 dedicato ai fatti della strage ferroviaria in Puglia avvenuta quel giorno.\nQuattordicesima edizione (2017).\nIl programma va in onda dal 26 giugno al 31 luglio, per sei puntate, in seconda serata subito dopo \"Temptation Island\" su Canale 5 con la conduzione, anche questa volta, di Claudio Brachino. La seconda puntata, inizialmente prevista per il 3 luglio, non \u00e8 andata in onda per lasciare spazio allo speciale del TG5, dedicato al celebre comico e attore Paolo Villaggio (che \u00e8 morto proprio nello stesso giorno), ed \u00e8 stata spostata al 4 luglio. Tutte le puntate di questa edizione, sono andate in onda di luned\u00ec, ad eccezione della seconda e della quarta, andate in onda di marted\u00ec, e della sesta, andata in onda di domenica."}
{"id": "2986045", "revid": "838137", "url": "https://it.wikipedia.org/wiki?curid=2986045", "title": "Kralice", "text": "Kralice pu\u00f2 riferirsi a diversi toponimi della Repubblica Ceca:"}
{"id": "2986046", "revid": "857138", "url": "https://it.wikipedia.org/wiki?curid=2986046", "title": "Kramol\u00edn", "text": "Kramol\u00edn pu\u00f2 riferirsi a diversi toponimi della Repubblica Ceca:"}
{"id": "2986047", "revid": "287204", "url": "https://it.wikipedia.org/wiki?curid=2986047", "title": "Kramolin", "text": ""}
{"id": "2986050", "revid": "599013", "url": "https://it.wikipedia.org/wiki?curid=2986050", "title": "Krchleby", "text": "Krchleby pu\u00f2 riferirsi a diversi toponimi della Repubblica Ceca:"}
{"id": "2986051", "revid": "599013", "url": "https://it.wikipedia.org/wiki?curid=2986051", "title": "Krhov", "text": "Krhov pu\u00f2 riferirsi a diversi toponimi della Repubblica Ceca:"}
{"id": "2986054", "revid": "405275", "url": "https://it.wikipedia.org/wiki?curid=2986054", "title": "Storm chasing", "text": "Lo storm chasing \u00e8 l'attivit\u00e0 di caccia ai temporali, svolta da appassionati e studiosi chiamati \"storm chaser\".\nI fenomeni atmosferici studiati sono fulmini, grandine, tornado, uragani, trombe marine e tempeste.\nLo storm chasing viene praticato per passione, ma soprattutto per motivi scientifici: conoscere i cambiamenti dei fenomeni atmosferici pu\u00f2 infatti aiutarne la previsione. \nGli eventi naturali non possono essere evitati, ma sapere dove e quando succedono pu\u00f2 diminuire la loro pericolosit\u00e0.\nStoria.\nI primi cacciatori di temporali sono stati Roger Jensen e David Hoadley, che negli anni cinquanta, senza l'aiuto di PC e telefono cellulare si limitano a fotografare i tornado.\nLo storm chasing diventa un'attivit\u00e0 scientifica nel 1961, quando Neil Ward insegue un violento temporale che produce un tornado. Ward, comunicando via radio con il \"servizio meteorologico\", permette per la prima volta di controllare sul luogo del temporale ci\u00f2 che viene visto dai radar.\nNel 1964 a Norman, nello stato dell'Oklahoma, viene fondato l'NSSL (\"National Severe Storms Laboratory\") in collaborazione con il dipartimento di meteorologia dell'universit\u00e0 dell'Oklahoma, con lo scopo di migliorare le tecniche di previsione dei tornado.\nNel 1972 un gruppo di cacciatori di tornado forma il TIP (\"Tornado Intercept Project\"). Essi sono i primi ad utilizzare un radar doppler.\nNel 1980 Howard Bluestein costruisce insieme ai colleghi del NSSL il TOTO (\"Totable Tornado Observatory\"), un grosso contenitore di sensori meteorologici. L'idea di piazzare il TOTO sul percorso di un tornado, per far aspirare i sensori dal vortice; l'impresa viene per\u00f2 giudicata troppo pericolosa e l'esperimento viene abbandonato.\nNegli anni novanta Joshua Wurman, utilizzando un veicolo munito di radar doppler, misura una velocit\u00e0 del vento di 511\u00a0km/h, la pi\u00f9 alta mai registrata.\nNel 1994 il NSSL d\u00e0 vita ad un'operazione scientifica chiamata \"progetto VORTEX 1\" che, grazie all'utilizzo di attrezzature all'avanguardia, ottiene importanti informazioni su pressione, umidit\u00e0 e temperatura di temporali e tornado. \nIl progetto VORTEX 1' termina nel 2008 e riprende nel maggio 2009 con il nome \"VORTEX 2\".\nLe fasi della caccia.\nScegliere l'obiettivo.\nDeterminare l'instabilit\u00e0 atmosferica.\nIl primo passo dello \"storm chasing\" consiste nel determinare dove e quando nasceranno i temporali. \u00c8 quindi necessario prevedere l'instabilit\u00e0 atmosferica.\nL'instabilit\u00e0 atmosferica si ha quando il riscaldamento solare crea correnti invisibili d'aria calda che, trovandosi in zone con temperatura pi\u00f9 bassa, tendono a salire verso l'alto a causa del loro minor peso (secondo il principio conosciuto come spinta di Archimede).\nLe masse d'aria calda, salendo, si espandono per la minore pressione fino a raffreddarsi, perdendo tutta l'acqua contenuta.\nL'acqua, condensandosi, forma una nube visibile, che subisce un'ulteriore spinta verso l'alto a causa del calore latente ceduto durante la condensazione.\nLa spinta genera un risucchio d'aria dall'ambiente, creando cos\u00ec correnti ascensionali all'interno della nube. Queste correnti, raggiungendo alte quote, condensano a causa della bassa temperatura e precipitano sotto forma di pioggia..\n\u00c8 fondamentale quindi conoscere e studiare quei fattori, quali temperatura, vento, pressione e umidit\u00e0, che possono creare un'instabilit\u00e0 nell'atmosfera, e di conseguenza un temporale.\nIndividuare il CAP.\nUno dei pi\u00f9 importanti, fra i fattori presi in considerazione, \u00e8 il \"CAP\".\nIl termine indica la presenza nella troposfera, la parte dell'atmosfera a diretto contatto con il suolo, di uno strato di aria calda e secca. Il CAP \u00e8 una barriera che favorisce l'instabilit\u00e0 atmosferica, in quanto l'aria sottostante continua a scaldarsi mentre l'aria sovrastante pu\u00f2 raffreddarsi.\nLo spessore di questa barriera determina il cambiamento delle \"condizioni meteorologiche\": \nIl CAP ideale per lo \"storm chasing\" \u00e8 quello medio-forte, in quanto i temporali che riescono a superare la barriera di aria calda sono pochi, intensi e non si ostacolano tra loro, agevolando cos\u00ec il lavoro dello \"storm chaser\".\nRaggiungere l'obiettivo.\nUna volta scelta la zona di studio, lo \"storm chaser\" ha a disposizione diversi strumenti di nowcasting: il satellite meteorologico, il radar meteorologico e il fulminometro (che pu\u00f2 anche essere portatile), oltre che alla vista.\nLa riuscita o meno di un buon lavoro dipende dalla bravura dello \"storm chaser\" e dall'osservazione di alcuni utili accorgimenti.\nDistanza.\n\u00c8 consiglibile studiare un temporale da una distanza di sicurezza, per evitare i pericoli del caso e per prevedere meglio le traiettorie della tempesta e le strade da percorrere per seguirla.\nAnche le fotografie vanno scattate da una distanza ragionevole, soprattutto per riuscire a inquadrare completamente il soggetto.\nPosizione.\n\u00c8 importante scegliere la giusta posizione rispetto alla tempesta, per poter godere di una vista migliore senza correre il rischio di essere travolti dal vento e dalla pioggia.\nLa posizione da tenere varia a seconda del tipo di tempesta e dell'esperienza dello \"storm chaser\".\nStorm Chasing in Italia.\nLe zone italiane dove si possono formare temporali e tornado sono la Pianura Padana, la costa adriatica, la costa tirrenica dalla Toscana a Napoli e la Sicilia nelle zone di Ragusa e Catania.\nNon basta per\u00f2 una tempesta per creare un tornado, e l'Italia vista singolarmente, non ha un territorio adatto per la pratica dello \"storm chasing\".\nL'unica area d'Italia morfologicamente adatta all'inseguimento dei temporali, nonch\u00e9 con microclima molto favorevole per la nascita di tempeste e temporali \u00e8 a Pianura Padana, area italiana storicamente tornadica con importanti e frequenti \"outbreak\" tornadici. \nLa pratica dello \"storm chasing\" per\u00f2 non \u00e8 per nulla facile da attuare in Italia.\nManca un sistema satellitare in grado di dare previsioni in tempo reale, e le reti stradali, spesso invase dal traffico, impediscono l'inseguimento dei temporali.\nStorm Chasing negli USA.\nNegli Stati Uniti, sia la tecnologia sia la geografia del territorio sono favorevoli all'attivit\u00e0 di caccia.\nI cacciatori di temporali che si trovano negli USA possono sfruttare satelliti in continuo aggiornamento ed il \"Nexrad\", un radar di ultima generazione che, sovrapposto alle mappe della rete stradale, permette di conoscere la propria posizione rispetto al temporale.\nLa \"Tornado Alley\".\nNegli USA dal Texas al Nord Dakota, dal Colorado al Tennessee, si estende la Tornado Alley, la zona dove la possibilit\u00e0 di assistere a temporali e tornado \u00e8 la pi\u00f9 alta del mondo. Essa \u00e8 costituita per la maggior parte da pianure disabitate: le correnti d'aria provenienti dai due oceani fra i quali gli USA si trovano, Atlantico e Pacifico, possono quindi viaggiare indisturbate a forti velocit\u00e0.\nInoltre non esistono problemi di traffico e il cacciatore pu\u00f2 spostarsi da un luogo all'altro nei tempi stabiliti."}
{"id": "2986056", "revid": "98077", "url": "https://it.wikipedia.org/wiki?curid=2986056", "title": "Mi appello a Cesare", "text": ""}
{"id": "2986057", "revid": "1305772", "url": "https://it.wikipedia.org/wiki?curid=2986057", "title": "Krup\u00e1", "text": ""}
{"id": "2986058", "revid": "767487", "url": "https://it.wikipedia.org/wiki?curid=2986058", "title": "Dragon Ball Z - Sfida alla leggenda", "text": " \u00e8 un film d'animazione del 1994\ndiretto da Shigeyasu Yamauchi.\nSi tratta del 10\u00b0 film di \"Dragon Ball Z\", nonch\u00e9 il 2\u00b0 film dove appare Broly, il Super Saiyan leggendario dalla forza spropositata. Ma, stavolta, Son Goku \u00e8 morto e Son Goten, Trunks, Son Gohan e anche Videl sono gli unici che lo possono fermare.\nTrama.\nSette anni dopo aver salvato la Terra dalla minaccia di Cell, una navicella con a bordo il Saiyan Broly in fin di vita si schianta sulla terra. Nel frattempo Videl, Son Goten e Trunks sono in missione alla ricerca delle sette sfere del drago. Durante la ricerca dell'ultima sfera il gruppo si imbatte in un povero villaggio rurale caratterizzato dalla presenza di numerosi cristalli. Il gruppo si interroga sul perch\u00e9 la popolazione sia cos\u00ec povera nonostante l'abbondanza di ricchezze, e la risposta non tarda ad arrivare: uno sciamano con al collo l'ultima sfera del drago svela che il villaggio \u00e8 sotto costante attacco di un mostro. Inorriditi dalla volont\u00e0 dello sciamano di offrire sacrifici umani per scacciare il mostro e cogliendo la palla al balzo, il gruppo si offre di sconfiggere la creatura in cambio della sfera del drago. Dopo aver ucciso con facilit\u00e0 un grosso dinosauro che nulla pu\u00f2 contro le capacit\u00e0 di Goten e Trunks, Videl ha una discussione con Goten e lo schiaffeggia. L'urlo del bambino inconsapevolmente risveglia in lontananza l'odio cieco di Broly, che nella sua mente scambia il pianto di Goten con quello di Goku.\nIl mattino seguente, svegliata da forti esplosioni, Videl si imbatte in Broly e inconsapevole di chi sia lo ingaggia in combattimento. Prima che possa uccidere la ragazza, Goten e Trunks sopraggiungono sul luogo scagliandosi contro il guerriero. Nonostante i due bambini siano dei Super Saiyan nulla possono contro la forza inaudita di Broly, e vengono salvati solamente dall'arrivo tempestivo di Son Gohan. Sapendo di essere completamente surclassato, Gohan decide di combattere Broly cos\u00ec da guadagnare abbastanza tempo al resto del gruppo per mettere assieme le sfere del drago ed evocare Shenron, per chiedere al drago di uccidere Broly prima che sia troppo tardi. Il piccolo Goten per\u00f2 non conosce la formula per evocare il drago, e la forte esplosione causata da una delle sfere di energia di Broly disperde tutte le sfere.\nCapendo di essere l'ultimo baluardo a difesa della terra Gohan richiama a s\u00e9 tutta la sua potenza e si trasforma anch'egli in un Super Saiyan, mentre Broly risveglia il Super Saiyan leggendario. Nonostante sia completamente travolto dalla straripante potenza del leggendario Saiyan, Gohan riesce ad assestare comunque degli ottimi colpi, e sapendo di non poter battere l'avversario di pura potenza, sceglie di giocare d'astuzia e di sacrificarsi facendosi inseguire ad altissima velocit\u00e0 da Broly all'interno di un vulcano attivo. Gohan viene salvato dal repentino intervento di Piccolo, mentre Broly affoga nella lava.\nI festeggiamenti hanno per\u00f2 vita breve, poich\u00e9 Broly, nonostante sia vistosamente ferito, riemerge dalla lava pi\u00f9 rabbioso di prima. Dopo aver eliminato rapidamente Piccolo (che in realt\u00e0 era Crilin con gli stessi abiti di Piccolo), riprende sadicamente a malmenare Gohan, esausto. Videl, che non riesce a vedere il suo fidanzato cos\u00ec brutalmente massacrato, si getta contro Broly, che la schiaffeggia via. Gohan, risvegliato dal gesto della sua fidanzata, utilizza ogni briciolo di energia rimasta per trasformarsi nuovamente e scagliare una potentissima Kamehameha contro il Super Saiyan leggendario. In quest'ultima prova di forza Broly risponde col suo colpo pi\u00f9 potente, l'Esplosione Omega. La sfera d'energia di Broly \u00e8 mostruosamente potente, e nel tentativo di continuare a respingere l'attacco del nemico ed evitare che distrugga la terra, Goten unisce la sua Kamehameha a quella del fratello. Anche in due lo scontro energetico \u00e8 in favore di Broly, ma proprio mentre Gohan sussurra \u00abvorrei che pap\u00e0 fosse qui\u00bb sembra che le sfere del drago si risveglino richiamando sulla terra Son Goku. I tre, con l'aiuto di Trunks che distrae Broly, uniscono le loro onde energetiche e spazzano via il leggendario Saiyan contro il Sole, obliterandolo una volta per tutte. Goku svanisce cos\u00ec come \u00e8 apparso, lasciando il gruppo a domandarsi se Goku sia davvero apparso ad aiutarli o sia stata tutta la loro immaginazione dettata dal voler difendere la Terra.\nDistribuzione.\nEdizione italiana.\nIl primo doppiaggio italiano del film, usato per l'uscita in VHS e per la trasmissione su Rai 2 nel 2001, fu eseguito dalla Coop. Eddy Cortese e diretto da Fabrizio Mazzotta, con un cast differente da quello della serie TV. La terminologia venne mantenuta fedele alla versione italiana del manga.\nIl film fu ridoppiato nel 2003 dal cast italiano di \"Dragon Ball Z\" per la trasmissione in tre episodi (intitolati \"Il mostro della montagna\", \"Un avversario implacabile e \"Un aiuto dal cielo\") su Italia 1 nella serie \"Dragon Ball: La saga\". Il ridoppiaggio fu effettuato dalla Merak Film e diretto da Paolo Torrisi su dialoghi di Manuela Scaglione e Tullia Piredda in buona parte trascritti da quelli del primo doppiaggio. Tuttavia ci sono varie differenze in questo adattamento rispetto al precedente. Tra le principali: \nIl ridoppiaggio \u00e8 stato poi utilizzato per le successive trasmissioni TV e per l'uscita in DVD.\nEdizioni home video.\nL'edizione VHS del film fu prodotta da Dynamic Italia e distribuita da Terminal Video Italia nel 1999. La VHS conteneva il film con il primo doppiaggio.\nL'edizione DVD fu prodotta da Dynit, nuova incarnazione della Dynamic Italia. Il 2 settembre 2006 fu distribuita in edicola da De Agostini, mentre la distribuzione sul mercato avvenne il 6 giugno 2007 a opera della Terminal Video Italia. Mentre il master video \u00e8 un semplice riversamento dalla precedente VHS, l'audio \u00e8 disponibile in italiano in Dolby Digital 5.1 e in giapponese in 2.0. Poich\u00e9 la versione italiana del film fu concessa da RTI, il DVD contiene esclusivamente il ridoppiaggio. Sono inclusi inoltre i sottotitoli in italiano e, come extra, landscapes e schede sui personaggi."}
{"id": "2986059", "revid": "506294", "url": "https://it.wikipedia.org/wiki?curid=2986059", "title": "Gianfranco Franchi", "text": " \nBiografia.\nGianfranco Franchi si \u00e8 laureato in Lettere Moderne a Roma III nel 2002 presentando una tesi su \u201c\"La menzogna nella letteratura del Novecento\"\u201d. \u00c8 stato direttore delle riviste letterarie universitarie \"Ouverture\" dal 1998 al 2001 e \"Der Wunderwagen\" dal 2000 al 2003. Terminata questa prima esperienza con la carta stampata ha assunto il ruolo di coordinatore di Lankelot.com, portale di informazione e critica letteraria da lui stesso fondato nel 2003 e animato fino al giugno 2013.\nCome narratore, secondo Andrea Di Consoli: \"In Franchi grida e canta la tradizione e la storia sociale e letteraria italiana, perch\u00e9 nonostante Franchi racconti il \u201cpop\u201d o il cosiddetto moderno (la musica, il calcio, il precariato, gli amori spezzettati, ecc.) il collo di Franchi guarda avanti e guarda anche molto indietro (\u00e8 un collo tormentato), cio\u00e8 verso i padri, verso le cose perdute, verso una tradizione che continua a parlare, sia pure nell'ombra. Non \u00e8 nostalgia, ma qualcosa di pi\u00f9 profondo, ovvero, per citare Pound, \u201cla contemporaneit\u00e0 di tutte le epoche\u201d.C'\u00e8 anche un'altra cosa che rende Franchi \u201cgenerazionale\u201d e sostanzialmente novecentesco, creatura divorata dalla tradizione ultima, figlia delle altre: lo stile non calcolato, non algido, non controllato, ma oscillante, con punte di incandescenza sentimentale e lirica davvero commoventi\".\nCome critico letterario, Franchi ha collaborato coi quotidiani \"Il Riformista\" e \"Il Secolo d'Italia\", coi periodici \"BlowUp\", \"Turismo Culturale\" e \"Alfabeta2-Alfalibri\", con Radio Capodistria, RadioRai Friuli-Venezia Giulia, RadioRai3, WebRadioRai8; in rete, a parte \"Lankelot\", con \"Mangialibri\", \"Absolute Poetry\", \"Tiscali\" e con \"Il Paradiso degli Orchi\".\nCome consulente editoriale e scout, ha lavorato per Castelvecchi, Arcana, Alet e Piano B."}
{"id": "2986063", "revid": "3115", "url": "https://it.wikipedia.org/wiki?curid=2986063", "title": "Simone Caltabellota", "text": "Attivit\u00e0.\nHa iniziato la sua carriera letteraria come poeta. Dopo aver collaborato alla redazione della rivista letteraria Nuovi Argomenti, \u00e8 stato editor e traduttore della casa editrice romana Fazi, diventandone successivamente direttore editoriale. \nFondatore del marchio editoriale \"Lain\", ha scoperto e pubblicato alcuni noti casi letterari come Melissa Panarello, nota anche come \"Melissa P.\", JT Leroy, Stephenie Meyer.\nHa curato opere di numerosi scrittori tra cui Manlio Cancogni, John Fante, Charles Bukowski e Nikki Sudden.\nSuoi testi sono apparsi su varie riviste, tra cui \"Nuovi Argomenti\", \"Il Maltese\" e \"Darsena\". \n\u00c8 coautore dell'antologia di poesia italiana contemporanea \"Ci sono fiori che fioriscono al buio\" (Frassinelli, 1997). \nHa esordito invece in narrativa pubblicando \"Il giardino elettrico\" (Bompiani, 2010) che ha ricevuto il premio speciale del concorso letterario europeo \"Alberico Sala\" e da cui \u00e8 stato tratto un reading teatrale. Il suo ultimo romanzo, uscito nel giugno 2013, \u00e8 \"Sa Reina\" (Ponte alle Grazie).\nAppassionato di musica, ha fondato l'etichetta musicale \"Sleeping Star\" . Nell'autunno 2015, assieme agli scrittori Flavia Piccinni e Gianni Miraglia, ha fondato le Edizioni di Atlantide."}
{"id": "2986067", "revid": "287204", "url": "https://it.wikipedia.org/wiki?curid=2986067", "title": "Carlo D'Amicis", "text": "Biografia.\nNato a Taranto, vive e lavora a Roma. Ha pubblicato undici romanzi, tra i quali, \"La guerra dei cafoni\" \u00e8 stato finalista al Premio Bergamo nel 2009.\nHa firmato la sceneggiatura del film \"La guerra dei cafoni\", con cui \u00e8 stato candidato al David di Donatello 2018 per la migliore sceneggiatura non originale. \u00c8 redattore e conduttore del programma radiofonico di Radio 3 \"Fahrenheit\" e autore del programma di Rai 3 \"Quante Storie\".\n\u00c8 stato per dieci anni capitano della nazionale scrittori \"Osvaldo Soriano Football Club\"."}
{"id": "2986070", "revid": "125390426", "url": "https://it.wikipedia.org/wiki?curid=2986070", "title": "Massimiliano Governi", "text": "Biografia.\nHa lavorato alla Fazi Editore da settembre 2004 a novembre 2007, curando la collana di narrativa italiana Le Vele; alla Elliot edizioni da aprile 2008 a aprile 2010, e da maggio 2010 a novembre 2015 \u00e8 stato curatore editoriale della Bompiani.\nCome sceneggiatore ha scritto la miniserie per Raiuno: Gino Bartali - L'intramontabile, e una serie Tv in 12 puntate sulla DIA. \nCome narratore ha pubblicato il romanzo \"Il calciatore\" (Baldini e Castoldi, 1995); quindi, sono apparsi \"L'uomo che brucia\" (Einaudi, 2000) e \"Parassiti\" (Einaudi, 2005). Il 19 ottobre del 2011 \u00e8 uscito per Bompiani \"Chi scrive muore\". Il 25 settembre 2013 per Giunti, \"Come vivevano i felici\". A febbraio 2016 \u00e8 uscito per E/O il suo romanzo \"La casa blu.\" Il 12 ottobre del 2017 \u00e8 uscita la riedizione de \"Il calciatore\", per E/O. A giugno 2018 \u00e8 uscito \"Il Superstite\" sempre per E/O. A ottobre 2020, \"L'editor\" per Atlantide, a settembre 2021 \"Il Secondo libro\" di nuovo per E/O, e a gennaio 2022 \"Ma tutti gli altri giorno no\", un libro conversazione scritto con suo padre Giancarlo, per Nutrimenti edizioni."}
{"id": "2986071", "revid": "1305772", "url": "https://it.wikipedia.org/wiki?curid=2986071", "title": "Villa di La Tejada", "text": "La villa di La Tejada \u00e8 una villa romana in uso nel III e IV secolo, scavata a partire dal 1970 nella localit\u00e0 di Quintanilla de la Cueza del comune di Cervatos de la Cueza, provincia di Palencia (comunit\u00e0 di Castiglia e Le\u00f3n, Spagna). Dal 1995 \u00e8 bene di interesse culturale\nVenne costruita ai piedi di una leggera elevazione a poca distanza dal rio Cueza, un affluente del rio Carri\u00f3n, a sua volta affluente del Pisuerga. \nUn primo insediamento era presente dal II secolo, con lo sviluppo di una residenza signorile tra la fine del III e il corso del IV secolo. Dalla met\u00e0 del V secolo la villa venne progressivamente abbandonata.\nDella residenza \u00e8 stato rimessa in luce la zona termale con sale riscaldate da ipocausto e pavimenti decorati a mosaico: i mosaici furono in parte distrutti per sottrarre i mattoni dei pilastri che sostenevano i pavimenti rialzati e che furono reimpiegati. Si conservano resti di numerosi ambienti riscaldati in due blocchi di costruzione collegati e disposti fra loro ad angolo, che dovevano far parte delle terme di una residenza. I mosaici presentano decorazioni geometriche policrome con intrecci complessi e in alcuni casi emblemi centrali. Sono presenti anche tracce di pittura murale."}
{"id": "2986073", "revid": "287204", "url": "https://it.wikipedia.org/wiki?curid=2986073", "title": "Salvatore Genovese", "text": ""}
{"id": "2986074", "revid": "119968330", "url": "https://it.wikipedia.org/wiki?curid=2986074", "title": "B\u1e5bhad\u0101ra\u1e47yaka Upani\u1e63ad", "text": "La B\u1e5bhad\u0101ra\u1e47yaka Upani\u1e63ad (devan\u0101gar\u012b: \u092c\u0943\u0939\u0926\u093e\u0930\u0923\u094d\u092f\u0915 \u0909\u092a\u0928\u093f\u0937\u0926\u094d) \u00e8 tra le \"Upani\u1e63ad\" vediche pi\u00f9 antiche, se non la pi\u00f9 antica. Probabilmente coeva se non leggermente anteriore alla \"Ch\u0101ndogya Upani\u1e63ad\".\nDatazione, collocazione ed edizioni.\nLa sua datazione resta comunque incerta, probabilmente \u00e8 attribuibile, come prima testimonianza scritta, ad un periodo compreso tra il IX e l'VIII secolo a.C..\nLa \"B\u1e5bhad\u0101ra\u1e47yaka Upani\u1e63ad\" appartiene allo \"Yajurveda\", segnatamente al \"\u015aukla Yajurveda\" (\"Yajurveda bianco\"), e raccoglie le riflessioni religiose e meditative del sacerdote \"adhvaryu\", il sacerdote deputato a mormorare le \"formule sacrificali\" durante il sacrificio vedico (\"yaj\u00f1a\").\nLa \"B\u1e5bhad\u0101ra\u1e47yaka Upani\u1e63ad\" \u00e8 inserita nel \"B\u1e5bhad \u0100ra\u1e47yaka\" a sua volta collocato nel \"\u015aatapatha Br\u0101hma\u1e47a\" di cui rappresenta l'ultimo libro a cui segue la \"\u012a\u1e63a Upani\u1e63ad\".\nQuesta \"Upani\u1e63ad\" deve dunque il suo nome allo \"\u0100ra\u1e47yaka\" di cui fa parte, nome che pu\u00f2 essere tradotto come \"\"Upani\u1e63ad\" della grande (\"b\u1e5bhat\") opera silvestre (o 'dei luoghi inabitati', \"\u0101ra\u1e47yaka\")\".\nDi questa \"Upani\u1e63ad\" esistono due edizioni appartenenti: l'una alle scuole dei \"Ka\u1e47va\" e l'altra a quella dei \"M\u0101dhyandina\", la prima risulterebbe essere, perlomeno per alcune parti, fonte dell'altra.\nL'antichit\u00e0 di questa \"Upani\u1e63ad\" \u00e8 testimoniata dal fatto che in questo testo, tra l'altro, vi sono presenti alcuni elementi che non confermano affatto quella supremazia brahmanica sancita nei testi successivi. Cos\u00ec nel II \"br\u0101hma\u1e47a\" del sesto \"adhy\u0101ya\" (quindi collocato nel terzo \"k\u0101\u1e47\u1e0da\"), il re Prav\u0101ha\u1e47a Jaivali (di casta dunque \"k\u1e63atriya\") istruisce sul \"dharma\" il brahmano Gautama padre di \u015avetaketu (VI,2,1-7):\nAllo stesso modo questa \"Upani\u1e63ad\" dimostra anche come le donne nella societ\u00e0 vedica potessero partecipare alla conoscenza sacra e, in definitiva, segreta. Nel quarto \"br\u0101hma\u1e47a\" del secondo \"adhy\u0101ya\", Y\u0101j\u00f1avalkya sta per abbandonare la famiglia per ritirarsi nella foresta come rinunciante ma decide, prima di allontanarsi, di comunicare alla moglie Maitrey\u012b le sacre dottrine:\nStruttura.\nLa \"B\u1e5bhad\u0101ra\u1e47yaka Upani\u1e63ad\" si compone di sei \"adhy\u0101ya\" (studi, letture) suddivise in tre sezioni (\"k\u0101\u1e47\u1e0da\"), ovvero due per ogni sezione; ogni \"adhy\u0101ya\" \u00e8 a sua volta suddivisa in ulteriori sotto sezioni denominate \"br\u0101hma\u1e47a\".\nIl primo \"k\u0101\u1e47\u1e0da\".\nIl primo \"k\u0101\u1e47\u1e0da\" \u00e8 quindi suddiviso in due \"adhy\u0101ya\" ciascuna composta da tre \"br\u0101hma\u1e47a\".\nIl primo \"adhy\u0101ya\" del primo \"k\u0101\u1e47\u1e0da\" si occupa del cavallo sacrificale, ovvero del sacrificio del cavallo, lo \"a\u015bvamedha\", che \u00e8 all'origine dell'universo. M\u1e5btyu, la morte che si nutre dei mortali, trae dal nulla l'universo per potersi nutrire, poi si trasforma in un cavallo per poter sacrificare s\u00e9 a s\u00e9 stesso per mezzo dell' \"a\u015bvamedha\"."}
{"id": "2986075", "revid": "599013", "url": "https://it.wikipedia.org/wiki?curid=2986075", "title": "Thundra", "text": ""}
{"id": "2986077", "revid": "137232", "url": "https://it.wikipedia.org/wiki?curid=2986077", "title": "IHH", "text": ""}
{"id": "2986078", "revid": "305248", "url": "https://it.wikipedia.org/wiki?curid=2986078", "title": "Bor\u016bjerd", "text": "Bor\u016bjerd (farsi \u0628\u0631\u0648\u062c\u0631\u062f) \u00e8 il capoluogo dello shahrest\u0101n di Borujerd, circoscrizione Centrale, nella provincia del Lorestan. Aveva, nel 2006, una popolazione di abitanti. Qui sono nati il regista teatrale ed attore Mostafa Abdollahi ed il compositore e direttore d'orchestra Loris Tjeknavorian."}
{"id": "2986079", "revid": "2081705", "url": "https://it.wikipedia.org/wiki?curid=2986079", "title": "Juan Pedro Lanzani", "text": "Biografia.\nNato il 24 agosto 1990 nel barrio di Belgrano, Buenos Aires. Realizza i suoi studi alla Belgrano Day School e all\u2019istituto Anunciaci\u00f3n de Mar\u00eda. Inizia a giocare a rugby durante l\u2019infanzia, entrando nella Asociaci\u00f3n Alumni, che poi decide di abbandonare per dedicarsi alla recitazione. Nel 2004 inizia la sua carriera come modello per Mimo&amp;Co. Nel 2006 viene poi ingaggiato dal Cris Morena Group, per partecipare alla telenovela \"Chiquititas sin fin\". \nNel 2007 ottiene il ruolo da protagonista come Thiago Bedoya Ag\u00fcero, nella telenovela \"Teen Angels\", ideata da Cris Morena e prodotta da Cris Morena Group. Dalla telenovela \u00e8 nato il gruppo TeenAngels formato da Peter, Lali Esp\u00f3sito, Gast\u00f3n Dalmau, Nicol\u00e1s Riera e China Su\u00e1rez. Nel 2011, nonostante la fine della serie e l'abbandono da parte di China Su\u00e1rez, il gruppo dichiar\u00f2 che avrebbe continuato a fare musica con Roc\u00edo Igarz\u00e1bal.\nNel 2011 prende parte alla telenovela \"Cuando me sonre\u00eds\" nel ruolo di Germ\u00e1n. Nel 2012 interpreta Eliseo Lacroix nella miniserie televisiva \"La due\u00f1a\", e partecipa anche alla telenovela \"Dulce amor\" nel ruolo di Fede. Nel 2012, la band si scioglie, concludendo l'avventura con un ultimo concerto a C\u00f3rdoba l'8 ottobre, e con il film concerto \"Teen Angels: el adi\u00f3s 3D\", uscito il 30 maggio 2013.\nDal 2013 al 2014 \u00e8 tra i protagonisti della serie televisiva di Cris Morena, \"Aliados\", nel ruolo di Noah Garc\u00eda Iturbe. Nel 2013 \u00e8 protagonista in teatro dell'opera \"Camila, el musical\" insieme a Natalie P\u00e9rez. Poi partecipa allo spettacolo \"Fuerzabruta\", ricreando la scena \"El corredor\"; partecipa come invitato in \"El club del hit\" e in \"Se\u00f1ores y se\u00f1ores del musical\". Ha fatto parte del cast della rappresentazione argentina del musical \"Casi normales\" interpretando Henry.\nNel 2015 interpreta Alejandro Puccio nel film \"Il clan\", basato sulla vera storia del clan Puccio. Sempre nel 2015 ha prodotto ed \u00e8 stato protagonista dell'opera drammatica teatrale \"Equus\". Nel 2016 partecipa alla telenovela \"La leona\" nel ruolo di Brian Miller, e nel 2017 \u00e8 protagonista della serie televisiva \"Un gallo para Esculapio\", dove interpreta Nelson Segovia. Al cinema partecipa a differenti film tra cui \"S\u00f3lo se vive una vez\", del quale interpreta il protagonista Leonardo Andrade, \"Hipersomnia\" dove interpreta Rino e in \"Los \u00faltimos\" interpretando il protagonista Pedro. In teatro interpreta \"El emperador Gynt\", monologo con 14 personaggi personificati tutti da lui stesso. Torna anche a far parte dell'opera \"Fuerzabruta\" dove interpreta \"El corredor\".\nNel 2018 \u00e8 tra i protagonisti del film \"L'angelo del crimine\", diretto da Luis Ortega e prodotto dai fratelli Pedro Almod\u00f3var e Agust\u00edn Almod\u00f3var, nel ruolo di Miguel. Tra il 2018 e il 2019 lavora in teatro con l\u2019opera \"Metadero\". Nel 2019 \u00e8 il protagonista Ciro del film \"4x4\". Entra a far parte del cast della serie televisiva Prime Video \"Maradona: sogno benedetto\", sulla vita di Diego Armando Maradona, dove interpreta Jorge Cyterszpiler. A gennaio 2020 viene ufficializzata la sua partecipazione alla serie originale Netflix, \"Il suo regno\", uscita il 13 agosto 2021.\nVita privata.\nHa avuto una relazione dal 2006 al 2010 con Lali Esp\u00f3sito che, come detto da lui, \u00e8 stata il suo primo grande amore. Dal 2013 al 2015 ha avuto una relazione con Martina Stoessel.\nDoppiatori italiani.\nNelle versioni in italiano dei suoi film, Peter Lanzani \u00e8 stato doppiato da:"}
{"id": "2986086", "revid": "729019", "url": "https://it.wikipedia.org/wiki?curid=2986086", "title": "Castello di San Salvatore", "text": "Il castello di San Salvatore \u00e8 un antico complesso fortificato di Susegana, in provincia di Treviso.\nStoria.\nIl castello ha un'origine piuttosto tarda: nel 1245 la collina di San Salvatore fu ceduta dal comune di Treviso ai conti Collalto, che gi\u00e0 vantavano diritti feudali sulla limitrofa contea omonima.\nLa costruzione fu iniziata tra la fine del tredicesimo secolo, quattordicesimo secolo e l'inizio del quindicesimo secolo. Nel 1312, quando il castello era ormai concluso, i Collalto ottennero da Enrico VII la piena giurisdizione sulle contee di Collalto e San Salvatore: \u00e8 l'inizio di un principato che, pur in seno al comune di Treviso prima e alla Serenissima poi, mantenne larghissima autonomia sino al 1797, con l'arrivo di Napoleone.\nIn posizione dominante, il castello poteva controllare gli abitati circostanti, le principali vie di comunicazione e i traffici sul Piave. Fu per questo coinvolto nelle lotte che nel tardo medioevo coinvolsero Treviso, Padova e Venezia. Ancora nel 1546 il Malipensa lo annoverava tra le opere che contribuivano alla difesa della Marca. Tuttavia, dopo la guerra della Lega di Cambrai il castello aveva perso le sue funzioni militari, evolvendosi quindi in dimora signorile e centro di potere.\nIn vicinanza del fronte del Piave, durante la Grande Guerra il complesso sub\u00ec pesanti sconvolgimenti.\nIl castello ha subito notevoli interventi, anche distruttivi, sino all'Ottocento. Tuttavia risulta difficile ricostruirne la cronologia dal momento che, durante la prima guerra mondiale, il prezioso archivio dei Collalto \u00e8 andato perduto in un incendio.\nSi ritiene che i lavori pi\u00f9 importanti siano stati effettuati nel Cinquecento, applicando al complesso il tipico aspetto dei palazzi urbani.\nCome testimonia la documentazione fotografica, prima delle devastazioni belliche San Salvatore mostrava su di s\u00e9 diversi stili, specie a livello della cinta muraria interna, che tuttavia raggiungevano una notevole sintesi anche grazie alle facciate, omogeneamente affrescate.\nUna lettera del 1919 descrive la situazione post-bellica: il castello era quasi interamente crollato e particolarmente gravi erano i danni all'oratorio privato, in cui si trovavano affreschi di Tommaso da Modena e del Pordenone. Solo nel 1943 sono iniziati dei radicali lavori di restauro e ricostruzione, conclusi nel 1950-1951.\nDescrizione.\nAttualmente San Salvatore si articola nella cinta muraria merlata, nel blocco di palazzo Odoardo e nella torre grande assieme alla chiesa di Santa Croce, elementi raccordati ai ruderi di altri edifici."}
{"id": "2986089", "revid": "287204", "url": "https://it.wikipedia.org/wiki?curid=2986089", "title": "Maurice Cann", "text": "Carriera.\nHa preso parte alla prima edizione del motomondiale, ha vinto negli anni un totale di 3 gran premi, sempre in occasione del Gran Premio motociclistico dell'Ulster, e nel 1950 si \u00e8 laureato vicecampione del mondo nella classe 250 alle spalle di Dario Ambrosini.\nHa partecipato a varie edizioni del Tourist Trophy fin dal 1931, utilizzando Norton, Velocette, Excelsior e Guzzi, vincendo anche il Lightweight TT nel 1948. Per quanto riguarda le sue presenze al motomondiale in cui ha esordito nella prima edizione del 1949, ha sempre gareggiato solo nel Tourist Trophy oltre che nel GP dell'Ulster, restando sempre nella stessa classe e sempre fedele alla Moto Guzzi."}
{"id": "2986090", "revid": "305248", "url": "https://it.wikipedia.org/wiki?curid=2986090", "title": "Oshtorinan", "text": "Oshtor\u012bn\u0101n (farsi \u0627\u0634\u062a\u0631\u06cc\u0646\u0627\u0646) \u00e8 una citt\u00e0 dello shahrest\u0101n di Bor\u016bjerd, circoscrizione di Oshtorinan, nella provincia del Lorestan. Aveva, nel 2006, una popolazione di 5.264 abitanti. Si trova a nord di Bor\u016bjerd, sulla strada che conduce ad Hamadan. Un tempo era una stazione di sosta con caravanserraglio sulla rotta carovaniera tra le due citt\u00e0 e fra Esfahan e Baghdad."}
{"id": "2986091", "revid": "547992", "url": "https://it.wikipedia.org/wiki?curid=2986091", "title": "Dana Ghia", "text": "Biografia.\nCome cantante \u00e8 stata scoperta da Luciano Tajoli partecipando al Programma radiofonico \"Tajoli presenta\" nel 1957 e successivamente ad alcune tourn\u00e9e col grande cantante milanese, la sua carriera si \u00e8 sviluppata prevalentemente nei primi anni di attivit\u00e0 nel mondo dello spettacolo, in buona parte sotto la guida di Carlo Savina, direttore dell'orchestra Rai. Ha inciso diversi singoli per la Vis Radio, partecipando anche al Festival di Napoli 1959. Nella rassegna canora partenopea present\u00f2 due canzoni, non entrate in finale: \"Ammore celeste\" in abbinamento con Arturo Testa, e \"Primma e doppo\" abbinata a Wera Nepy. Nei primi anni sessanta svolge l'attivit\u00e0 di cantante soprattutto all'estero, dopodich\u00e9 nel 1963 decide di debuttare al cinema. Complessivamente, la sua filmografia ammonta a una trentina di titoli.\nCome attrice di cinema e televisione \u2013 dove \u00e8 stata accreditata talvolta con diversi pseudonimi (Ghia Arlen, Arlen Ghia, Felicita Ghia, Diana Madigan) \u2013 \u00e8 stata impiegata spesso come caratterista in b-movie di genere musicarello (fra gli altri, \"Vacanze sulla Costa Smeralda\", con Lucio Flauto e Little Tony), western all'italiana (fra cui \"...continuavano a chiamarlo Trinit\u00e0\", del ciclo sul personaggio di Trinit\u00e0 impersonato da Terence Hill), e \"El Desperado\", uno dei 58 spaghetti-western prodotti in Italia nel solo 1967, che la vedeva parte di un triangolo amoroso assieme a Rosemarie Dexter e ad Andrea Giordana.\nHa partecipato anche a horror e poliziotteschi del ciclo Er Monnezza nonch\u00e9 a pellicole della commedia all'italiana e della cosiddetta commedia erotica all'italiana che hanno puntato sulla sua avvenenza e sul suo fisico da pin-up (un titolo su tutti: \"Il giovane normale\", di Dino Risi, tratto dal racconto omonimo di Umberto Simonetta). Ha inoltre fatto parte del cast anche di film d'autore, come ad esempio \"La moglie del prete\", ancora di Risi, del 1970, \"Queimada\", girato l'anno precedente a fianco di Marlon Brando e diretta da Gillo Pontecorvo e \"Domani non siamo pi\u00f9 qui\", regia di Brunello Rondi (1967). Fra i registi che l'hanno diretta figura anche Ettore Scola (\"Il commissario Pepe\", 1969, in cui interpretava il ruolo di una religiosa)."}
{"id": "2986095", "revid": "1114890", "url": "https://it.wikipedia.org/wiki?curid=2986095", "title": "Mediazione (filosofia)", "text": "Per mediazione in filosofia s'intende il passaggio da una proposizione ad un'altra mediante la presenza di termini intermedi che rendono cos\u00ec possibile l'affermazione conclusiva finale.\nLa mediazione formale in Aristotele.\nAristotele chiama termine medio nel sillogismo quello contenuto nella premessa maggiore e in quella minore consentendo cos\u00ec la conclusione logica nella quale si annulla il termine medio. Cos\u00ec nell'esempio:\nIl termine medio (animale) \u00e8 l'elemento grazie al quale avviene la mediazione fra gli altri due; questo perch\u00e9 il termine medio da una parte \u00e8 incluso nel termine maggiore (mortale) e dall'altra include in s\u00e9 il termine minore (uomo).\nMediazione e intuizione.\nLa mediazione risalta nel suo significato pi\u00f9 ampio se viene contrapposta all'evidenza intuitiva con la quale cogliamo nella sua \"immediatezza\" , appunto senza passaggi intermedi, la conoscenza di una realt\u00e0. La mediazione invece \u00e8 propria del procedimento \"discorsivo\", razionale, mentre secondo la moderna assiomatica, i principi da cui inizia il procedimento dimostrativo razionale sono dei \"postulati\" colti intuitivamente.\nSecondo Hegel solo la ragione \u00e8 capace di cogliere il vero mentre gli strumenti \"immediati\" come l'intuizione, che insieme al sentimento e alla fede, vengono messi da parte come quelle \"romantiche fantasticherie\" che si ritrovano nelle dottrine di Jacobi e Schleiermacher.\nLa mediazione reale hegeliana.\nCome la ragione cos\u00ec anche la mediazione nella concezione hegeliana ha una sua realt\u00e0 ontologica che discende dal principio fondamentale del sistema hegeliano per cui:\nPerci\u00f2 la mediazione \u00e8 incarnata nel termine medio dello sviluppo dialettico a tre lati come ad esempio nella triade\ndove la mediazione, rappresentata dalla natura, consente la concretizzazione dell'idea che altrimenti rimarrebbe \"in s\u00e9\", nella sua astratta immediatezza. L'aspetto astratto intellettivo riguarda per\u00f2 solo la triade in esame poich\u00e9 ogni principio originario di partenza di uno sviluppo dialettico (la tesi-idea) \u00e8 in effetti la sintesi di un processo precedente (idea in s\u00e9; idea fuori di s\u00e9; idea in s\u00e9 e per s\u00e9). In realt\u00e0 esiste un solo principio originario immediato ed indeterminato che \u00e8 l'Essere al centro della trattazione della Scienza della logica.\nQuindi la mediazione \u00e8 sempre presente nel lato negativamente razionale, nell'antitesi, nella opposizione che collega i due termini iniziali dove si dibatte lo spirito che pu\u00f2 procedere solo negando la negazione, (\"Aufhebung\") rendendoli cio\u00e8 uno immanente all'altro in quella mediazione concreta che raggiunge il risultato sintetico costituito dall'unit\u00e0 dei due opposti. "}
{"id": "2986096", "revid": "149466", "url": "https://it.wikipedia.org/wiki?curid=2986096", "title": "San Ranieri", "text": ""}
{"id": "2986104", "revid": "46291", "url": "https://it.wikipedia.org/wiki?curid=2986104", "title": "Anthyllis", "text": "Anthyllis \u00e8 un genere di piante appartenenti alla famiglia delle Fabacee (o Leguminose), comprendente una trentina di specie erbacee e arbustive.\nDistribuzione e habitat.\nIl genere \"Anthyllis\" \u00e8 diffuso in Europa, Asia occidentale e Nordafrica (fino all'Etiopia).\n\"Anthyllis vulneraria\" \u00e8 naturalizzata in altri continenti, in particolare in Nordamerica.\nSistematica.\nIl genere \"Anthyllis\" \u00e8 da sempre collocato nella famiglia delle Leguminose o Fabacee. All'interno di questa, viene attribuito alla sottofamiglia delle Faboidee e alla trib\u00f9 delle Loteae.\nIl genere comprende le seguenti specie:"}
{"id": "2986106", "revid": "709565", "url": "https://it.wikipedia.org/wiki?curid=2986106", "title": "Nurabad (Lorestan)", "text": "N\u016br\u0101b\u0101d (farsi \u0646\u0648\u0631\u0622\u0628\u0627\u062f) \u00e8 una citt\u00e0 dello shahrest\u0101n di Dalfan, circoscrizione Centrale, nella provincia del Lorestan. Aveva, nel 2006, una popolazione di 56.404 abitanti. \nIn direzione sud-ovest, 10\u00a0km dalla citt\u00e0, si trova l'importante sito archeologico di \"B\u0101b\u0101 J\u0101n Tepe\"."}
{"id": "2986107", "revid": "32626772", "url": "https://it.wikipedia.org/wiki?curid=2986107", "title": "Marzia Ordelaffi", "text": ""}
{"id": "2986109", "revid": "287204", "url": "https://it.wikipedia.org/wiki?curid=2986109", "title": "Villa gallo-romana di Loupian", "text": "La villa gallo-romana di Loupian \u00e8 una villa romana del V secolo nel comune di Loupian (dipartimento dell'H\u00e9rault, regione della Linguadoca-Rossiglione, Francia)\nIl territorio del comune era compreso in una vasta tenuta agricola gallo-romana, attiva tra il I secolo a.C. e il VI secolo d.C. Nella tenuta si svolgevano varie attivit\u00e0 produttive: pesca nella zona paludosa, coltivazione dei cereali e produzione di vino e olio d'oliva. A partire dal II secolo la produzione di vino fu particolarmente importante ed \u00e8 attestata una piccola officina che produceva le anfore da trasporto per la sua esportazione. Un piccolo porto nello stagno di Thau, permetteva di raggiungere il Mediterraneo ai prodotti della tenuta.\nIn epoca tardo-antica la villa al centro della tenuta divenne una residenza signorile lussuosa, decorata con mosaici e rivestimenti in marmo e dotata di un impianto termale."}
{"id": "2986110", "revid": "180559", "url": "https://it.wikipedia.org/wiki?curid=2986110", "title": "La squadra dei sortilegi", "text": "La squadra dei sortilegi (\"La Brigade des mal\u00e9fices\") \u00e8 una serie televisiva francese realizzata nel 1971.\nCreata da Claude Guillemot e Claude-Jean Philippe, la serie fu trasmessa in Italia dalla Rai nel 1975. Gli interpreti principali sono L\u00e9o Campion, Marc Lamole e Jean-Claude Balard. La serie \u00e8 composta da sei episodi. Protagonista delle storie \u00e8 l'ispettore Paumier (Campion), capo della \"Squadra dei sortilegi\", incaricata dalla \"Prefettura di Polizia\" di Parigi di indagare sui casi pi\u00f9 insoliti che le normali indagini di polizia non riescono a risolvere. Muovendosi con la sua motocarrozzetta gialla e rossa guidata dal suo aiutante Albert (Lamole), l'ispettore Paumier risolve casi misteriosi imbattendosi in fate, vampiri, fantasmi e persino in un'incarnazione del diavolo, interpretato con magistrale ironia da Pierre Brasseur."}
{"id": "2986111", "revid": "32626795", "url": "https://it.wikipedia.org/wiki?curid=2986111", "title": "Marzia degli Ordelaffi", "text": ""}
{"id": "2986112", "revid": "247222", "url": "https://it.wikipedia.org/wiki?curid=2986112", "title": "SMM J2135", "text": ""}
{"id": "2986113", "revid": "149466", "url": "https://it.wikipedia.org/wiki?curid=2986113", "title": "San Rinaldo", "text": ""}
{"id": "2986114", "revid": "287204", "url": "https://it.wikipedia.org/wiki?curid=2986114", "title": "Freddie Frith", "text": "Carriera.\nLa sua carriera nel motociclismo era iniziata nel periodo tra le due guerre mondiali e le prime vittorie di prestigio avvennero nel Manx Grand Prix, vinto nel 1935. Le prime partecipazioni registrate in questa gara disputata sull'Isola di Man risalgono al 1930 e il primo successo venne registrato nel 1935 alla guida di una Norton. Dall'anno successivo, sempre con la stessa casa motociclistica, cominciarono le sue partecipazioni alla gara maggiore del Tourist Trophy, iniziate con un successo nello Junior TT.\nNel 1937 ripet\u00e9 la vittoria, questa volta nel Senior TT; Frith \u00e8 anche uno dei pochi piloti che vinsero quella corsa sia prima che dopo la seconda guerra mondiale: si aggiudic\u00f2 infatti anche la seconda edizione dopo il termine del conflitto, nel 1948 e quella successiva, con quest'ultima che rappresent\u00f2 anche il debutto assoluto del campionato mondiale.\nPrima del conflitto mondiale aveva anche gareggiato in quello che era l'antesignano del Campionato Europeo Velocit\u00e0, aggiudicandosi varie prove nell'edizione del 1936 e conseguente vittoria finale nella Classe 350.\nNel 1948, alla ripresa delle competizioni dopo il periodo bellico e passato alla guida di una Velocette, si aggiudic\u00f2 anche il Gran Premio motociclistico dell'Ulster e il titolo di campione europeo sempre nella Classe 350.\nNel primo anno del motomondiale, quello del 1949, ha vinto tutti i 5 Gran Premi della classe 350, ottenendo in ogni occasione anche il giro pi\u00f9 veloce (che in questa prima edizione del campionato assegnava un punto supplementare in classifica) ed \u00e8 stato il primo campione del mondo della classe stessa.\nAl termine di quella stagione di gare, decise di ritirarsi dalle competizioni."}
{"id": "2986119", "revid": "486946", "url": "https://it.wikipedia.org/wiki?curid=2986119", "title": "Fondo d'investimento", "text": ""}
{"id": "2986124", "revid": "287204", "url": "https://it.wikipedia.org/wiki?curid=2986124", "title": "Erosione regressiva", "text": "L'erosione regressiva o erosione rimontante \u00e8 un processo fluviale di erosione che si prolunga in un ruscello, una valle o un burrone verso la sua sorgente allargandone inoltre il suo bacino idrografico. Il corso d'acqua erodendo asporta via via la roccia e il suolo a cominciare dalle sue sorgenti nella direzione della corrente. Una volta che il flusso ha iniziato a asportare, l'erosione viene accelerata dalla ripida pendenza sopra cui l'acqua scorre. \nL'acqua erodendo il percorso dalle sue sorgenti alla sua bocca fino a un corpo d'acqua stagnante, cerca di tagliare un percorso sempre meno profondo. Questo fa aumentare l'erosione nelle parti pi\u00f9 ripide, che si trovano verso la sorgente. Se l'erosione regressiva continua abbastanza a lungo, pu\u00f2 succedere che un corso d'acqua oltrepassi uno spartiacque nelle sue vicinanze catturando il bacino di raccolta in cui precedentemente fluiva un altro corso d'acqua.\nPer esempio, l'erosione rimontante del fiume Shenandoah nello stato della Virginia (U.S.A.), un tributario del Potomac, ha permesso allo Shenandoah di catturare successivamente gli originari segmenti controcorrente del Beaverdam Creek, Gap Run e Goose Creek, tre affluenti minori del Potomac. Ogni cattura \"aggiunta\" alla portata dello Shenandoah veniva ad accelerare il processo di erosione regressiva fino a che lo Shenandoah non ebbe catturato tutto il bacino di drenaggio del Potomac a ovest delle Blue Ridge Mountains.\nTipi di corsi d'acqua creati dall'erosione regressiva.\nCon una nomenclatura latineggiante, i geologi statunitensi distinguono tre tipi di corsi d'acqua formati dall'erosione regressiva : \nI corsi d'acqua insequenti si formano dall'erosione regressiva casuale, solitamente, causata da una serie di flussi d'acqua sulla superficie del suolo. L'acqua si raccoglie in canali dove la velocit\u00e0 e la potenza erosiva aumentano, tagliando ed estendendo le teste delle gole. \nI corsi d'acqua subsequenti si formano dall'erosione regressiva che asporta via le rocce meno resistenti nel terreno. \nI corsi d'acqua obsequenti e resequenti si formano tempo dopo laddove c'erano i corsi d'acqua insequenti o subsequenti. Gli obsequenti sono gli insequenti che adesso scorrono in direzione opposta al sistema di drenaggio originale. I resequenti sono i subsequenti che hanno ugualmente mutato direzione dai loro sistemi di drenaggio originari.\nSistemi di drenaggio creati dall'erosione regressiva.\nL'erosione regressiva crea tre tipi principali di modelli o sistemi di deflusso: \nI sistemi dendritici si formano in situazioni geomorfiche omogenee dove la roccia in posto sottostante non ha coerenza strutturale laddove ci sono i flussi d'acqua. Formano una diramazione molto particolare ad angoli acuti senza nessun modello simile o in comune che si ripete. \nI sistemi di rete si formano laddove nella roccia in posto sottostante si \"ripetono\" tipi di roccia di diversa resistenza. Il sistema di rete va pi\u00f9 in profondit\u00e0 nel substrato roccioso pi\u00f9 debole, con flussi quasi paralleli che si diramano ad angoli pi\u00f9 grandi.\nI sistemi rettangolari e angolari sono caratterizzati dalla ramificazione degli affluenti quasi ad angolo retto. Questi di solito si formano nel substrato di roccia ignea fratturata, negli strati sedimentari orizzontali con faglie intersecanti o diaclasi ben sviluppate.\nSono stati proposti anche quattro tipi minori di sistemi di drenaggio: \nI sistemi radiali sono caratterizzati dal flusso di acqua verso l'esterno da un punto centrale, come gi\u00f9 da un cono vulcanico di cenere recentemente formato o una cupola (o duomo) intrusivo. \nI sistemi anulari si formano su duomi di substrati rocciosi alternativamente deboli e forti.\nI sistemi centripeti si formano laddove l'acqua fluisce dentro una zona centrale, come in un terreno calcareo carsico in cui l'acqua scorre gi\u00f9 dentro un inghiottitoio e dunque nel sottosuolo. I sistemi paralleli non sono molto comuni e si formano su versanti regionali unidirezionali o in conformazioni geomorfiche parallele e perlopi\u00f9 limitati a una piccola area generalizzata."}
{"id": "2986127", "revid": "352448", "url": "https://it.wikipedia.org/wiki?curid=2986127", "title": "Erosione rimontante", "text": ""}
{"id": "2986128", "revid": "1605525", "url": "https://it.wikipedia.org/wiki?curid=2986128", "title": "Il libro del fato", "text": "Il libro del fato (\"The Book of Fate\") \u00e8 un romanzo di genere thriller politico scritto da Brad Meltzer e pubblicato nel 2006.\nTrama.\nWes Holloway \u00e8 l'assistente del presidente degli Stati Uniti Leland Manning il quale un giorno subisce un attentato sulla propria limousine presidenziale; entrambi riescono per\u00f2 a salvarsi. Dopo anni per\u00f2 Holloway si rende conto che dietro l'attentato c'\u00e8 di pi\u00f9, e inizia a indagare scoprendo cospirazioni massoniche."}
{"id": "2986129", "revid": "287204", "url": "https://it.wikipedia.org/wiki?curid=2986129", "title": "Pollentia (sito archeologico)", "text": "Pollentia \u00e8 una citt\u00e0 romana i cui resti sono visibili presso la citt\u00e0 di Alc\u00fadia, nell'isola di Maiorca, in Spagna.\nLa citt\u00e0 fu fondata intorno al 70 a.C. I suoi resti comparvero a partire dal XVII secolo e scavi regolari vi furono condotti a partire dagli inizi del XX secolo.\nAttualmente i resti sono suddivisi in tre aree archeologiche visitabili:"}
{"id": "2986137", "revid": "984922", "url": "https://it.wikipedia.org/wiki?curid=2986137", "title": "Caccia grossa (serie televisiva)", "text": "Caccia grossa (\"The Zoo Gang\") \u00e8 una serie televisiva britannica del 1974 composta da sei episodi. Gli interpreti della serie erano Brian Keith, John Mills, Barry Morse (divenuto presto celebre con la serie \"Spazio 1999\") e Lilli Palmer. La serie \u00e8 ambientata sulla Costa Azzurra in Francia.\nIn Italia fu trasmessa per la prima volta dalla RAI nell'inverno del 1975 sul Canale Nazionale il sabato sera in seconda serata.\nProtagonisti delle storie sono quattro ex commilitoni (Alec, Steven, Thomas e Manouche) che hanno combattuto nella Resistenza durante la Seconda guerra mondiale e si riuniscono dopo trent'anni per vivere nuove avventure, che consistono essenzialmente nell'imbrogliare persone disoneste sottraendo il loro denaro allo scopo di finanziare la costruzione di un ospedale in memoria di Claude, marito di Manouche, caduto in guerra. Il quartetto si avvale talvolta dell'aiuto del figlio di Manouche, ispettore della polizia francese.\nNella puntata di esordio il gruppo deve smascherare un faccendiere ex criminale nazista e loro persecutore.\nIl nome di \"Zoo Gang\" deriva dai loro nomi di battaglia adottati durante la Resistenza (tigre, leopardo, elefante e volpe) e da qui il titolo italiano poco pertinente nonch\u00e9 gratuito di \"Caccia Grossa\", memoria dell'attivit\u00e0 venatoria con le grandi specie esotiche. Le musiche della serie, fra cui una intitolata proprio \"Zoo Gang\", sono composte da Paul McCartney e sua moglie Linda."}
{"id": "2986138", "revid": "767487", "url": "https://it.wikipedia.org/wiki?curid=2986138", "title": "I Like the Way She Do It", "text": "I Like the Way She Do It \u00e8 un singolo della G-Unit, cantato da 50 Cent, Lloyd Banks, Young Buck e Tony Yayo.\nLa versione che pi\u00f9 spesso si trova nei siti \u00e8 quella Censured, a causa di molte parole volgari nella canzone. Quando ci sono queste parole si sente solo la base musicale underground, e la voce si ferma di scatto per proseguire. Questa tecnica ne fa della canzone una delle pi\u00f9 particolari della G-Unit, nonch\u00e9 una delle migliori. Il video \u00e8 quotato il migliore dei video per i singoli della G-Unit."}
{"id": "2986139", "revid": "110157", "url": "https://it.wikipedia.org/wiki?curid=2986139", "title": "Yajurveda", "text": "Lo Yajurveda (devan\u0101gar\u012b \u092f\u091c\u0941\u0930\u094d\u0935\u0947\u0926, sostantivo maschile sanscrito composto da \"yajus\", \"formula sacrificale\", e \"veda\", \"sapienza\" o \"conoscenza\": \"Veda delle formule sacrificali\") \u00e8 una delle suddivisioni canoniche dei \"Veda\". Lo Yajurveda \u00e8 a sua volta distinto in K\u1e5b\u1e63\u1e47a Yajurveda (\"Yajurveda\" nero) e \u015aukla Yajurveda (\"Yajurveda\" bianco).\nGeneralit\u00e0.\nNello Yajurveda, pi\u00f9 precisamente nelle sue \"Sa\u1e43hit\u0101\", sono raccolte le formule sacrificali (\"yajus\") nonch\u00e9 i \"mantra\" gi\u00e0 presenti nel \"\u1e5agveda\" mormorati dal sacerdote officiante il sacrificio vedico (\"yaj\u00f1a\") indicato come \"adhvaryu\".\nSuddivisione.\nLe due collezioni in cui lo Yajurveda \u00e8 tradizionalmente distinto sono:\nK\u1e5b\u1e63\u1e47a Yajurveda.\nNel K\u1e5b\u1e63\u1e47a Yajurveda troviamo tre raccolte di formule, tre \"Sa\u1e43hit\u0101\" cio\u00e8: la \"Ka\u1e6dhaka Sa\u1e43hit\u0101\" o \"Kapi\u1e63\u1e6dhala-Ka\u1e6dha Sa\u1e43hit\u0101\", la \"Maitr\u0101ya\u1e47i Sa\u1e43hit\u0101\" e la \"Taittir\u012bya Sa\u1e43hit\u0101\"; a quest'ultima \u00e8 associato il \"Taittir\u012bya Br\u0101hma\u1e47a\"; da cui il \"Taittir\u012bya \u0100ra\u1e47yaka\"; infine troviamo ben sei \"Upani\u1e63ad\", tutte ben note e importanti: la \"Taittir\u012bya Upani\u1e63ad\", la \"Ka\u1e6dha Upani\u1e63ad\", la \"Mah\u0101n\u0101r\u0101ya\u1e47a Upani\u1e63ad\", la \"Maitr\u012b Upani\u1e63ad\", la \"Pr\u0101\u1e47\u0101gnihotra Upani\u1e63ad\" e la \"\u015avet\u0101\u015bvatara Upani\u1e63ad\".\n\u015aukla Yajurveda.\nNello \u015aukla Yajurveda abbiamo un'unica \"Sa\u1e43hit\u0101\", la \"V\u0101jasaney\u012b Sa\u1e43hit\u0101\"; un \"Br\u0101hma\u1e47a\" molto noto, il \"\u015aatapatha Br\u0101hma\u1e47a\"; un \"\u0100ra\u1e47yaka\", il \"B\u1e5bhad \u0100ra\u1e47yaka\"; e cinque \"Upani\u1e63ad\". Le prime quattro sono: la \"B\u1e5bhad\u0101ra\u1e47yaka Upani\u1e63ad\" (la pi\u00f9 antica fra le \"Upani\u1e63ad\" canoniche), la \"J\u0101b\u0101la Upani\u1e63ad\", la \"Pai\u1e45gala Upani\u1e63ad\" e la \"S\u016brya Upani\u1e63ad\". A queste va considerata aggiunta la \"\u012a\u015b\u0101 Upanisad\", testo anch'esso molto noto, costituito dalle ultime sei strofe del primo terzo della quattordicesima sezione della \"V\u0101jasaney\u012b Sa\u1e43hit\u0101\", e che quindi \u00e8 da ritenersi precedente alla \"B\u1e5bhad\u0101ra\u1e47yaka Upani\u1e63ad\"."}
{"id": "2986140", "revid": "149466", "url": "https://it.wikipedia.org/wiki?curid=2986140", "title": "San Rufillo", "text": ""}
{"id": "2986151", "revid": "47767", "url": "https://it.wikipedia.org/wiki?curid=2986151", "title": "San Romarico", "text": ""}
{"id": "2986156", "revid": "149466", "url": "https://it.wikipedia.org/wiki?curid=2986156", "title": "San Remaclo", "text": ""}
{"id": "2986159", "revid": "1965277", "url": "https://it.wikipedia.org/wiki?curid=2986159", "title": "Giuseppe Cappelletti", "text": "Biografia.\nNato in una famiglia di modeste condizioni sociali ed economiche, venne avviato in giovanissima et\u00e0 alla vita ecclesiastica; si dedic\u00f2 molto presto agli studi storici ed eruditi. Non ricevette tuttavia un'adeguata preparazione nelle tecniche storiografiche e filologiche; i suoi lavori evidenziano pertanto la sua scarsa cultura, pur essendo in genere un'importante miniera di dati. Fu un autore molto prolifico: nel 1875 vantava oltre cinquanta volumi pubblicati.\nI suoi primi interessi riguardarono la cultura dell'Armenia, anche grazie all'aiuto della Congregazione dei padri mechitaristi di San Lazzaro degli Armeni che misero a sua disposizione la loro ricca biblioteca e la tipografia. Cappelletti pot\u00e9 cos\u00ec tradurre in latino alcuni testi di storia armena quali le opere di San Nersete, in due volumi (1833), dello storico armeno del V secolo Eliseo (1840), dell'altro storico armeno del V secolo Movs\u0113s Xorenac'i, in cinque volumi (1841). In seguito scrisse proprie storie riguardanti la Chiesa in Armenia (\"L'Armenia\", in 3 voll., Firenze, 1841, dedicata al re Carlo Alberto; \"Storia ecclesiastica armena\", Firenze 1842), molto interessanti anche per la novit\u00e0 del tema.\nIl 15 dicembre 1842 divenne socio dell'Accademia delle scienze di Torino.\nNumerose sono le opere di Cappelletti dedicate alla storia di Venezia, fra le quali una \"Storia della Repubblica di Venezia\" in tredici volumi, secondo un ordine cronologico (Venezia, 1850-1855); fu ritenuta la migliore storia di Venezia fino alla comparsa della \"Storia documentata di Venezia\" di Samuele Romanin. Nel 1872 pubblic\u00f2 un \"Breve corso di storia di Venezia condotta sino ai nostri giorni a facile istruzione popolare\", sommario e correzione dell'opera in 13 volumi. Nel 1873 scrisse ancora una breve \"Storia delle magistrature venete\" e un volume intitolato \"I gesuiti e la Repubblica di Venezia. Documenti diplomatici\", che tuttavia fu condannato all'Indice e gli frutt\u00f2 una polemica con Rinaldo Fulin che l'accus\u00f2 di aver spacciato come inediti documenti gi\u00e0 pubblicati. Anche la sua \"Storia di Padova dalla sua origine sino al presente\" (1874-1875) fu accusata di sciatteria, come pure la sua opera maggiore, \"Le Chiese d'Italia dalla loro origine ai nostri giorni\" (1844-1870), notevolmente invecchiata. La migliore opera del Cappelletti \u00e8 considerata la \"Storia della Chiesa di Venezia\" (1849-1855).\nNumerose critiche tuttavia derivarono al Cappelletti dalla sua attivit\u00e0 politica. Fu infatti favorevole all'unit\u00e0 d'Italia sotto la Casa Savoia. Durante la Repubblica di San Marco (1848-49) diede vita a due giornali nei mesi agitati della rivoluzione e dal 1\u00ba agosto 1848 insieme a Ruggiero Bandarin stamp\u00f2 la \"Rivista dei giornali veneziani\", rinominato nell'ottobre \"La Formica\". Per il suo patriottismo fu attaccato dal patriarca di Venezia Jacopo Monico, il quale tuttavia si riconcili\u00f2 con lui quando dovette rifugiarsi sull'isola degli Armeni per sfuggire alle violenze dei patrioti irati perch\u00e9 il 3 agosto 1849 il patriarca aveva firmato una petizione all'Assemblea chiedendo che Venezia capitolasse di fronte agli Austriaci.\nL'ultimo periodo di vita fu infelice. Cappelletti, dimenticato dal pubblico, afflitto da ristrettezze economiche, visse dei sussidi della Congregazione di carit\u00e0. Le condizioni di vita influirono significativamente sul suo stato d'animo. Segnato da forte prospettiva pessimistica \u00e8 soprattutto l'opuscolo \"Sulla fine del mondo. Studi biblici\" (1860), nel quale il mondo contemporaneo, \u00e8 descritto come preda di incredulit\u00e0 e irreligiosit\u00e0, dominato da \"indifferentismo\" e \"sfrontato libertinaggio\" e caratterizzato da un \"raffreddamento\" quasi universale della carit\u00e0.\nMor\u00ec a Venezia il 2 febbraio 1876."}
{"id": "2986161", "revid": "1543377", "url": "https://it.wikipedia.org/wiki?curid=2986161", "title": "Senka", "text": "Le date relative alla vita di questo sovrano non hanno riscontri storici affidabili. Si presume che abbia regnato verso la met\u00e0 del VI secolo. Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nIl suo nome era Takeohirokunioshitate, era figlio dell'imperatore Keitai e della consorte Menokohime, era inoltre fratello di Ankan, il suo predecessore. Nel 536, alla morte del fratello, che non aveva avuto eredi, sal\u00ec al trono all'et\u00e0 di 69 anni, per restarvi fino alla morte avvenuta nel 539.\nSenka non regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nSenka spost\u00f2 la capitale da Kashihara a Sakurai, due localit\u00e0 distanti pochi chilometri dalla capitale 'classica' di quegli anni, Asuka-ky\u014d, nell'odierna prefettura di Nara. Fece costruire il nuovo palazzo reale, chiamato Hinokuma no Iorino, in base alla credenza che risiedere dove il precedente imperatore era morto fosse di cattivo auspicio.\nDopo l'investitura nomin\u00f2 Soga no Iname, capo del potente clan Soga, . Fu il primo grande ministro del clan Soga, le cui origini erano dei regni coreani di Baekje e Goguryeo e la cui religione era il buddhismo. Ebbe cos\u00ec inizio un lunghissimo periodo di lotte per il potere tra questo clan e quelli shintoisti, contrari all'introduzione del buddhismo, dei Mononobe, il cui capo controllava l'esercito, e dei Nakatomi, responsabili delle sacre cerimonie shintoiste di corte.\nIl regno di Senka corrispose ad un periodo di grande fermento politico e religioso. La svolta epocale, che avrebbe segnato il futuro del paese, avvenne con l'introduzione \"ufficiale\" a corte del buddhismo ad opera di una missione di monaci provenienti dal regno coreano di Baekje, secondo alcune fonti nel 538, secondo altre nel 550. Tale dottrina era gi\u00e0 penetrata nel paese da qualche secolo, ma fu in questi anni che la casa regnante di Yamato la trasform\u00f2 nella religione della corte imperiale.\n\u00c8 quindi ipotizzabile che sia stato durante il regno di Senka l'inizio del periodo classico della storia del Giappone, che si inaugur\u00f2 con il periodo Asuka, anche se gli attribuiscono al regno del suo successore, il fratello Kinmei, l'inizio di tale periodo.\nDurante i pochi anni in cui regn\u00f2, furono pochi gli avvenimenti degni di rilievo, fra questi ci fu l'invio di un'armata in Corea, che riusc\u00ec a salvare i regni alleati di Baekje e di Gaya dall'invasione delle armate del regno di Silla.\nSenka mor\u00ec nel 539 nel suo palazzo a Sakurai, e gli succedette Kinmei, che era l'erede naturale di Keitai, l'unico figlio che questi ebbe dalla principessa consorte. Senka viene tuttora venerato nel mausoleo Musa no Tsukisaka no e no misasagi di Nara dove, secondo l'agenzia della casa imperiale, il suo corpo venne sepolto. A causa degli scarsi dati storici disponibili, il reale sito dove sono custodite le sue spoglie \u00e8 oggetto di controversia.\nGenealogia.\nSenka ebbe una consorte principale ed almeno altre due consorti di livello inferiore:"}
{"id": "2986163", "revid": "767487", "url": "https://it.wikipedia.org/wiki?curid=2986163", "title": "La leggenda dei vampiri", "text": "La leggenda dei vampiri (\"Kohtalon kirja\", titolo internazionale \"The Book of Fate\") \u00e8 un film del 2003 diretto da Tommi Lepola e Tero Molin.\nNel mercato italiano \u00e8 uscito nel 2006.\nIl film \u00e8 stato premiato al New York International Independent Film and Video Festival.\nTrama.\nSi tratta di un film a episodi incorniciati dalla storia di un libro del destino scrivendo sul quale \u00e8 possibile cambiare il futuro.\nEpisodio 1 : Transilvania, un prete con l'aiuto del fratello cerca di salvare la sorella morsa da un vampiro. Trova il libro e poco prima di soccombere riesce ad avere una seconda possibilit\u00e0.\nEpisodio 2 : un cacciatore di taglie nel far west (molto somigliante al prete) deve difendersi da una banda che vuole liberare uno dei membri del gruppo. Si trova nel mezzo di una sparatoria ma grazie al libro la scena cambia.\nEpisodio 3 : Un soldato nella guerra di inverno combattuta nel 1939 tra russi e finlandesi. Trova il libro che lo salva dall'esplosione di una granata.\nEpisodio 4 : Tampere, al giorno d'oggi, un professore impazzito ha creato un virus micidiale e al tempo stesso \u00e8 in possesso del libro del destino. Una coppia di agenti cerca di fermarlo.\nEpisodio 5 : futuro, un cyborg (che somiglia sempre al prete del primo episodio) cerca il libro grazie al quale potrebbe salvare molte vite innocenti. Viene contattato dagli alieni che lo mettono in guardia su di una presenza femminile. La donna si presenta e mentre sta cercando di eliminarla sacrificando se stesso, tramite lo spirito del prete si accorge che non \u00e8 lei la nemica e di aver fatto la scelta sbagliata ma forse pu\u00f2 ancora intervire.\nAlla fine la storia si dipana e tutti gli episodi si concludono positivamente."}
{"id": "2986166", "revid": "307923", "url": "https://it.wikipedia.org/wiki?curid=2986166", "title": "The Book of Fate", "text": "The Book of Fate, o Book of Fate, pu\u00f2 riferirsi a:"}
{"id": "2986167", "revid": "38120", "url": "https://it.wikipedia.org/wiki?curid=2986167", "title": "The book of fate", "text": ""}
{"id": "2986168", "revid": "38120", "url": "https://it.wikipedia.org/wiki?curid=2986168", "title": "Book of fate", "text": ""}
{"id": "2986169", "revid": "38120", "url": "https://it.wikipedia.org/wiki?curid=2986169", "title": "Book of Fate", "text": ""}
{"id": "2986184", "revid": "182396", "url": "https://it.wikipedia.org/wiki?curid=2986184", "title": "Transmarisca", "text": ""}
{"id": "2986188", "revid": "262457", "url": "https://it.wikipedia.org/wiki?curid=2986188", "title": "Sacrificio vedico", "text": ""}
{"id": "2986192", "revid": "38120", "url": "https://it.wikipedia.org/wiki?curid=2986192", "title": "La leggenda dei Vampiri", "text": ""}
{"id": "2986193", "revid": "729019", "url": "https://it.wikipedia.org/wiki?curid=2986193", "title": "17. Panzer-Division", "text": "La 17. Panzer-Division era una divisione corazzata della Wehrmacht che combatt\u00e9 durante la seconda guerra mondiale.\nCreata nel novembre 1940 dalla 27. Infanterie-Division, prest\u00f2 servizio nel settore centrale del fronte orientale dal giugno 1941 al novembre 1942, quando fu trasferita nel settore sud per tentare di soccorrere le truppe accerchiate a Stalingrado, senza per\u00f2 riuscirci. La ritirata che segu\u00ec tocc\u00f2 l'Ucraina e la Polonia, e la resa si verific\u00f2 nella Germania orientale. Costituita principalmente da soldati reclutati in Baviera, si mise in grande evidenza durante l'Operazione Barbarossa, e mantenne una elevata reputazione di combattivit\u00e0 per tutta la guerra; distinti soldati tra le sue file furono: Otto B\u00fcsing, Walter Schilling, Karl Friedrich von der Meden.\nStoria.\nLe origini e la preparazione.\nIl 1\u00ba novembre 1940 nacque ufficialmente la 17. Panzer-Division nel 7\u00ba distretto militare della Germania (zona di Augusta/Monaco di Baviera), e i suoi quadri furono dichiarati completi nella met\u00e0 del marzo 1941 dopo essersi preparati nel XXIV Corpo d'armata del Gruppo d'armate C.\nAd aprile l'unit\u00e0 venne assegnata all'11\u00aa Armata e a maggio fu trasferita al \"Panzergruppe 2\" (2\u00ba gruppo corazzato) di Heinz Guderian (Gruppo d'armate Centro) in vista dell'operazione Barbarossa.\nL'operazione Barbarossa e la battaglia per Mosca.\nDal 22 giugno 1941 la 17. Panzer-Division, costituita da tre \"Panzer-Abteilung\", prese parte all'invasione dell'Unione Sovietica inquadrata nel XXXXVII. Panzerkorps del generale Joachim Lemelsen, appartenente a sua volta al Panzergruppe 2 comandato dall'abile generale Heinz Guderian. La divisione corazzata fu subito impegnata in scontri molto duri contro le forze sovietiche: gi\u00e0 il 28 giugno, il comandante della divisione, generale Hans-J\u00fcrgen von Arnim, rimase ferito e venne sostituito dal generale Ritter von Weber.\nI panzer avanzarono rapidamente in profondit\u00e0 ma furono continuamente in combattimento, prima a Slonim (primo scontro con i mezzi corazzati nemici), poi nella battaglia d'accerchiamento di Minsk-Bia\u0142ystok, quindi a Sjenno, dove la 17. Panzer-Division combatt\u00e9 dal 6 all'11 luglio una aspra battaglia di carri contro le riserve corazzate sovietiche (5\u00ba e 7\u00ba Corpo meccanizzato). La divisione, pur a costo di sensibili perdite, ottenne grandi successi e rivendic\u00f2 gi\u00e0 il 13 luglio la distruzione di ben 502 carri armati sovietici (di cui oltre 100 solo il 9 luglio). Dopo aver respinto il disperato contrattacco sovietico la 17. Panzer-Division prosegu\u00ec oltre il fiume Dniepr, raggiungendo G\u0142uch\u00f3w il 3 settembre.\nIl 12 settembre pass\u00f2 al XXXXVI Panzerkorps, ma ad ottobre ritorn\u00f2 sotto la vecchia grande unit\u00e0, impegnandosi per creare la sacca di Bryansk. Dopo un periodo di riposo durato fino agli inizi di novembre, ai 9 Panzer II, 30 Panzer III, 18 Panzer IV e 3 \"panzerbefehlswagen\" (carri comando disarmati) della divisione venne ordinato di marciare con il XXIV Corpo d'armata su Tula, necessariamente conquistata per poter arrivare in vista di Ka\u0161ira (oblast' di Mosca). Il 18 dicembre inizi\u00f2 il contrattacco sovietico che costrinse la divisione prima sulla difensiva e poi alla ritirata combattendo fino ad ovest di Or\u00ebl, dove si trovava ancora agli inizi del febbraio 1942 sempre attiva contro l'Armata Rossa, specialmente a Mcensk e Gorbarowka (di nuovo con il XXXXVII Corpo d'armata).\nIl 10 marzo la divisione corazzata si spost\u00f2 sotto il LIII Corpo d'armata, per ritornare ad aprile al XXIV Corpo d'armata e alla fine dello stesso mese al XXXXVII Corpo d'armata. Al principio di giugno un battaglione del 39\u00ba Reggimento corazzato fu ceduto alla 29. Panzergrenadier-Division (in corso di formazione), quindi a luglio le venne concesso un periodo di riposo lontano dal fronte. Il 12 agosto uomini e mezzi ritornarono in azione a Ssuchinitschi con il XXXXI Corpo d'armata corazzato, ma l'8 ottobre furono nuovamente costretti a fermarsi e a disporsi sulla difensiva lungo il fiume Shisdra, a nord di Or\u00ebl (con il XXXV Corpo d'armata).\nLe difficolt\u00e0 del settore sud del fronte orientale fecero s\u00ec che la divisione accorresse in aiuto del Gruppo d'armate B nel novembre 1942.\nOperazione Tempesta Invernale e ritirata.\nIl 22 dicembre la divisione corazzata tent\u00f2 di liberare, nell'ambito dell'operazione Tempesta Invernale, la 6\u00aa Armata asserragliata a Stalingrado, ma il Gruppo d'armate Don, a cui era stata assegnata, fall\u00ec nell'impresa e dovette ritirarsi.\nA gennaio 1943 la 17. Panzer-Division si trovava a Rostov sul Don con la 4\u00aa Armata corazzata, e sempre con la stessa contrattacc\u00f2 nel settore dei fiumi Donec e Mius verso febbraio, riuscendo circa un mese dopo a riconquistare Charkiv in quella che sarebbe passata alla storia sotto il nome di terza battaglia di Char'kov.\nPassata il 9 aprile alla 1\u00aa Armata corazzata, tre mesi dopo il reparto fu impiegato nella battaglia di Kursk dalla quale usc\u00ec sconfitto, e a settembre inizi\u00f2 una nuova ritirata con la 6\u00aa Armata combattendo dal Donec al Dnepr finch\u00e9 non si mise, a met\u00e0 ottobre, sulla difensiva nel settore di Kryvyj Rih/Cherson.\nNel gennaio 1944, nuovamente con la 1\u00aa Armata corazzata, la divisione attacc\u00f2 i sovietici a Vinnycja e Uman'. Trasferita a febbraio all'8\u00aa Armata appartenente al Gruppo d'armate Sud, tent\u00f2 di liberare i soldati tedeschi isolati nella sacca di \u010cerkasy, ma, come accadde a Stalingrado, non ebbe successo; dovette pertanto arretrare intrappolata nella sacca mobile di Hube scontrandosi a Kam\"janec'-Podil's'kyj fino a raggiungere Ivano-Frankivs'k, in Ucraina, con la 1\u00aa Armata corazzata.\nA difesa della Polonia.\nNella prima met\u00e0 dell'aprile 1944 l'unit\u00e0 si trovava in Polonia orientale con il Gruppo d'armate Nord Ucraina, quindi ritorn\u00f2 a Ivano-Frankivs'k il 15 maggio per contrattaccare, a luglio, le forze sovietiche con l'aiuto dell'esercito ungherese (alla fine di maggio erano assegnati ai carristi della divisione 36 Panzer IV, di cui solo 28 operativi). Messasi ancora una volta sulla difensiva, l'unit\u00e0 si ritir\u00f2 in direzione di Leopoli con la 4\u00aa Armata corazzata ma gi\u00e0 ad agosto ritorn\u00f2 all'offensiva a sud della grande ansa della Vistola, nella zona di Tarn\u00f3w e Baran\u00f3w Sandomierski, dove si combatt\u00e9 fino a settembre per cercare di distruggere la testa di ponte dell'Armata Rossa.\nMandati a Kielce, gli organici della divisione e il loro comandante Rudolf Demme si videro tolti a novembre dalla prima linea per un periodo di riposo e riorganizzazione.\nL'inizio del 1945 inizi\u00f2 con scontri sulla linea della Vistola assieme alla 16. Panzer-Division (entrambe facenti parte del XXIV Corpo d'armata corazzato di Walther Nehring); impegnata nell'aspra battaglia a sud di Kielce contro le formazioni meccanizzate sovietiche in avanzata dalla testa di ponte di Sandomierz, la divisione sub\u00ec pesanti perdite e dovette battere in ritirata per evitare la totale distruzione. Dopo aver ripiegato a sud di \u0141\u00f3d\u017a, i resti dell'unit\u00e0 si portarono poi a G\u0142og\u00f3w, raggiunta alla fine di gennaio in contemporanea con la cessione di un battaglione corazzato alla Panzer-Brigade 103. Da G\u0142og\u00f3w gli stremati uomini della \"17\u00aa Panzer\" si difesero a Steinau con il XXIV Corpo d'armata corazzato fino alla met\u00e0 di febbraio, subendo gravi perdite che obbligarono ad un periodo di riposo presso G\u00f6rlitz, in Germania, culminato con la ricostituzione sotto il nome di \"Kampfgruppe 17. Panzer-Division\" a sud-ovest di Forst.\nDopo una breve permanenza nella 17\u00aa Armata la \"nuova\" divisione, con gli ultimi 33 Panzer IV. affront\u00f2 le truppe di Stalin dalla fine di marzo in una costante ritirata attraverso G\u00f6rlitz, J\u00e4gerndorf e Opava, quindi fu posta nella riserva della 1\u00aa Armata corazzata per un periodo di riposo, destinato ad interrompersi quando i sovietici travolsero le sue posizioni alla fine di aprile. Stremati, i soldati della \"17\u00aa Panzer\" furono assegnati al XXXX Corpo d'armata corazzato e si arresero l'8 maggio 1945 a Olomouc, nell'attuale Repubblica Ceca.\nDecorazioni.\nVentuno appartenenti a questa divisione ricevettero la Spilla per il combattimento corpo a corpo in oro, altri 164 la Croce Tedesca d'oro, 38 la Spilla d'Onore dell'Esercito e 27 videro appuntarsi la Croce di Cavaliere della Croce di Ferro, delle quali due con Fronde di Quercia.\nComandanti.\nDati tratti da:"}
{"id": "2986194", "revid": "123925165", "url": "https://it.wikipedia.org/wiki?curid=2986194", "title": "Anime morte (Connolly)", "text": "Anime morte \u00e8 un romanzo dello scrittore irlandese John Connolly. Originariamente pubblicato nel Regno Unito nel 2007, \u00e8 il sesto romanzo del ciclo dedicato alle storie dell'investigatore Charlie Parker, detto Bird.\nNell'ambito del ciclo, il romanzo ad esso precedente \u00e8 \"L'angelo delle ossa\" (\"The Black Angel\"), quello seguente \u00e8 \"The Reapers\" (in Italia ancora inedito).\nTitolo.\nL'\"inquieto\" (\"unquiet\") del titolo originale \u00e8 il personaggio di Frank Merrick, un ex detenuto per omicidio impegnato nell'instancabile ricerca della figlia scomparsa. Il titolo italiano si riferisce invece ad altro: poich\u00e9 la vicenda del romanzo \u00e8 imperniata su tristi casi di pedofilia, l'espressione \"anime morte\" potrebbe riferirsi tanto alle piccole vittime, i bambini in cui la violenza ha ucciso parte dello spirito, quanto ai colpevoli, resi pressoch\u00e9 inumani dal crimine commesso. L'introduzione all'interno della narrazione dei cosiddetti \"uomini vuoti\" (\"hollow men\") farebbe propendere per quest'ultima interpretazione.\nTrama.\n\u00c8 novembre, il clima rimane mite; la citt\u00e0 di Portland si \u00e8 svuotata dei turisti estivi e Bird, ancora solo a Scarborough dopo la partenza di Rachel e di Samantha, accetta un nuovo caso. Si \u00e8 rivolta a lui per avere aiuto Rebecca Clay, una giovane donna dall'aspetto stressato. Rebecca \u00e8 divorziata, vive sola ed ha una figlia adolescente, Jenna: giorni prima le si \u00e8 presentato un uomo dai modi minacciosi che ha posto insistenti domande su suo padre, Daniel Clay. Lo sconosciuto non si \u00e8 accontentato di sapere che Daniel Clay, scomparso da anni, \u00e8 stato ormai dichiarato morto, ma ha continuato a fare domande e ad infastidire Rebecca, seguendola e facendosi notare nei pressi di casa sua. La donna teme per s\u00e9 e per la figlia, ha paura che la situazione possa degenerare e che l'uomo decida di usare la violenza; la polizia, a cui si \u00e8 gi\u00e0 rivolta, non sembra intenzionata ad intervenire con decisione. L'origine del problema ovviamente \u00e8 proprio Daniel Clay, il padre di Rebecca: era stato uno psicologo infantile, specializzato in casi di abusi fisici e sessuali; aveva lavorato a lungo come consulente del Tribunale, poi un grave errore di valutazione ne aveva minato la credibilit\u00e0 professionale. In seguito si era anche scoperto che alcuni dei bambini a lui affidati erano stati oggetto di abusi da parte di un gruppo di uomini mascherati con teste di uccelli, mai identificati: c'era insomma il sospetto che il medico avesse segnalato ai pedofili i bambini pi\u00f9 vulnerabili. Mancavano le prove di un coinvolgimento diretto da parte di Daniel Clay, ma le voci avevano iniziato a circolare ed erano state sufficienti a stroncarne la carriera. Quando l'ex psicologo era scomparso, dopo aver abbandonato l'auto in una zona remota nel Nord del Maine, erano state avanzate varie ipotesi: che fosse scappato per sottrarsi alla vergogna, che si fosse suicidato a causa del senso di colpa, oppure che fosse stato ucciso perch\u00e9 sapeva troppo. Il fatto \u00e8 che Rebecca non ha pi\u00f9 notizie del padre da parecchi anni, quindi non pu\u00f2 fronteggiare in alcun modo le pretese dello sconosciuto che la minaccia. Le uniche cose rimaste di Daniel Clay sono i numerosi quadri da lui dipinti: indefinite architetture immerse in paesaggi boschivi. Bird accetta di aiutare Rebecca, spiegandole per\u00f2 che non \u00e8 opportuno usare le maniere forti: le cose pi\u00f9 utili da fare sono organizzare una protezione, parlare con lo sconosciuto, e magari ottenere un ordine restrittivo da parte del Tribunale, in modo che l'uomo non possa avvicinarsi senza correre il rischio di essere di nuovo arrestato. Tutto ci\u00f2 viene fatto e seppure con grande fatica, Bird riesce ad allontanare la minaccia da Rebecca Clay, come prevedeva il suo incarico. Tuttavia questo non \u00e8 tanto l'epilogo del caso, quanto piuttosto l'inizio di un coinvolgimento personale da parte dell'investigatore, nel quale il mistero che ancora avvolge i vecchi abusi contro i bambini suscita un forte senso di responsabilit\u00e0 e partecipazione: il desiderio di fare giustizia, insomma, bench\u00e9 sia ormai passato tanto tempo. Indagando per verificare chi fosse lo sconosciuto che minacciava Rebecca e quale motivo lo avesse spinto proprio ora a fare domande, Bird ne ha scoperto l'identit\u00e0: si tratta di Frank Merrick, un ex detenuto per omicidio che gode di pessima fama. L'interessamento da parte di Merrick per Daniel Clay \u00e8 giustificato dal fatto che sua figlia Lucy era stata in cura da lui. La ragazzina, scomparsa nello stesso periodo del dottore mentre il padre era ancora in prigione, ha lasciato numerosi disegni in cui campeggiano figure umane con teste di uccelli. La connessione sembra evidente, ma Bird scopre che la situazione \u00e8 pi\u00f9 complicata di quanto appaia: attraverso un avvocato di Falmouth, Frank Merrick viene aiutato e manovrato da qualcun altro, molto interessato a trovare i responsabili degli abusi contro i bambini e forse intenzionato a fare giustizia a modo proprio. Con la collaborazione di Louis e di Angel, Bird continua la sua paziente indagine, mentre attorno a loro si moltiplicano strane ed inquietanti \"presenze\". La situazione si complica con l'intervento della mafia russa, preoccupata dei propri interessi nel mercato della pornografia; alla fine comunque la ricerca viene indirizzata verso Gilead, una comunit\u00e0 religiosa fondata tra le foreste del Nord, abbandonata e caduta in rovina da circa mezzo secolo dopo una brutta vicenda - mai completamente chiarita - di abusi su minori ed eliminazione di neonati indesiderati. Ora di Gilead rimangono solo rovine, dominate dal profilo incompiuto della chiesa con i suoi altissimi campanili: l\u00ec, in quel luogo silenzioso e semisommerso dalla vegetazione, molte domande sorte durante l'indagine riescono a trovare la loro risposta. Tra le altre cose, si scopre quale sia stata la sorte di Lucy Merrick, e anche quella di Daniel Clay. Gli uomini mascherati con teste di uccelli vengono identificati ed eliminati l'uno dopo l'altro. L'ultimo tra loro - il pi\u00f9 insospettabile e forse intangibile per Bird e per la normale giustizia umana - cade preda del Collezionista, un ambiguo e pericoloso personaggio che si propone tanto come giudice quanto come carnefice. Bird ha dunque raggiunto l'obbiettivo che si era prefisso. Per\u00f2, a causa dei depistaggi messi in atto durante l'indagine e a causa della scarsa collaborazione offerta alle autorit\u00e0, si vede revocare il porto d'armi e sospendere la licenza di investigatore: al di l\u00e0 degli ormai consueti problemi, la sua vita si complica ulteriormente.\nParticolarit\u00e0 narrativa.\nA differenza di ci\u00f2 che accade in molti dei romanzi precedenti, dove il Prologo \u00e8 costituito da un montaggio di vari episodi apparentemente slegati, che nel corso della narrazione finiscono poi per mostrare connessioni profonde, le prime pagine di \"Anime morte\" sono tutte dedicate ad una sorta di lungo \"prequel\" ambientato ad Old Orchard Beach sul finire dell'estate del 1986, il cui scopo \u00e8 quello di inquadrare e meglio descrivere il fondamentale personaggio di Frank Merrick.\nCronologia.\nLa cronologia di \"Anime morte\" presenta qualche incongruenza rispetto all'inizio del ciclo; \u00e8 pi\u00f9 coerente invece rispetto al precedente romanzo \"L'angelo delle ossa\". \u00c8 novembre, sono trascorsi nove mesi dalla partenza di Rachel e Samantha per il Vermont: quindi l'anno narrativo dovrebbe ancora essere il 2004. Ci\u00f2 sembrerebbe confermato anche dal fatto che all'inizio del romanzo il personaggio di Daniel Clay - scomparso nel 1999 - risulta da poco dichiarato ufficialmente morto secondo la legge dello Stato del Maine che richiede un intervallo di almeno cinque anni.\nCritica letteraria.\n\"Anime morte\" fu iniziato e poi abbandonato per circa un anno, mentre l'autore si dedicava alla stesura de \"Il Libro delle cose perdute\" (2006), un altro dei suoi romanzi estraneo al ciclo di Charlie \"Bird\" Parker. In parte il romanzo vuole essere un omaggio alla tradizione del thriller e dell'hard-boiled, le cui storie pi\u00f9 classiche trovano spesso il loro punto di partenza nella richiesta d'aiuto che una donna non priva di fascino e mistero rivolge al detective protagonista. Soprattutto per\u00f2 si tratta di un romanzo pienamente collocato all'interno del ciclo dedicato a Charlie Parker, e come tale rappresenta una delle tante tappe nello sviluppo della linea narrativa iniziata con \"Tutto ci\u00f2 che muore\". Rispetto ai precedenti romanzi \"Anime morte\" risulta un po' diverso: presenta una trama volutamante pi\u00f9 lineare, meno stratificata del solito, e segna un punto di svolta per il personaggio di Charlie Parker, il cui coinvolgimento nell'indagine di turno corrisponde anche ad un progressivo distacco dalla tragedia che gli ha segnato la vita (ovvero l'omicidio della moglie e della figlia), a favore di problematiche pi\u00f9 individuali. L'autore inoltre ha inserito nel romanzo due importanti temi sociali che gli stanno particolarmente a cuore: i crimini commessi contro l'infanzia e gli abusi del sistema carcerario."}
{"id": "2986200", "revid": "11959", "url": "https://it.wikipedia.org/wiki?curid=2986200", "title": "Kh\u0101lid b. al-Wal\u012bd", "text": ""}
{"id": "2986202", "revid": "729019", "url": "https://it.wikipedia.org/wiki?curid=2986202", "title": "Miss\u00e9ni", "text": "Miss\u00e9ni \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 20 nuclei abitati:"}
{"id": "2986204", "revid": "287204", "url": "https://it.wikipedia.org/wiki?curid=2986204", "title": "Misseni", "text": ""}
{"id": "2986206", "revid": "339392", "url": "https://it.wikipedia.org/wiki?curid=2986206", "title": "Pace di Cave", "text": ""}
{"id": "2986208", "revid": "1543377", "url": "https://it.wikipedia.org/wiki?curid=2986208", "title": "Nimbougou", "text": "Nimbougou \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 5 nuclei abitati:"}
{"id": "2986210", "revid": "182396", "url": "https://it.wikipedia.org/wiki?curid=2986210", "title": "Restitutor orbis", "text": ""}
{"id": "2986213", "revid": "32628125", "url": "https://it.wikipedia.org/wiki?curid=2986213", "title": "Museo Madre", "text": ""}
{"id": "2986217", "revid": "1543377", "url": "https://it.wikipedia.org/wiki?curid=2986217", "title": "Z\u00e9goua", "text": "Z\u00e9goua \u00e8 un comune rurale del Mali facente parte del circondario di Kadiolo, nella regione di Sikasso.\nIl comune \u00e8 composto da 9 nuclei abitati:"}
{"id": "2986219", "revid": "287204", "url": "https://it.wikipedia.org/wiki?curid=2986219", "title": "Zegoua", "text": ""}
{"id": "2986223", "revid": "32628193", "url": "https://it.wikipedia.org/wiki?curid=2986223", "title": "Museo di paleontologia napoli", "text": ""}
{"id": "2986224", "revid": "122827027", "url": "https://it.wikipedia.org/wiki?curid=2986224", "title": "Giornalismo on-line", "text": "Il giornalismo on-line (in inglese, \"web journalism\") \u00e8 l'attivit\u00e0 di giornalismo svolta in rete.\nStoria del giornalismo on-line.\nIn \"New Journalism\", \"Marco Pratellesi\" divide la storia del giornalismo on-line in fasi ben distinte.\nLa nascita negli USA.\nBisogna tuttavia premettere che quelli del giornalismo costituiscono stadi di relativa rapida trasformazione nell'ambito della generale evoluzione tecnologica della comunicazione.\nIl giornalismo on-line nasce negli Stati Uniti nel 1992, quando alcune \"piccole testate giornalistiche\" decidono di sperimentare il giornalismo su web per avere maggiore \"visibilit\u00e0\".\nI \"giornali principali\" arrivano sulla rete nel 1993, non riscuotendo per\u00f2 successo: la versione on-line, a pagamento, era sostanzialmente la copia della versione stampata. In pochi pagarono per qualcosa che, al solito prezzo, potevano avere in un formato pi\u00f9 conosciuto.\nLa prima piccola testata giornalistica a pubblicare sul web \u00e8 la San Jose Mercury News, nel 1993.\nIn Italia, la prima testata ad entrare in rete fu L'Unione Sarda, nell'1994\nIl sexgate.\nLa \"brutta esperienza americana\" scoraggi\u00f2 le case editrici europee, che investirono nel giornalismo on-line prudentemente, al minimo costo possibile, con contenuti pubblicati ancora simili alla versione cartacea.\nNel 1998 avviene un importante fatto giornalistico, che cambi\u00f2 le regole del mondo dei media.\nDurante il caso \"Clinton-Lewinsky\", conosciuto come \"sexgate\", l'ampia pubblicazione di servizi costrinse le testate giornalistiche ad anticipare \"gratuitamente\", sul proprio sito, gli articoli, per timore di essere bruciati dalla concorrenza.\nDa questo momento in poi sono quindi i giornali on-line a stabilire i tempi della notizia.\nDal 1999 in poi tutte le maggiori case giornalistiche avranno un sito web.\nL'attentato alle torri gemelle.\nL'evento chiave di questa fase \u00e8 quello dell'attentato alle torri gemelle di New York. Il pomeriggio dell'11 settembre 2001 milioni di utenti si collegarono ai siti di news on-line in cerca dell'ultima notizia.\nQuesto episodio dimostra come le regole dei media stessero cambiando: Le testate giornalistiche \"approfondivano\" il fatto negli \"articoli cartacei\", e raccontavano in \"tempo reale\" lo svolgersi dei fatti sul \"sito web\", compensando cos\u00ec lo svantaggio della stampa dell'informazione su carta, che arriva al lettore molte ore dopo l'accaduto..\nIl giornalismo on-line oggi.\nNegli ultimi anni l'aumento della cultura informatica, la diffusione della banda larga e dei social network, hanno determinato un uso pi\u00f9 consapevole della rete.\nI lettori cercano maggiormente le notizie su internet, che non sono pi\u00f9 una copia della versione cartacea, ma spesso articoli interattivi scritti esclusivamente per la rete. Alcune testate (Corriere della Sera, Repubblica, Guardian, New York Times) hanno addirittura dichiarato che il numero dei propri lettori web supera quello della versione tradizionale.\nTutto ci\u00f2 ha richiamato l'attenzione degli investitori, sempre pi\u00f9 disposti a finanziare gli web journal acquistando spazi pubblicitari all'interno di essi.\nCosa cambia con il giornalismo on-line.\nA essere cambiata profondamente \u00e8 soprattutto la geografia dei sistemi dell'informazione: grazie ai media digitali, infatti, un numero sempre maggiore di persone ha la possibilit\u00e0 di partecipare direttamente alla produzione di sapere e conoscenza. Le piattaforme e le pratiche del web partecipativo cambiano in profondit\u00e0 il ruolo degli intermediari dell'industria culturale, di cui i giornalisti fanno storicamente parte a pieno titolo.\nLa possibilit\u00e0 di pubblicare informazioni \u00e8 alla portata di tutti. Proprio per questo motivo i giornalisti faticano a confermare il loro ruolo di garanti della veridicit\u00e0 e autenticit\u00e0 della comunicazione, cos\u00ec da distaccarsi e rimarcare il proprio compito di mediatori e traduttori della realt\u00e0, per un maggior numero di persone possibile.\nI giornali del futuro saranno fortemente multimediali e interattivi, il terreno di maggior sviluppo per l'editoria sar\u00e0 Internet. Ci\u00f2 richiede a giornalisti ed editori un cambiamento di mentalit\u00e0, per poter affrontare al meglio i cambiamenti di un ambiente in continua evoluzione.\nLa redazione.\nLa redazione giornalistica on-line, rispetto alle redazioni di un giornale cartaceo, svolge maggiormente un \"lavoro d'ufficio\".\nLe informazioni infatti vengono raccolte non solo dalle \"fonti tradizionali\" (cronache, interviste, agenzie di stampa), ma anche dalle fonti che si trovano su internet, .\nI redattori, infine, devono sapere utilizzare i \"linguaggi multimediali\", perch\u00e9 le informazioni da utilizzare non sono solo testi scritti ma anche immagini, filmati o file audio.\nIpermedia.\nIl testo online non \u00e8 solamente scritto. In un articolo in rete possiamo infatti trovare foto, interviste audio e video.\nInoltre, il lettore pu\u00f2 sfogliare gli articoli secondo un \"percorso personalizzabile\", non vincolato dalla successione delle pagine, come avviene nei giornali cartacei.\nI giornali on-line sono un esempio di \u201c\"ipermedia\"\u201d o \"ipertesto multimediale\".\nGli \"ipermedia\" utilizzano appunto pi\u00f9 codici di comunicazione (\"foto, testo, video, audio\"), e possono essere letti in modo non lineare..\nInterattivit\u00e0.\nIl lettore pu\u00f2 interagire con il \"giornale\". Il flusso di informazioni non viaggia a senso unico (come nel caso di Radio e TV), ma il lettore pu\u00f2 interagire con esso selezionando dal flusso le notizie preferite o richiedendo ulteriori servizi..\nAggiornamenti in tempo reale.\nIl contenuto di un giornale online pu\u00f2 essere aggiornato continuamente. Ci\u00f2 comporta un notevole vantaggio per i lettori, che non devono aspettare per conoscere fatti accaduti ore ed ore prima dell'uscita del giornale stampato.\nLibert\u00e0 d'informazione.\nAttualmente internet garantisce la \"libera informazione\".\nInfatti, a differenza di radio e televisioni, limitare i contenuti in internet \u00e8 difficile, perch\u00e9 ad oggi \u00e8 impossibile impedire a tutti gli utenti di pubblicare un contenuto in rete.\nIl \"web\" ci aiuta a verificare ci\u00f2 che leggiamo sui \"giornali\" e sentiamo alla \"TV\", diventando cos\u00ec un'alternativa all'informazione giornalistica tradizionale."}
{"id": "2986231", "revid": "1543377", "url": "https://it.wikipedia.org/wiki?curid=2986231", "title": "Kolondi\u00e9ba", "text": "Kolondi\u00e9ba \u00e8 un comune rurale del Mali, capoluogo del circondario omonimo, nella regione di Sikasso."}
{"id": "2986232", "revid": "287204", "url": "https://it.wikipedia.org/wiki?curid=2986232", "title": "Kolondieba", "text": ""}
{"id": "2986233", "revid": "98077", "url": "https://it.wikipedia.org/wiki?curid=2986233", "title": "Stato di Paliano", "text": ""}
{"id": "2986237", "revid": "110157", "url": "https://it.wikipedia.org/wiki?curid=2986237", "title": "Armen", "text": "Armen \u00e8 una frazione del comune di Selenizza in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Brataj, Kot\u00eb, Sevaster e Vllahin\u00eb a costituire la municipalit\u00e0 di Selenizza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2986239", "revid": "110157", "url": "https://it.wikipedia.org/wiki?curid=2986239", "title": "Brataj", "text": "Brataj \u00e8 una frazione del comune di Selenizza in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Armen, Kot\u00eb, Sevaster e Vllahin\u00eb a costituire la municipalit\u00e0 di Selenizza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2986241", "revid": "110157", "url": "https://it.wikipedia.org/wiki?curid=2986241", "title": "Hor\u00eb-Vranisht", "text": "Hore Vranisht \u00e8 una frazione del comune di Himara in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme all'ex-comune di Lukov\u00eb a costituire la municipalit\u00e0 di Himara.\n\u00c8 menzionato per la prima volta in un documento ufficiale nel 1274 col nome \"Vranisht\" ed era parte integrante del Principato d'Albania. Durante la Seconda guerra mondiale venne combattuta la Battaglia di Gjorm, dove la resistenza albanese sconfisse l'esercito italiano.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2986242", "revid": "110157", "url": "https://it.wikipedia.org/wiki?curid=2986242", "title": "Automotrice FC DE M4c.500", "text": "L'automotrice DE M4c.500 \u00e8 un complesso bloccato a 2 casse adatto alla trazione a cremagliera, fabbricato dalla Stadler Rail per Ferrovie della Calabria (FdC), utilizzato sulla ferrovia Cosenza-Catanzaro Lido.\nStoria.\nIl DE M4c.500 rappresenta il primo esemplare di convoglio a scartamento ridotto, peraltro a cremagliera, fabbricato dalla svizzera Stadler per il mercato italiano. Ordinato da Ferrovie della Calabria alla fine del 2007, il capostipite DE M4c.501 ha toccato per la prima volta i binari calabresi il 12 dicembre 2009, presso il deposito di Cosenza, dove poco pi\u00f9 di un mese dopo ha cominciato le prove, spingendosi fino a Rogliano e San Pietro in Guarano, mettendo alla prova la resistenza del mezzo sulle impervie e tortuose tratte silane. Oltre a ci\u00f2, sono stati posizionati alcuni spezzoni di cremagliera all'interno del deposito per effettuare le prime prove di innesto in cremagliera, data l'interruzione tra Rogliano e Gimigliano. Qualche mese dopo, anche il DE M4c.502 ha fatto il suo ingresso presso le officine di Cosenza, mentre le unit\u00e0 503, 504 e 505 sono state direttamente inviate a Catanzaro Lido, dove hanno potuto finalmente iniziare le prove sulla cremagliera \"vera\", tratta dove sono entrati in servizio nel settembre 2011 assieme alla Cosenza - Rogliano.\nCaratteristiche.\nIl DE M4c.500 \u00e8 il secondo mezzo articolato a fare la sua comparsa sullo scartamento ridotto ex Ferrovie Calabro Lucane (FCL), dopo le M4.350 delle Ferrovie Appulo Lucane, il primo in assoluto capace di essere utilizzato in cremagliera.\n\u00c8 composto da due casse, ognuna con motore Caterpillar e generatrice elettrica, collegata a 2 assi motori posti alle estremit\u00e0, tutti dotati di ruota dentata. Il convoglio \u00e8 omologato fino alla velocit\u00e0 di 80\u00a0km/h e ai 40\u00a0km/h in cremagliera, velocit\u00e0 non permessa sulla Catanzaro Sala - Catanzaro Pratica, dove il limite, dovuto alle condizioni non proprio eccelse della linea, \u00e8 di 22\u00a0km/h. Dispongono di aggancio automatico oltre che di schermi per la destinazione.\nPer la costruzione della zona dedicata ai passeggeri, \u00e8 stata utilizzata la tecnica del pianale ribassato dato l'utilizzo a servizio dei pendolari che dovranno effettuare.\nFunzionamento in cremagliera.\nRispetto alle M4.350c, nel DE M4c.501 la cremagliera \u00e8 costantemente inserita, tramite un sistema molto simile a quello degli spintori gi\u00e0 in utilizzo sulle FCL ed oggi in attesa di riparazione. Differiscono dagli spintori per il leggero gioco che viene dato alla ruota dentata al momento dell'ingresso in cremagliera, annullando di fatto i rischi di accavallamento che hanno spesso minato all'affidabilit\u00e0 degli spintori. Il sistema, dopo diverse prove, sembra funzionare perfettamente."}
{"id": "2986244", "revid": "1543377", "url": "https://it.wikipedia.org/wiki?curid=2986244", "title": "Bougoula (Kolondi\u00e9ba)", "text": "Bougoula \u00e8 un comune rurale del Mali facente parte del circondario di Kolondi\u00e9ba, nella regione di Sikasso.\nIl comune \u00e8 composto da 5 nuclei abitati:"}
{"id": "2986249", "revid": "1543377", "url": "https://it.wikipedia.org/wiki?curid=2986249", "title": "Farako (Kolondi\u00e9ba)", "text": "Farako \u00e8 un comune rurale del Mali facente parte del circondario di Kolondi\u00e9ba, nella regione di Sikasso.\nIl comune \u00e8 composto da 13 nuclei abitati:"}
{"id": "2986252", "revid": "767487", "url": "https://it.wikipedia.org/wiki?curid=2986252", "title": "Kot\u00eb", "text": "Kot\u00eb \u00e8 una frazione del comune di Selenizza in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Armen, Brataj, Sevaster e Vllahin\u00eb a costituire la municipalit\u00e0 di Selenizza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2986254", "revid": "845929", "url": "https://it.wikipedia.org/wiki?curid=2986254", "title": "Novosela (Valona)", "text": "Novosela (in Albanese Novosel\u00eb) una frazione del comune di Valona in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Orikum, Qend\u00ebr e Shushic\u00eb a costituire la municipalit\u00e0 di Valona.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2986256", "revid": "2210568", "url": "https://it.wikipedia.org/wiki?curid=2986256", "title": "Francesco Napoleone Orsini", "text": "Biografia.\nEra figlio di Napoleone Orsini. Apparteneva alla nobile famiglia romana degli Orsini ed era nipote di Papa Niccol\u00f2 III (Giovanni Gaetano Orsini) e zio del cardinale Matteo Orsini, O.P..\nComp\u00ec i suoi studi a Parigi e fu creato cardinale-diacono da papa Bonifacio VIII nel concistoro del 17 dicembre 1295 con la diaconia di Santa Lucia in Silice (o in \"Orpha\"). Nel 1297 fu nominato arciprete della basilica papale di Santa Maria Maggiore, titolo che tenne fino alla morte.\nPartecip\u00f2 al conclave del 1302 che elesse Papa Benedetto XI ed a quello del 1304-1305, che elesse Papa Clemente V. Dopo la sua morte fu sepolto nella chiesa dei celestini di Avignone."}
{"id": "2986259", "revid": "106213605", "url": "https://it.wikipedia.org/wiki?curid=2986259", "title": "Qend\u00ebr (Valona)", "text": "Qend\u00ebr \u00e8 una frazione del comune di Valona in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Novosel\u00eb, Orikum e Shushic\u00eb a costituire la municipalit\u00e0 di Valona.\nLocalit\u00e0.\nIl comune era formato dall'insieme delle seguenti localit\u00e0:"}
