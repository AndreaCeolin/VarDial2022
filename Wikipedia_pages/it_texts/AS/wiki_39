{"id": "2938079", "revid": "767487", "url": "https://it.wikipedia.org/wiki?curid=2938079", "title": "Perforazione (ingegneria)", "text": "La perforazione \u00e8 quella lavorazione meccanica di tranciatura in cui vengono praticati dei fori di diverse forme e dimensioni in fogli di lamiera o in nastri (detti coils) per ottenere una lamiera forata.\nProcedura.\nLa perforazione della lamiera viene effettuata per mezzo di punzone e matrice che vengono montati su appositi stampi di presse meccaniche o idrauliche.\nLe lamiere forate cos\u00ec ottenute sono spesso utilizzate per la creazione di sistemi di filtraggio, pannellature o elementi d'arredo."}
{"id": "2938080", "revid": "224230", "url": "https://it.wikipedia.org/wiki?curid=2938080", "title": "Piano Achse", "text": ""}
{"id": "2938081", "revid": "339392", "url": "https://it.wikipedia.org/wiki?curid=2938081", "title": "Copa del Rey (pallanuoto maschile)", "text": ""}
{"id": "2938085", "revid": "120083147", "url": "https://it.wikipedia.org/wiki?curid=2938085", "title": "Zenzo Shimizu", "text": "Si laure\u00f2 in economia presso la Scuola Superiore di Tokyo (ora Hitotsubashi Universit\u00e0). Raggiunse la finale del \"torneo preliminare\" al Torneo di Wimbledon nel 1920, dove poi perse con Bill Tilden 4-6, 4-6, 11-13. Fu anche membro della squadra giapponese alla Coppa Davis che arriv\u00f2 seconda dopo gli statunitensi nel 1921."}
{"id": "2938086", "revid": "149485", "url": "https://it.wikipedia.org/wiki?curid=2938086", "title": "Coppa della Regina (pallanuoto)", "text": "La Coppa della Regina (in spagnolo \"Copa de la Reina\"), nota anche come Coppa di Spagna, \u00e8 la coppa nazionale spagnola di pallanuoto femminile; la coppa si disputa annualmente e viene organizzata dalla Reale Federazione Spagnola del Nuoto (RFEN).\nLa competizione si disputa dal 1996 e la squadra pi\u00f9 vincente \u00e8 il Sabadell con otto coppe.\nCome per la Copa del Rey, il torneo viene disputato in sede unica, hanno diritto a parteciparvi le prime otto classificate del girone di andata della massima divisione del campionato e la formula prevede gare a eliminazione diretta."}
{"id": "2938088", "revid": "31894641", "url": "https://it.wikipedia.org/wiki?curid=2938088", "title": "Enclosure", "text": ""}
{"id": "2938089", "revid": "767487", "url": "https://it.wikipedia.org/wiki?curid=2938089", "title": "The Vampire's Trail", "text": "The Vampire's Trail \u00e8 un cortometraggio muto del 1914 diretto da T. Hayes Hunter e da Robert G. Vignola. Il film, interpretato da Alice Joyce e da Tom Moore, venne distribuito nelle sale dalla General Film Company il 3 agosto 1914.\nTrama.\nUna coppia va in crisi perch\u00e9 il marito non accetta che la moglie lo trascuri per il figlio. Cos\u00ec rivolge le sue attenzioni verso un'attrice, la \"vamp\" del titolo, che per\u00f2 \u00e8, a sua volta, infatuata di un reporter. Quest'ultimo, per ricavarne un articolo scandalistico per il suo giornale, spinge l'amante ad accettare le avances di Horace, il suo corteggiatore, che vuole fuggire con lei. L'attrice si reca cos\u00ec a un party in casa dei Payne, rimanendo l\u00ec anche quando tutti gli altri ospiti se ne sono andati via, pronta alla fuga. Ma il bambino dei Payne si rivela ammalato di difterite e il medico mette tutta la casa in quarantena. Furiosa per dover rimanere chiusa l\u00ec dentro, Rita, l'attrice, riveler\u00e0 la sua vera natura e disguster\u00e0 l'amante che torner\u00e0 pentito dalla moglie Laura. Questa ammetter\u00e0 che per\u00f2 parte della colpa \u00e8 stata anche sua.\nProduzione.\nIl cortometraggio fu prodotto dalla Kalem Company.\nDistribuzione.\nIl film - un cortometraggio in due bobine - venne distribuito nelle sale dalla General Film Company il 3 agosto 1914."}
{"id": "2938091", "revid": "767487", "url": "https://it.wikipedia.org/wiki?curid=2938091", "title": "Zero Patience", "text": "Zero Patience \u00e8 un film del 1993 scritto e diretto da John Greyson.\nIl film racconta la sua storia sullo sfondo di una storia d'amore tra un \"fuoritempo\" Sir Richard Francis Burton ed il fantasma di Zero, mescolando musical, fantastico e melodramma, la leggenda metropolitana della presunta introduzione dell'HIV in Nord America attraverso un singolo individuo, Ga\u00ebtan Dugas, meglio conosciuto come paziente zero. Steward omosessuale di una compagnia di volo canadese, Dugas fu un assiduo frequentatore della comunit\u00e0 gay di San Francisco, dove si recava ogni anno in occasione del Gay pride. Scopertosi malato di questa nuova e sconosciuta malattia, decise di vivere il tempo che gli rimaneva divertendosi il pi\u00f9 possibile, avendo rapporti sessuali con centinaia di uomini, senza informare nessuno della malattia che lo affliggeva.\nTrama.\nL'avventuriero e sessuologo vittoriano Sir Richard Francis Burton arriva, grazie ad una fonte della giovinezza, dal 1892 nella Toronto degli anni novanta, dove lavora come tassonomista presso il Museo di Storia Naturale. Burton sta lavorando ad un progetto sulle grandi epidemie della storia, cercando di dimostrare che le origini dell'HIV provengono dalla societ\u00e0 canadese. Per fargli cambiare idea, il fantasma di Zero, un assistente di volo franco-canadese indicato come il primo portatore del virus, appare a Burton, obbligandolo a rivedere le proprie idee e ad esporre le sue ricerche in maniera differente."}
{"id": "2938094", "revid": "767487", "url": "https://it.wikipedia.org/wiki?curid=2938094", "title": "I. liga 1979-1980", "text": "L'edizione 1979/80 del campionato cecoslovacco di calcio vide la vittoria finale del .\nCapocannoniere del torneo fu Werner Li\u010dka del con 18 reti."}
{"id": "2938096", "revid": "124355886", "url": "https://it.wikipedia.org/wiki?curid=2938096", "title": "Agide Samaritani", "text": "Biografia.\nAgide Samaritani \u00e8 stato un partigiano romagnolo e politico italiano. L'11 settembre 1943 prese parte alla riunione fondativa della Resistenza romagnola, tenutasi all'Hotel Mare-Pineta di Milano Marittima e a cui parteciparono, oltre a lui, Arrigo Boldrini, Ennio Cervellati, Giuseppe D'Alema, Gino Gatta, Riccardo Fedel, Giovanni Fusconi, Mario Gordini, Rodolfo Salvagiani, Vincenzo Giardini e Zoffoli. In seguito, Samaritani ricopr\u00ec un ruolo di rilievo nella liberazione di Cervia, essendo entrato dal febbraio del 1944 nel Partito comunista italiano. \nNel dopoguerra Samaritani divenne dirigente di importanti Federazioni del PCI (Rimini, Macerata e Ravenna) e dal 1957 al 1963 fu segretario generale della Camera Confederale del Lavoro di Ravenna. Eletto Consigliere comunale di Ravenna dal 1966 al 1968; nel 1963 divenne Senatore della Repubblica, venendo confermato nel 1968 e tale rimase sino alla morte. Nel contempo, fu eletto il 21 gennaio del 1969 all'Assemblea della Comunit\u00e0 Economica Europea (Parlamento Europeo). Si spegne a Strasburgo, a 47 anni, nel marzo 1969."}
{"id": "2938097", "revid": "46291", "url": "https://it.wikipedia.org/wiki?curid=2938097", "title": "Commelina tuberosa", "text": "Commelina tuberosa \u00e8 una pianta ornamentale della famiglia Commelinaceae."}
{"id": "2938100", "revid": "1543377", "url": "https://it.wikipedia.org/wiki?curid=2938100", "title": "George Housman Thomas", "text": "Biografia.\nGeorge Housman Thomas nacque a Londra, secondo di cinque figli, da William Thomas e Alicia Hayes, entrambi della parrocchia di St James Clerkenwell, la stessa in cui i due avevano contratto matrimonio il 22 novembre 1819. Il padre, agente marittimo, lo lasci\u00f2 orfano a dieci anni. Nel giro di un anno Thomas perse anche sua madre e fu per questo affidato alla nonna paterna Elizabeth Randall.\nGeorge H. Thomas studi\u00f2 dapprima a Trowbridge, presso Bath, quindi inizi\u00f2 giovanissimo il suo apprendistato presso la bottega londinese del celebre xilografo George Wilmot Bonner (1796\u20131836). Ben presto per\u00f2 si diede alla professione in proprio.\nStati Uniti.\nInizialmente fu a Parigi, dove lavor\u00f2 dapprima come incisore e poi come disegnatore su legno, dando contemporaneamente inizio alla sua attivit\u00e0 di illustratore.\nLa sua attivit\u00e0 attir\u00f2 l'interesse di alcuni americani, che lo ingaggiarono come illustratore di un giornale di New York, citt\u00e0 nella quale egli si trasfer\u00ec nel 1846. Vi rimase circa due anni, durante i quali ottenne anche, dal governo americano, la commissione di disegnare le banconote statunitensi.\nLe cattive condizioni di salute lo costrinsero a lasciare gli Stati Uniti e a far ritorno in Europa. Fu di nuovo in Inghilterra, dove trov\u00f2 impiego come uno dei principali illustratori della rivista \"Illustrated London News\".\nParentesi italiana.\nNel 1848 fu in visita in Italia, anche con lo scopo di completare la sua formazione artistica. Thomas si trattenne in Italia per due anni, durante i quali fu anche a Roma, nel frangente storico dell'assedio francese alla Repubblica Romana, di cui fu diretto testimone. Questa coincidenza gli diede modo di realizzare molti vividi disegni dei principali avvenimenti di quella stagione storica, che Thomas invi\u00f2 in Inghilterra per la loro pubblicazione sulla \"Illustrated London News\". Tra i soggetti dei suoi disegni vi fu anche Giuseppe Garibaldi, del quale realizzer\u00e0 in seguito un dipinto.\nRitorno in Inghilterra.\nRitornato in Inghilterra, spos\u00f2 Ellen Pass, in un matrimonio celebrato il 15 aprile 1850 nella \"St Pancras Old Church\" in Central London. Ellen Pass era di una famiglia di origini ugonotte, proveniente dalla Bretagna, ma stabilitasi in Inghilterra gi\u00e0 da due o tre generazioni. Dalla loro unione nasceranno ben undici figli, due dei quali, per\u00f2, morirono in tenerissima et\u00e0.\nIntorno al 1850, Thomas produsse una serie di notevoli xilografie per \"La capanna dello zio Tom\" di Harriet Beecher Stowe, che costituiscono il suo capolavoro nel genere illudi libri. Nella delineazione che egli comp\u00ec, con leggerezza di tocco ed estremo realismo, dei caratteri del romanzo - come Zio Tom, Topsy, e altri - e i dettagli della vita degli schiavi d'America, il disegnatore pot\u00e9 sicuramente giovarsi della sua permanenza negli Stati Uniti.\nIllustr\u00f2 inoltre una nutrita serie di altri libri, tra cui \"The song of Hiawatha\" di Longfellow, \"The Book of Martyrs\" di John Foxe e \"Last Chronicle of Barset\" di Anthony Trollope.\nNel 1851 espose la sua prima opera, \"St. Anthony's Day at Rome\", alla \"British Institution\". Nel 1854 espose alla Royal Academy of Arts il dipinto \"Garibaldi at Rome\", tratto dagli schizzi fatti nel 1849, che raccolse un notevole interesse. Il suo dipinto successivo fu \"Ball at the Camp, Boulogne\", del 1856, acquistata da Mr. Lucas, il privato che l'aveva commissionata.\nPatrocinio della Regina Vittoria.\nL'interesse suscitato dalle sue opere gli guadagn\u00f2 il patrocinio della Regina Vittoria, su cui commissione realizz\u00f2 una serie di pitture, tutte esposte alla \"Royal Academy\" (gli anni tra parentesi si riferiscono all'anno dell'esposizione) : \"Distribution of Crimean Medals, 18 May 1855\" (1858); \"Review in the Champ de Mars in Honour of Queen Victoria\" (1859); \"Parade at Potsdam, 17 August 1858\" (1860); \"Marriage of the Prince and Princess of Wales\".\nIl 18 ottobre 1861, Thomas era in Germania con sua moglie, al s\u00e9guito della Principessa Reale Vittoria di Sassonia-Coburgo-Gotha, inviata a rendere omaggio alla cerimonia dell'incoronazione a re di Prussia di Guglielmo I, futuro Imperatore di Germania. Da quell'evento Thomas avrebbe poi tratto ispirazione per \"Homage of the Princess Royal at the Coronation of the King of Prussia\", un dipinto a olio su tela commissionatogli dalla regina. In occasione del suo viaggio, la moglie Ellen tenne un diario di viaggio, rimasto ancora inedito, ora di propriet\u00e0 degli eredi australiani della discendenza di George Harrison, il quarto dei loro figli.\nSotto il patrocinio regale dipinse ancora \"Marriage of the Princess Alice\" (1863); \"The Queen and Prince Consort at Aldershot, 1859\" (1866); \"The Children of Princess Alice\" (1866); \"The Queen investing the Sultan of Turkey with the Order of the Gartner\" (1868), dipinto da uno schizzo della talentuosa principessa Louise, molto versata nel disegno.\nAltri lavori.\nThomas esegu\u00ec anche lavori su commissioni provenienti da privati. Delle sue altre mostre, tutte di soggetto domestico o militare, l'opera \"Rotten Row\" (1862), esibita alla British Academy pochi anni prima di morire, fu la pi\u00f9 degna di nota e per la natura del soggetto raffigurato, e forse anche la pi\u00f9 popolare tra tutte le sue opere.\nNel 1868, poco prima della prematura morte, in occasione della \"Summer Exhibition\" organizzata dalla Royal Academy of Arts, furono esposti i suoi ultimi lavori, \"Apple-blossom\" e \"Masterlessl\".\nI suoi dipinti erano brillanti e animati e gli procurarono una notevole popolarit\u00e0, ma non avevano le pi\u00f9 alte qualit\u00e0 dell'arte.\nGli ultimi anni e la morte.\nLa sua carriera fu gravemente condizionata dai suoi problemi di salute e, in particolare, da una caduta da cavallo, nella quale sub\u00ec una commozione cerebrale, dai cui effetti si sarebbe mai ripreso completamente e che, probabilmente, contribu\u00ec ad accorciare la sua vita.\nThomas abit\u00f2 nei borghi londinesi di Kingston e Surbiton fino a che, nel tempo, i persistenti problemi di salute non lo convinsero a trasferirsi in Francia, a Boulogne-sur-Mer, dove per\u00f2 mor\u00ec poco dopo, il 21 luglio 1868.\nDopo la sua morte, nel giugno 1869 si tenne a \"Bond Street\" una mostra di una scelta di suoi lavori. I suoi disegni e studi furono battuti all'asta da Christie's nel luglio 1872.\nDiscendenza.\nThomas lasci\u00f2 la moglie Ellen Pass (1830-1915), sposata nell'aprile 1850, dalla quale aveva avuto ben undici figli, due dei quali morirono durante l'infanzia: Laura Ellen (n. 1851), Edith May (n. 1852), Alma Victoria (n. 1854-m. 1854), George Harrison (detto \"Tim\", nato nel 1856 ed emigrato in Australia), Lewis Webster (n. 1857 - m. 1858), Alicia Rachel (n. 1859), Mary Elizabeth (n. 1861), Isabel Agnes (n. 1861), Ellen Ethel (n. 1862) Louise Annie (n. 1866) e l'ultimogenito William Murray (nato il 24 marzo 1868, poco prima della morte del padre).\nIllustrazioni.\nGeorge Housman Thomas fu illustratore di numerosi volumi a stampa, tra i quali il gi\u00e0 menzionato \"La capanna dello zio Tom\"."}
{"id": "2938108", "revid": "773636", "url": "https://it.wikipedia.org/wiki?curid=2938108", "title": "I. liga 1978-1979", "text": "L'edizione 1978/79 del campionato cecoslovacco di calcio vide la vittoria finale del Dukla Praga.\nCapocannonieri del torneo furono Zden\u011bk Nehoda del Dukla Praga e Karel Kroupa dello Zbrojovka Brno con 17 reti."}
{"id": "2938109", "revid": "729019", "url": "https://it.wikipedia.org/wiki?curid=2938109", "title": "OTO/Ansaldo 381/50", "text": "Il cannone 381/50 Modello 1934 fu la pi\u00f9 potente arma balistica sviluppata dall'industria bellica italiana, il cui progetto fu sviluppato a partire dal 1934 per equipaggiare le navi da battaglia della classe Littorio.\nLa Regia Marina pianific\u00f2 nel 1932 la costruzione di due moderne navi da battaglia; la costruzione fu avviata nel 1934 e furono battezzate Littorio e Vittorio Veneto. Nello stesso anno fu decisa la costruzione di altre due navi da battaglia, la cui costruzione fu avviata nel 1938 cui furono assegnati i nomi Roma e Impero, mai completata.\nPer le nuove unit\u00e0 furono progettati nuovi cannoni da 381 mm i cui studi furono avviati nel 1934.\nLe quattro corazzate (tranne la Impero, che non fu mai completata) furono equipaggiate da tre torri trinate, nove cannoni per nave.\nCaratteristiche.\nIl cannone aveva una gittata massima superiore a quella di tutte le altre navi da battaglia della seconda guerra mondiale, nonostante la sua massima elevazione di soli 36\u00b0 fosse modesta; oltre a questo, la loro alta velocit\u00e0 iniziale (superiore a quella di tutti i contemporanei calibri) e la pesantezza della munizione (oltre 880\u00a0kg) consentivano una eccellente capacit\u00e0 perforante, confrontabile con i cannoni da 406 e 460\u00a0mm di produzione americana e giapponese; una corazza da 350\u00a0mm era perforabile ad oltre 25\u00a0km, mentre a breve distanza la perforazione possibile era di circa 80 centimetri. La perforazione delle corazze verticali era assai elevata a causa della velocit\u00e0 dei proiettili, ma essendo la traiettoria anche molto tesa, data la ridotta elevazione, la perforazione delle armature orizzontali, essenziale nel tiro curvo da lunga distanza era inferiore a quella dei cannoni da 381 inglesi (che avevano un'elevazione di 30\u00b0) a pari gittata, poich\u00e9 i proiettili colpivano con un'angolazione pi\u00f9 vicina alla verticale (ma i cannoni italiani potevano raggiungere e superare questi valori a distanze superiori) e appena migliore di quelli tedeschi.\nLa cadenza di tiro era piuttosto ridotta, un colpo ogni 45 secondi, e ciascun pezzo in torre era separato dall'adiacente da una paratia corazzata. I cannoni avevano un'anima ricambiabile a freddo che doveva essere necessariamente cambiata con una frequenza eccessiva: il totale stimato di colpi sparabili con un degrado accettabile delle qualit\u00e0 balistiche era in media di 140 e in ogni caso la vita utile dell'anima del cannone non superava i 220 colpi, e la durata della canna era circa la met\u00e0 dei cannoni di altre marine.\nLa dispersione di tiro era molto elevata, sicuramente per l'alta velocit\u00e0 iniziale dei proiettili (problema di cui soffrivano molti dei cannoni italiani, specialmente i cannoni da 152\u00a0mm e 203\u00a0mm pi\u00f9 datati, soprattutto per l'eccessiva vicinanza tra loro) e, pare, anche alla qualit\u00e0 scarsa e non omogenea delle munizioni, vecchio problema che aveva afflitto i cannoni italiani nella prima guerra mondiale e che si protrasse anche nella seconda.\nAltri inconvenienti erano una ridotta riserva di munizioni e talvolta problemi ai meccanismi di brandeggio che in alcuni casi ne limitavano l'efficacia.\nLa costruzione dei cannoni fu commissionata all'Ansaldo di Genova (i cannoni per la \"Littorio\" e la \"Impero\", pi\u00f9 tre altri per la \"Roma\") e alla Odero-Terni-Orlando di La Spezia (i cannoni della Vittorio Veneto e sei cannoni della corazzata Roma).\nLe torri avevano un peso di 1.595 t con una corazzatura massima sulla piastra frontale di 350\u00a0mm. La torre poggiava su di un piano di rotolamento a rulli (la virola) con un angolo di orientazione max che andava tra +160\u00b0 e -160\u00b0 per la torre poppiera, ma per problemi dovuti alle onde d'urto, erano solitamente usate tra +-120\u00b0, con una velocit\u00e0 di rotazione di 6 gradi al secondo. L'elevazione oscillava tra -5,5\u00b0 e +36\u00b0 con una velocit\u00e0 di elevazione di 6 gradi/s, e la ricarica avveniva all'elevazione fissa di +15\u00b0. Nel caso in cui il calcatoio principale fosse stato danneggiato, uno secondario permetteva la ricarica a -2\u00b0."}
{"id": "2938118", "revid": "124529489", "url": "https://it.wikipedia.org/wiki?curid=2938118", "title": "12&quot;ers+2", "text": "12\"ers+2 \u00e8 una raccolta della cantautrice statunitense Madonna contenente otto brani. \nProduzione.\nIl titolo sta ad indicare che si intendeva mettere insieme le cosiddette \"12\" Versions\" (o \"Extended Remixes\") pubblicate da Madonna fino a quel momento. L'aggiunta di \"+2\" indica che due dei brani, non disponibili su nessun altro album o raccolta della cantante, vengono inclusi nella loro versione originale (\"Into the Groove\" e \"Ain't No Big Deal\").\nIl progetto iniziale dell'etichetta discografica Sire Records di pubblicare la raccolta solo per il mercato giapponese venne accantonato all'ultimo momento e l'album non venne pi\u00f9 distribuito n\u00e9 in Giappone n\u00e9 in altri territori. Tuttavia un numero limitatissimo di copie della versione in cassetta fu distribuito a scopo promozionale. \nLa copertina ripropone un'immagine tratta dal \"Virgin Tour\"."}
{"id": "2938119", "revid": "599013", "url": "https://it.wikipedia.org/wiki?curid=2938119", "title": "Dino Fava Passaro", "text": "Carriera.\nClub.\nDalle giovanili all'esordio in Serie B a Trieste.\nHa iniziato a giocare nelle giovanili della Sessana (i suoi genitori sono di Sessa Aurunca), ha giocato anche nello Scauri-Minturno, portato al team aurunco da Rolando Conte, per alcuni mesi per poi giocare il primo campionato nel 1995-1996 nella sua citt\u00e0 natale, a Formia nei dilettanti, disputando 19 partite con 3 reti.\nNella stagione 1996-1997 prosegue la sua maturazione al Napoli dove vince anche la Coppa Italia Primavera e l'anno dopo viene dato in prestito all' in Serie C1 dove colleziona 25 presenze senza reti.\nNel 1998-1999 torna al Napoli in Serie B ma non gioca e nella stagione seguente viene ceduto a titolo definitivo alla Pro Patria in Serie C2, dove in 31 partite segna 12 reti.\nNel 2000 approda al Varese in Serie C1, dove rimane due stagioni. La prima, in 30 presenze mette a segno 6 reti, mentre nella seconda in 33 gare va in gol 16 volte.\nNella stagione 2002-2003 viene acquistato dalla . Dopo qualche partita iniziata in panchina diventa titolare dell'attacco alabardato e grazie alle sue 22 reti in 38 partite (vice capocannoniere della Serie B) contribuisce al buon campionato disputato dai giuliani conclusosi al quinto posto.\nL'esordio in Serie A a Udine, poi Treviso.\nNella stagione successiva, 2003-04, approda in Serie A nell', anche per sostituire Roberto Muzzi ceduto alla Lazio. Ad Udine esordisce nella massima serie il 21 settembre 2003 in Bologna-Udinese 2-0 e mette a segno il suo primo gol in Serie A il 5 ottobre 2003 in Ancona-Udinese 0-3. Chiuder\u00e0 la prima stagione in massima serie con 31 presenze e 12 gol (da segnalare la tripletta messa a segno contro il il 26 ottobre 2003).\nNella stagione 2004-2005 resta all'Udinese e alla fine del campionato, che per l'allora squadra di Luciano Spalletti vale la qualificazione in Champions League con il quarto posto finale, colleziona 24 presenze con 13 reti.\nNel campionato 2005-2006 approda al Treviso promosso d'ufficio in Serie A in un'operazione che vede il brasiliano Barreto compiere il tragitto opposto. Il campionato di Fava si adegua alla mediocrit\u00e0 generale della squadra biancoceleste, che conclude la stagione all'ultimo posto, ritornando dopo un solo anno di permanenza nella massima categoria, in Serie B. La stagione successiva fa coppia in attacco con un giovanissimo Acquafresca realizzando complessivamente dieci reti.\nBologna e Salernitana in Serie B.\nNell'agosto 2007 si trasferisce in compropriet\u00e0 al Bologna. Qui, dopo quasi un'intera stagione senza mai andare a segno, ma fornendo comunque diversi assist per il compagno d'attacco Massimo Marazzina, colleziona due reti consecutive in altrettante partite (decisiva quella contro il Mantova, nella partita vinta dal Bologna per 1-0 in trasferta), contribuendo alla promozione dei felsinei in Serie A. \nFava non segue per\u00f2 i rossoblu in massima serie, perch\u00e9 il suo cartellino torna ad appartenere per intero al che gi\u00e0 a luglio 2008 lo gira in prestito alla .\nCon i campani sigla il suo primo gol il 15 settembre 2008 su calcio di rigore, durante il match valido per la terza giornata del campionato di Serie B, Salernitana-Frosinone. Prima di fratturarsi la mandibola contro l'Ancona e restare fermo per mesi, ha siglato altre due reti che hanno fruttato 6 punti alla squadra granata: una a Piacenza ed una su rigore a Modena, entrambe queste partite si sono concluse per 1-0 in favore della Salernitana. Con i suoi 3 gol \u00e8 stato sempre decisivo portando 9 punti alla squadra di mister Castori. Torna in campo a gennaio e sigla il gol del vantaggio granata a Frosinone, quarta rete in 13 presenze. Prima di infortunarsi nuovamente, sigla una doppietta con il Modena (vittoria granata per 3-2).\nA fine stagione torna al , ma a causa del fallimento della squadra si ritrova svincolato. Il 4 settembre 2009 ritorna alla , con cui firma un contratto biennale. Segna il suo primo gol dal suo ritorno al 1\u00ba minuto della partita persa poi 1-2 contro il Cittadella.\nDalla Serie C alle categorie dilettantistiche.\nAl termine del contratto sceglie di rimanere in provincia di Salerno legandosi il 5 agosto 2011 alla Paganese militante in Lega Pro Seconda Divisione. Al suo primo anno con la squadra campana conquista al termine dei playoff una promozione in Lega Pro Prima Divisione.\nIl 24 settembre 2013 firma un contratto annuale con il Terracina militante in Serie D.\nAd agosto 2014 torna alla Sessana, squadra dove \u00e8 cresciuto calcisticamente, neopromossa in Eccellenza.\nDopo essere stato nominato capitano della squadra, debutta il 14 settembre in Portici-Sessana 0-3, prima giornata di campionato, aprendo le marcature al 36' del primo tempo. A novembre 2015, per\u00f2, viene messo fuori squadra per scelta del presidente Vrola.\nIl 16 febbraio 2016 viene ingaggiato dal Portici allenato da Pasquale Borrelli, al suo secondo anno da tecnico dopo il ritiro dal calcio giocato. Inizia una striscia positiva di trofei. Assieme ai vesuviani riesce a rimontare l'Afragolese in campionato conquistando la promozione in Serie D, ma anche la vittoria della Coppa Italia Dilettanti, giocata contro l'Ebolitana allo Stadio Squitieri di Sarno.\nIl 25 luglio 2017 viene ingaggiato dal Savoia. Coi biancoscudati vince il campionato di Eccellenza e la fase regionale della Coppa Italia Dilettanti. Il secondo double per l'attaccante, che assieme agli oplontini batte anche il record di punti e di risultati utili siglato pochi anni prima dall'Ercolanese di Gigi Squillante.\nIl 14 giugno 2018 viene tesserato dal . A Gennaio 2019 con i giallobl\u00f9 gioca la finale regionale di Coppa Italia Dilettanti contro l'Audax Cervinara decisa ai rigori, \u00e8 lui a tirare il primo penalty parato poi dal portiere dell'Audax, al termine sar\u00e0 proprio la squadra caudina a vincere il trofeo. In campionato dopo un'annata a inseguire il Frattamaggiore calcio, il Giugliano nelle giornate finali del campionato raggiunge la capolista nerostellata costringendola allo spareggio per la vittoria del campionato e della promozione. Vinceranno i \"tigrotti\" per 2-0 conquistando la quarta serie nazionale, ad aprire le marcature sar\u00e0 proprio Fava, mettendo a segno la rete numero 26 in campionato, suo record personale.\nNell'estate 2019 accetta il progetto dell'Afragolese di Raffaele Niutta con alla guida Giovanni Masecchia. Il 29 gennaio 2020 conquista la terza Coppa Italia Dilettanti, vincendo contro il Costa D'Amalfi con il risultato di 1-0. Nell'estate 2020, dopo aver centrato la promozione in serie D, rinnova il contratto con la societ\u00e0 rossobl\u00f9. \nAlla fine della stagione 2020-21 lascia i rossobl\u00f9 e il 18 agosto viene ufficialmente annunciato come nuovo giocatore della Maddalonese, inserita nel Girone B dell'Eccellenza Campana.\nStatistiche.\nPresenze e reti nei club.\n\"Statistiche aggiornate al 22 aprile 2019.\"\nCuriosit\u00e0.\nA lui \u00e8 dedicato l'intero capitolo 34, chiamato appunto \"Fava\", del libro \"Il movimento \u00e8 fermo\" de Lo Stato Sociale: in esso, il protagonista Zeno si paragona all'attaccante formiano perch\u00e9, cos\u00ec come Fava durante la sua intera esperienza al non segn\u00f2 mai fino alla fine del campionato, quando con due gol mand\u00f2 i felsinei in Serie A, Zeno, dopo aver avuto una vita da \"sfigato\", all'improvviso trova una fidanzata, un lavoro ed un cane, che chiamer\u00e0 proprio \"Dinofava\"."}
{"id": "2938122", "revid": "765341", "url": "https://it.wikipedia.org/wiki?curid=2938122", "title": "Madonna Dance Mix", "text": "Dance Mix \u00e8 un EP della cantautrice statunitense Madonna, pubblicato dalla Sire Records in Sudamerica nel 1985."}
{"id": "2938123", "revid": "287204", "url": "https://it.wikipedia.org/wiki?curid=2938123", "title": "La notte del leopardo", "text": "La notte del leopardo (\"The Leopard Hunts in the Darkness\") \u00e8 un romanzo d'avventura di Wilbur Smith del 1985.\nTrama.\nPrimi anni '80. Craig Mellow (nipote di Jonathan Ballantyne, il cui nonno Zouga \"Taka-Taka\" Ballantyne \u00e8 stato il capostipite della famiglia, protagonista del primo romanzo della serie, \"Quando vola il falco\"), dopo essere emigrato dallo Zimbabwe \u00e8 oramai uno scrittore di successo in crisi. Contattato dalla World Bank, accetta la missione affidatagli e torna in patria, con lo scopo di sviluppare le attivit\u00e0 turistiche e agricole dello stato martoriato dalla guerra civile. Subito si trova coinvolto in un feroce conflitto di interessi tra le due fazioni (i Matabele e gli Shona, le originarie popolazioni indigene presenti prima dell'arrivo degli europei) in cui si \u00e8 diviso lo Zimbabwe, e in cui si scontrano senza esclusione di colpi agenti dei servizi segreti, guerriglieri, politici corrotti e due ministri del nuovo regime, avidi e astuti come due leopardi in caccia nella notte.\nAccusato di essere una spia, in fuga tra lo Zimbabwe e il Botswana, dovr\u00e0 cercare di salvare la propria vita e quella dei suoi amici."}
{"id": "2938125", "revid": "767487", "url": "https://it.wikipedia.org/wiki?curid=2938125", "title": "Whom the Gods Destroy (film 1916)", "text": "Whom the Gods Destroy \u00e8 un film muto del 1916 prodotto dalla Vitagraph, diretto da James Stuart Blackton, Herbert Brenon, William P.S. Earle.Il film, interpretato da Alice Joyce e da Harry T. Morey, venne distribuito nelle sale dalla Greater Vitagraph il 18 dicembre 1916.\nTrama.\nDue amici sono innamorati ambedue della stessa ragazza: uno \u00e8 un patriota irlandese, l'altro un ufficiale della Marina britannica.\nProduzione.\nAlice Joyce, dopo un periodo di inattivit\u00e0 di due anni, ritorn\u00f2 al cinema con questo film, il primo che l'attrice girava per la Vitagraph.\nDistribuzione.\nIl film fu distribuito nelle sale statunitensi dalla Greater Vitagraph il 18 dicembre 1916.Basato in qualche misura sul caso di Sir Roger Casement, un patriota irlandese impiccato dagli inglesi per aver chiesto alla Germania di sostenere la lotta irlandese contro il governo britannico, il film fu accusato di essere filo-inglese dagli irlandesi che ne boicottarono le proiezioni, mentre le autorit\u00e0 britanniche lo avevano vietato, considerandolo filo-irlandese.Attualmente, il film \u00e8 considerato perduto."}
{"id": "2938127", "revid": "450700", "url": "https://it.wikipedia.org/wiki?curid=2938127", "title": "Nefroptosi", "text": ""}
{"id": "2938129", "revid": "1543377", "url": "https://it.wikipedia.org/wiki?curid=2938129", "title": "Diagramma di Nolan", "text": "Il diagramma di Nolan \u00e8 un diagramma politico creato da David Nolan, uno dei fondatori del Partito Libertario statunitense. \nSecondo questo diagramma, le azioni politiche umane propongono il raggiungimento di due obiettivi di fondo: la \u201clibert\u00e0 personale\u201d sull'asse verticale e quella \u201ceconomica\u201d sull'asse orizzontale. Mentre i libertari tendono a proporle entrambe, chi si colloca tradizionalmente a sinistra (progressisti, socialisti e comunisti) propone pi\u00f9 libert\u00e0 personale ma meno libert\u00e0 economica, e viceversa chi si colloca a destra (conservatori e fascisti).\nPosizioni.\nA differenza del tradizionale spettro politico \"destra/sinistra\", il diagramma di Nolan descrive con i suoi assi pi\u00f9 posizioni politiche, disposte su quattro quadranti: "}
{"id": "2938132", "revid": "486946", "url": "https://it.wikipedia.org/wiki?curid=2938132", "title": "Re Cattolici", "text": ""}
{"id": "2938134", "revid": "767487", "url": "https://it.wikipedia.org/wiki?curid=2938134", "title": "I. liga 1977-1978", "text": "L'edizione 1977/78 del campionato cecoslovacco di calcio vide la vittoria finale del , che conquista il suo primo e unico titolo.\nCapocannoniere del torneo fu Karel Kroupa dello con 20 reti."}
{"id": "2938135", "revid": "124528621", "url": "https://it.wikipedia.org/wiki?curid=2938135", "title": "It's That Girl", "text": "It's That Girl \u00e8 una raccolta di video musicali promozionale della cantautrice statunitense Madonna pubblicata nel Regno Unito nel 1987 per promuovere il \"Who's That Girl Tour\".\nFormato.\n\"It's That Girl\" \u00e8 stato pubblicato in VHS e in musicassetta, ed entrambi i formati sono stati confezionati con un cartoncino bianco raffigurante una fotografia dell'album \"You Can Dance\"."}
{"id": "2938138", "revid": "124530664", "url": "https://it.wikipedia.org/wiki?curid=2938138", "title": "Madonna Mix", "text": "Madonna Mix \u00e8 una raccolta della cantautrice statunitense Madonna, uscita in Venezuela nel 1985 e due anni dopo in Colombia e Ecuador."}
{"id": "2938139", "revid": "599013", "url": "https://it.wikipedia.org/wiki?curid=2938139", "title": "Gianfranco Macchia", "text": "Biografia.\nGianfranco Macchia nasce da una famiglia di agricoltori a Consandolo, una frazione della provincia di Ferrara compresa nel comune di Argenta ma situata a pochi chilometri da Portomaggiore. A differenza del fratello maggiore Bruno - che intraprender\u00e0 una discreta carriera di calciatore che lo porter\u00e0 a giocare nella SPAL e nella - \u00e8 dotato di un fisico possente e robusto. Viene perci\u00f2 indirizzato sin da giovane da Uber Bacilieri a praticare il pugilato.\nCarriera amatoriale.\nDopo aver militato in una societ\u00e0 pugilistica di Molinella, approda alla corte del \"maestro\" della boxe ferrarese Nando Strozzi. Nel 1961 si mette in luce conseguendo tre vittorie consecutive fra i \"novizi\" per giungere, nell'estate di quell'anno, a conquistare a Roma il titolo italiano di categoria nei pesi medi, contro Gentiletti.\nPassato nel 1962 fra i dilettanti, nel 1963 vince il campionato emiliano dei pesi medi e arriva alla finale del titolo italiano dilettanti perdendo da Giovanni Peri. L'anno successivo, nei mediomassimi, non viene selezionato per le Olimpiadi di Tokyo, chiuso dal campione italiano Giulio Saraudi e, soprattutto, da Cosimo Pinto che vincer\u00e0 la medaglia d'oro. Nel 1966 lascia la \"Palestra Padana\" di Strozzi e conclude la carriera dilettantistica dopo aver combattuto 23 match di cui 20 vinti, 9 prima del limite e 3 persi.\nCarriera da professionista.\nIl 18 agosto 1966 a San Remo, il ferrarese esordisce a torso nudo nei mediomassimi vincendo ai punti contro Bruno Vettoretto. Ha sempre Strozzi all'angolo. Il 7 marzo 1967, sul ring della Royal Albert Hall di Londra subisce il primo stop da professionista contro l'inglese Jimmy Tibbs per KO tecnico. Dopo una serie di incontri altalenanti, la carriera di Macchia decolla e il ferrarese infila una serie di ben 12 vittorie consecutive - di cui 7 prima del limite - che gli consentono di divenire l'aspirante ufficiale al titolo italiano dei mediomassimi.\nIl 13 marzo 1970, a 32 anni, Macchia conquista, al Palalido di Milano il titolo di campione italiano dei mediomassimi battendo per getto della spugna il pavese Giovanni Biancardi. Il titolo gli viene per\u00f2 sottratto sul ring di Anzio il 22 agosto del medesimo anno da Giulio Rinaldi, ex campione europeo nonch\u00e9 avversario di Archie Moore per il titolo mondiale. \nPrivato del titolo, Macchia ritenta la scalata il 13 febbraio 1971 al Palazzo dello Sport di Roma contro il nuovo campione Domenico Adinolfi ma perde ai punti. L'impresa gli riesce invece il 3 marzo 1972 sullo stesso ring e di nuovo contro Adinolfi, ai punti in dodici riprese.\nDifende il titolo a Fermo 5 mesi dopo pareggiando contro il futuro campione d'Italia Renzo Grespan ma a Lecco, il 30 settembre dello stesso anno, perde il titolo ai punti contro il pugile di casa Mario Almanzo.\nTenta di recuperare posizioni nella graduatoria nazionale per poter ottenere quella chance europea che da tempo rincorre ma inutilmente. A 39 anni, il 9 marzo 1973, di nuovo al Palazzo dello sport di Roma perde ai punti con Aldo Traversaro che pone cos\u00ec fine alle sue speranze ed alla sua carriera.\nDopo il ritiro.\nRitiratosi dal pugilato, Macchia si stabilisce a Portomaggiore e svolge l'attivit\u00e0 di agricoltore."}
{"id": "2938142", "revid": "767487", "url": "https://it.wikipedia.org/wiki?curid=2938142", "title": "The Holiday Collection (Madonna)", "text": "The Holiday Collection \u00e8 un EP di Madonna, pubblicato in edizione limitata negli UK nel 1991 per accompagnare la re-release di \"Holiday\".\nContiene tre canzoni omesse da \"The Immaculate Collection\"."}
{"id": "2938143", "revid": "228587", "url": "https://it.wikipedia.org/wiki?curid=2938143", "title": "Motore termoacustico", "text": "Il motore termoacustico o Stirling termoacustico \u00e8 un particolare tipo di motore Stirling, in cui viene indotta una pulsazione del solo fluido tra punto freddo e punto caldo ad una frequenza molto pi\u00f9 elevata rispetto al motore Stirling.\nDescrizione.\n\u00c8 costituito da una camera (di solito in vetro) da un lato chiusa e dall'altra un pistone libero di muoversi attaccato ad un volano.\nPrincipio fisico di funzionamento.\nViene posta una fonte di calore al centro della camera in modo da ottenere una zona calda al centro e due fredde all'estremit\u00e0 (di solito dalla parte della camera chiusa viene posta della spugna paglierina di metallo per favorire il raffreddamento).\nIl fluido che si trova all'interno della camera si scalda nella parte centrale e questo fa s\u00ec che nel fluido siano indotte a formarsi delle onde acustiche (un fluido, ad esempio aria, se scaldato si dice cominci a suonare, ossia a generare onde acustiche) che cominciano a viaggiare all'interno della camera e che una volta arrivate alle estremit\u00e0 rimbalzino e tornino indietro continuando fin tanto che vi \u00e8 calore ad alimentare il tutto.\nSe le onde acustiche vanno in risonanza (condizione soddisfatta per certe lunghezze d'onda in funzione della lunghezza della camera) la pressione all'interno della camera aumenta a dismisura spingendo il pistone in avanti, non appena il pistone si muove la condizione di risonanza viene a mancare perch\u00e9 le onde mantengono invariata la loro lunghezza d'onda mentre varia quella della camera interna essendosi il pistone mosso e di conseguenza la pressione diminuisce riportando il pistone indietro, ritornando nella posizione iniziale pronto per un altro ciclo."}
{"id": "2938144", "revid": "767487", "url": "https://it.wikipedia.org/wiki?curid=2938144", "title": "Torneo di Wimbledon 1899 - Singolare femminile", "text": "Blanche Bingley Hillyard ha battuto nel challenge round la detentrice del titolo Charlotte Cooper 6-2, 6-3."}
{"id": "2938151", "revid": "124531305", "url": "https://it.wikipedia.org/wiki?curid=2938151", "title": "CD Single Collection", "text": "CD Single Collection \u00e8 un box di CD pubblicato esclusivamente in Giappone nel 1996, contenente 40 singoli della cantautrice statunitense Madonna usciti fra il 1983 e il 1996."}
{"id": "2938156", "revid": "767487", "url": "https://it.wikipedia.org/wiki?curid=2938156", "title": "Alma (Qu\u00e9bec)", "text": "Alma \u00e8 una citt\u00e0 canadese che si trova nel Saguenay-Lac-Saint-Jean, una regione del Qu\u00e9bec."}
{"id": "2938157", "revid": "767487", "url": "https://it.wikipedia.org/wiki?curid=2938157", "title": "Madonna del Mare", "text": "La Madonna del Mare \u00e8 un dipinto a olio su tavola (60,5x49,5\u00a0cm) attribuito a Sandro Botticelli o a Filippino Lippi, databile al 1477 circa e conservato nella Galleria dell'Accademia a Firenze.\nStoria.\nIl dipinto proviene dal convento di Santa Felicita a Firenze. Alcune ridipinture impediscono una corretta valutazione dell'opera, che \u00e8 stata incertamente attribuita a Botticelli (Ulmann, 1893) o al giovane Filippino Lippi (Lightbown).\nDescrizione e stile.\nL'opera deve il suo nome al soffuso paesaggio marino che si vede sullo sfondo attraverso una finestra. La Vergine tiene in grembo il Bambino con il tipico, per Botticelli, velo trasparente ed indossa un manto azzurro con la stella cometa ricamata sulla spalla, al di sopra dell'usuale veste rossa. Il Bambino tiene in mano una melagrana aperta da cui ha staccato alcuni chicchi, che gli cadono dalla manina sinistra. Il frutto simboleggia la fertilit\u00e0 e la regalit\u00e0 di Maria, e il colore rosso degli acini prefigura il sangue della Passione. Il rapporto col mare inoltre \u00e8 legato a uno degli appellativi di Maria, \"Stella maris\".\nEvidenti sono i richiami al linearismo di Filippo Lippi, maturati con una plasticit\u00e0 pi\u00f9 energica modellata sull'esempio di Verrocchio."}
{"id": "2938159", "revid": "1161734", "url": "https://it.wikipedia.org/wiki?curid=2938159", "title": "Distretto di Francoforte sull'Oder", "text": "Il distretto di Francoforte sull'Oder (\"Bezirk Frankfurt (Oder)\") era uno dei 14 distretti in cui era divisa la Repubblica Democratica Tedesca, esistito dal 1952 al 1990.\nCapoluogo era la citt\u00e0 di Francoforte sull'Oder.\nStoria.\nIl distretto di Francoforte sull'Oder fu istituito il 25 luglio 1952 nell'ambito della nuova suddivisione amministrativa della Repubblica Democratica Tedesca (i nuovi distretti sostituivano le precedenti Regioni.\nIl distretto fu ricavato dalla parte orientale dello stato del Brandeburgo.\nSuddivisione amministrativa.\nAll'atto dell'istituzione, il distretto di Francoforte sull'Oder comprendeva 1 circondario urbanio (\"Stadtkreis\") e 9 circondari (\"Kreis\"):"}
{"id": "2938160", "revid": "149727", "url": "https://it.wikipedia.org/wiki?curid=2938160", "title": "Bezirk Frankfurt (Oder)", "text": ""}
{"id": "2938162", "revid": "123783525", "url": "https://it.wikipedia.org/wiki?curid=2938162", "title": "The Best of Madonna", "text": "The Best of Madonna \u00e8 una raccolta della cantautrice statunitense Madonna pubblicato solo in Cina nel 2003 dalla Warner Bros. Records. Contiene i singoli della cantante che hanno riscosso maggior successo in Cina, tutti in versione album."}
{"id": "2938164", "revid": "2032913", "url": "https://it.wikipedia.org/wiki?curid=2938164", "title": "Waka Waka (This Time for Africa)", "text": "Waka Waka (This Time for Africa) \u00e8 un singolo della cantante colombiana Shakira, pubblicato l'11 maggio 2010 come secondo estratto dalla raccolta \"Listen Up! The Official 2010 FIFA World Cup Album\".\nDescrizione.\nIl singolo, che ha visto la collaborazione del gruppo musicale sudafricano Freshlyground, \u00e8 stato scelto come inno ufficiale dei mondiali di calcio FIFA 2010, che si sono svolti in Sudafrica.\nIl brano \u00e8 stato scritto dalla stessa Shakira e da John Hill basandosi sulla canzone camerunese \"Zangalewa\" del gruppo Golden Sounds del 1986, da cui \u00e8 stato ripreso quasi interamente il ritornello. La canzone \u00e8 scaricabile a partire dall'11 maggio 2010. Il brano \u00e8 stato suonato con strumenti Afro-Colombiani e con chitarre sudafricane. \"Waka Waka\" risale alla seconda guerra mondiale ed \u00e8 il ritornello di un canto popolare diffuso tra i militari camerunesi. Shakira ha dichiarato di essere onorata che la canzone sia stata scelta come inno dei mondiali.\nIl brano \u00e8 poi stato inserito nella riedizione dell'album del 2009 \"She Wolf\" e in versione \"K-Mix\" nel nuovo album \"Sale el sol\".\nSuccesso commerciale.\nLa canzone ha raggiunto la prima posizione nella classifica italiana, mantenendola per 16 settimane consecutive e diventando cos\u00ec il brano di maggior successo nella classifica dei download digitali della FIMI e il brano pi\u00f9 venduto in Italia nel 2010.\nAnche a livello mondiale il singolo ha riscosso un grande successo: \u00e8 arrivato alla prima posizione delle classifiche in 19 paesi. \u00c8 inoltre il singolo ufficiale dei mondiali di calcio che ha venduto di pi\u00f9 e pi\u00f9 velocemente nell'era della musica digitale. Il brano, grazie alla straordinaria popolarit\u00e0 raggiunta con i mondiali di calcio, alla semplicit\u00e0 del testo e al ritmo africano, \u00e8 diventato il tormentone dell'estate 2010.\nIl 22 gennaio 2011 \"Waka Waka\" \u00e8 stata premiata agli NRJ Music Awards 2011 come \"Canzone internazionale dell'anno\" superando \"Love the Way You Lie\", \"California Gurls\" e \"Bad Romance\"; nella stessa serata Shakira ha vinto anche il premio come \"Artista internazionale dell'anno\", superando Katy Perry, Rihanna e Lady Gaga. Nei primi sei mesi del 2012, il singolo ha continuato a vendere negli Stati Uniti, vendendo circa 143.000 copie.\nVideo musicale.\nLa premi\u00e8re del video \u00e8 avvenuta il 6 giugno 2010. Nel video appaiono i calciatori: Fabio Grosso, Lionel Messi, Dani Alves, Rafael M\u00e1rquez, Gerard Piqu\u00e9, Pedro Rodr\u00edguez Ledesma, Sini\u0161a Mihajlovi\u0107, Jens Jeremies, Taribo West, Carlos Kameni, Samuel Eto'o, Josip \u0160imuni\u0107, Park Ji-sung, Yoo Sang-Chul, Paul Robinson, Roberto Baggio, Hasan \u015ea\u015f, Pel\u00e9, Diego Armando Maradona, Miroslav Klose, Zin\u00e9dine Zidane, Fabien Barthez, Thierry Henry, Patrick Vieira, Gennaro Gattuso, Steven Gerrard, Ronaldo, Roberto Carlos, Den\u00edlson, Gilberto Silva, Cristiano Ronaldo, David Beckham, El Hadji Diouf, Cl\u00e1udio Taffarel, Hern\u00e1n Crespo.\nIl videoclip inizia con il calcio di rigore battuto da Fabio Grosso che port\u00f2 l'Italia alla vittoria del Mondiale 2006 in Germania. Alle scene dei calciatori si alternano le immagini della cantante vestita con un top arancione e una gonna nera di piume che balla insieme al gruppo. Nel video \u00e8 presente anche la scena del rigore sbagliato da Roberto Baggio nel Mondiale del 1994 che consegn\u00f2 la vittoria finale nelle mani del Brasile ai danni dell'Italia.\nIl video (nella sua versione inglese) \u00e8 stato il pi\u00f9 visto su YouTube nel mese di giugno, con circa 138 milioni di visualizzazioni. L'8 febbraio 2011 il video ha raggiunto quota 452 milioni di visualizzazioni, il che ne ha fatto il terzo video musicale pi\u00f9 visto di tutti i tempi. Nel dicembre 2012, il video ha superato le 500 milioni di visualizzazioni, risultando il sesto video pi\u00f9 visto del sito. Il 24 gennaio 2016 il video ha raggiunto il traguardo di un miliardo di visualizzazioni, mentre il 26 agosto 2018 ha superato i due miliardi di visualizzazioni. \u00c8 uno dei video che ha ottenuto la certificazione Vevo.\nAccoglienza e polemiche.\nI sudafricani hanno criticato il fatto che la canzone ufficiale non fosse interpretata da un artista locale, ritenendo che Shakira non rappresentasse il loro paese. Anche la presenza alla cerimonia di molti artisti stranieri (soprattutto statunitensi) come i Black Eyed Peas, Alicia Keys e John Legend al posto di musicisti locali, \u00e8 stata oggetto di critiche. Shakira rispose a questa critica dicendo che \u00abi mondiali sono un evento globale che connette i paesi, le religioni e le condizioni in un'unica passione. Sono un evento capace di unire e integrare, e questo \u00e8 l'argomento di questa canzone\u00bb. Shakira ha motivato cos\u00ec il perch\u00e9 la canzone risenta di elementi non solo della cultura colombiana, tipici della cantante, ma anche della cultura afro-caraibica.\nRobert Copsey di Digital Spy ha assegnato al brano tre stelle su cinque e ha scritto: \u00abShakira canta sulle parti pi\u00f9 saltellanti e ritmiche come una bambina ben nutrita. Per fortuna \"Waka Waka\" ha anche un ritornello giocosamente orecchiabile preso da un'antica melodia camerunese, e vari momenti hip-hop. Grazie a ci\u00f2, la canzone non andr\u00e0 mai a scomparire completamente nel retrobottega di una festa di paese\u00bb.\nInoltre, nel 1988, il gruppo femminile Las chicas del can aveva gi\u00e0 eseguito il brano musicale \"El negro no puede\", il cui ritornello era identico al brano di Shakira, e sono state diffuse in rete diverse false informazioni che avrebbero visto Shakira accusata di plagio. Tuttavia il compositore del brano, Wilfrido Vargas, ha smentito la presunta accusa di plagio rivolta alla cantante colombiana e la conseguente richiesta di risarcimento stimata attorno agli 11 milioni di dollari.\nAltre versioni.\nShakira ha interpretato anche una versione del brano in spagnolo, intitolata \"Waka Waka (Esto es Africa)\", pubblicata nei paesi ispanici.\nNel disco di Shakira \"Sale el sol\", pubblicato nell'ottobre del 2010, la canzone \u00e8 stata inserita con l'arrangiamento denominato \"K-Mix\", nelle sue versioni in lingua spagnola e in lingua inglese.\nSempre nel 2010 il gruppo Elio e le Storie Tese ha fatto una parodia della canzone, intitolata \"Bunga Bunga\", per criticare in maniera ironica l\u2019allora Presidente del Consiglio italiano Silvio Berlusconi coinvolto nel \"caso Ruby\".\nUna particolare versione del brano che miscela le parti del Waka Waka di Shakira con quelle dell'originale Zangalewa \u00e8 stata scelta come colonna sonora del cinepanettone di Christian De Sica \"Natale in Sudafrica\".\nEsibizioni dal vivo.\nShakira e i Freshlyground hanno eseguito la canzone nel concerto di inaugurazione dei mondiali il 10 giugno a Soweto, nella cerimonia inaugurale l'11 giugno nel Soccer City Stadium di Johannesburg in Sudafrica e nella cerimonia finale dell'11 luglio, due ore prima della finale.\nSi \u00e8 esibita inoltre anche agli NRJ Music Awards 2011.\nClassifiche.\nClassifiche settimanali.\nLa canzone ha raggiunto la vetta delle classifiche in numerosi paesi."}
{"id": "2938165", "revid": "120436727", "url": "https://it.wikipedia.org/wiki?curid=2938165", "title": "Moderate-Resolution Imaging Spectroradiometer", "text": "Il Moderate-resolution Imaging Spectroradiometer, abitualmente indicato attraverso l'acronimo MODIS, \u00e8 uno strumento scientifico presente come carico utile a bordo dei satelliti Terra (EOS AM) ed Aqua (EOS PM) della NASA, lanciati rispettivamente nel 1999 e nel 2002 e progettati per l'osservazione della Terra.\nDescrizione.\nGli strumenti raccolgono dati in 36 bande spettrali, compresi tra e 14,4\u00a0\u00b5m di lunghezza d'onda, e con ampia risoluzione spaziale (due bande a 250 m, cinque a 500 m e ventinove bande alla risoluzione di 1\u00a0km). Insieme, i due strumenti mappano l'intero pianeta in uno o due giorni e sono stati progettati per raccogliere informazioni sulle dinamiche globali di larga scala, tra le quali: i cambiamenti nella copertura nuvolosa della Terra, il bilancio dell'energia radiante ricevuta ed emessa dal nostro pianeta, i processi che hanno luogo negli oceani, sui continenti e nella bassa atmosfera.\nA bordo sono presenti tre componenti utilizzati per la calibrazione dello strumento in esercizio: un diffusore solare (\"Solar Diffuser\") associato ad un monitor (\"Solar Diffuser Stability Monitor\"), il cui scopo \u00e8 quello di valutare, attraverso opportuni algoritmi, quanto la resa del diffusore solare differisca da immagini dirette del Sole; lo \"Spectral Radiometric Calibration Assembly\", utilizzato per la calibrazione delle bande nel visibile, nel vicino infrarosso e nell'infrarosso di onda corta; un elemento (\"Blackbody\") utilizzato come corpo nero, mantenuto ad una temperatura prestabilita, in modo che se ne possa prevedere con precisione l'emissione termica.\nCaratteristiche tecniche.\nMODIS si \u00e8 servito del Marine Optical Buoy (MOBY) per calibrazioni sostitutive.\nDisponibilit\u00e0 dei dati.\nI dati grezzi raccolti da MODIS possono essere ricevuti in tempo reale utilizzando un'antenna tracciante, grazie alla capacit\u00e0 di trasmissione diretta dello strumento.\nIn alternativa, i dati sono resi disponibili al pubblico per mezzo di diversi siti web, come:\nLa maggior parte dei dati \u00e8 disponibile nei formato HDF-EOS - una variante dello Hierarchical Data Format, consigliato per i dati derivanti dalle missioni dell'Earth Observing System."}
{"id": "2938166", "revid": "161273", "url": "https://it.wikipedia.org/wiki?curid=2938166", "title": "MODIS", "text": ""}
{"id": "2938171", "revid": "31896086", "url": "https://it.wikipedia.org/wiki?curid=2938171", "title": "Massonica", "text": ""}
{"id": "2938174", "revid": "580", "url": "https://it.wikipedia.org/wiki?curid=2938174", "title": "GHV1", "text": "GHV1 \u00e8 l'acronimo di un album di Madonna, \"Greatest Hits Volume 1\", composto da 2 CD, pubblicato in Russia in formato digipack nel 2009 dalla Warner Records insieme alla Star Mark."}
{"id": "2938175", "revid": "287204", "url": "https://it.wikipedia.org/wiki?curid=2938175", "title": "Bernard Bonnejean", "text": "Infanzia e giovent\u00f9.\nBernard Bonnejean \u00e8 il pi\u00f9 giovane di 4 fratelli e 4 sorelle. Uno dei fratelli, Roger, mor\u00ec poco dopo la nascita. I suoi antenati per parte di madre erano originari della Piccardia, mentre quelli dalla parte del padre provenivano dal Borbonese (in francese \"Bourbonnais\"). Alla fine del XIX secolo questi ultimi sono registrati nel dipartimento francese dell'Aisne, che si trova nella regione della Piccardia. Nel maggio del 1940, per sfuggire all'invasione tedesca, la famiglia trov\u00f2 rifugio a Ern\u00e9e. Nella primavera del 1959 si trasfer\u00ec a Le Mans, dove il padre, Maurice, era un fabbro dell'Arsenale Militare. Nel 1965 Maurice, dopo essersi ritirato, si stabil\u00ec nel dipartimento della Mayenne con la moglie ed il figlio pi\u00f9 giovane, Bernard.\nCarriera nell'insegnamento.\nDopo aver conseguito la maturit\u00e0 francese (in francese, \"Baccalaur\u00e9at\" o \"Bac\"), Bernard Bonnejean divenne insegnante nel scuola elementare e scuola media o scuola secondaria di primo grado. Titolare della laurea in Letteratura francese e in Cultura e Lingue classiche (greco, latino), certificato di letteratura moderna (\u00ab CAPES \u00bb) a Saint-Pierre-la-Cour, ha terminato la sua carriera come professore di liceo classico a Laval (Mayenne), titolare della \"agr\u00e9gation\" della letteratura moderna. Ha conseguito il dottorato di ricerca dopo aver lasciato la professione di insegnante.\n\u00c8 stato anche segretario dell\"Association mayennaise et partage\" (AMEP), dal 1975 al 2001, il cui obiettivo principale era quello di insegnare artigianato alle giovani ragazze-madri in Camerun, per prevenirne la prostituzione.\n\u00c8 stato il fondatore e presidente dell\"Association Lyc\u00e9e en po\u00e9sie\" (Liceo nel poesia).\nAttivit\u00e0 di ricerca e di scrittura.\nNel 1996 Bernard Bonnejean divenne noto nei circoli accademici come un ardente difensore del cattolicesimo vero di Paul Verlaine. Egli sostenne la qualit\u00e0 letteraria e spirituale della raccolta \"Liturgies intimes\" (1892).\nUn altro obiettivo fu quello di dare una spiegazione razionale all'improvvisa e apparentemente illogica metamorfosi di Joris-Karl Huysmans, dal naturalismo ateo alla conversione al cattolicesimo.\n\u00c8 stato uno dei primi a rendere giustizia alla poesia di Santa Teresa del Bambino Ges\u00f9 alla quale ha dedicato uno studio dettagliato e completo.\nLa tesi di dottorato di ricerca su \"Les Po\u00e8tes fran\u00e7ais d'inspiration catholique de Verlaine \u00e0 P\u00e9guy\", 1870-1914 (I poeti cattolici francesi da Verlaine a P\u00e9guy, 1870-1914), \u00e8 stata redatta nel 2003 a Rennes-II\u2014Villejean"}
{"id": "2938176", "revid": "124531459", "url": "https://it.wikipedia.org/wiki?curid=2938176", "title": "Bonsai", "text": "I sono alberi in miniatura, che vengono mantenuti intenzionalmente nani, anche per molti anni, tramite potatura e riduzione delle radici.\nCon questa particolare tecnica di coltivazione si indirizza la pianta, durante il processo di crescita, ad assumere le forme e dimensioni volute, anche con l'utilizzo di fili metallici guida, pur rispettandone completamente l'equilibrio vegetativo e funzionale.\nStoria.\n\"Bonsai\" \u00e8 la lettura giapponese dei due kanji \u76c6\u683d: il primo (\"bon\") significa \"bacinella\", \"ciotola\", mentre il secondo (\"sai\") significa \"piantare\".\nL'arte giapponese dei bonsai si \u00e8 originata da quella cinese del penzai (o penjing). A partire dal secolo VI, l'organico dell'ambasciata e gli studenti buddisti giapponesi ritornarono dalla Cina con dei vasi. Almeno 17 missioni diplomatiche sono state mandate dal Giappone alla corte Tang dal 603 all'839.\nLa tecnica bonsai, nata in Cina e modificata in Giappone applicando alle piante coltivate i canoni della propria estetica influenzata dallo Zen, \u00e8 legata a quello che gli Orientali chiamano \"seishi\": l'arte di dare una forma, di coltivare, il praticare le tecniche pi\u00f9 svariate sempre nel rispetto della pianta. I bonsai sono dunque natura viva, piccoli alberi che malgrado le dimensioni contenute esprimono tutta l'energia che \u00e8 racchiusa in una pianta grande.\nArte bonsai.\nSi parla di \"arte bonsai\", in quanto fare bonsai \u00e8 un'attivit\u00e0 che comporta svariate conoscenze, sia nel campo generale della botanica, che in quello pi\u00f9 particolare delle tecniche bonsaistiche. Tutte queste conoscenze vengono applicate per coltivare una pianta che rispetti determinati canoni estetici. Questi alberi in vaso possono essere paragonati a normali piante che sono state \"semplicemente\" coltivate in maniera migliore ovvero con cure e attenzioni delle quali generalmente altre piante non necessitano. Per rendere la pianta nel suo complesso pi\u00f9 forte e adatta a sopravvivere in spazi ristretti, si procede alla potatura delle radici fittonanti (quelle che penetrano in profondit\u00e0 nel terreno), al rinvaso periodico e ad adeguate potature dei rami.\nI bonsai, sia come senso estetico naturale sia come la filosofia orientale suggerisce, devono seguire degli stili ben precisi accomunati dalla conicit\u00e0 del tronco, dalla dimensione ridotta delle foglie e soprattutto dalla naturalezza della pianta stessa, che nel suo insieme ha lo scopo di riprodurre la natura in piccole dimensioni.\n\u00c8 importante che un bonsai evochi in chi lo guarda una sensazione di forza, maturit\u00e0 e, soprattutto, di profonda pace e serenit\u00e0.\nUn altro aspetto interessante \u00e8 che si tratta di un'opera d'arte mai finita: la pianta continua a crescere e modificarsi, bisogna quindi accudirla sempre.\nGli orientali definiscono il bonsai come l'unione della natura con l'arte, cos\u00ec come il teatro N\u014d e la danza classica sono per i giapponesi la sintesi di musica e storia. A differenza dell'Ikebana, l'arte di comporre i fiori, il bonsai non si pu\u00f2 insegnare con formule esatte o regole matematiche, ma con i comuni principi di botanica, senso estetico e una buona dose di pazienza.\nPer esigenze didattiche i maestri giapponesi hanno stabilito regole e principi di bellezza che hanno permesso ai neofiti di seguire un percorso preciso e facilitato per creare un bonsai.\nCome in ogni arte esistono veri e propri capolavori, anche plurisecolari e dal valore inestimabile; a differenza di altre attivit\u00e0 artistiche, nell'arte Bonsai il soggetto \u00e8 in continua (e lenta) evoluzione. Oltretutto nel caso di Bonsai famosi, sulla stessa pianta, nel corso del tempo, intervengono diversi maestri e collezionisti, rendendo l'opera indipendente dall'artista che l'ha creata (o raccolta).\nCaratteristiche di un bonsai.\nPer valutare un bonsai si devono prendere in considerazione i cinque punti fondamentali attraverso i quali si esprime tutta la sua bellezza e la sua armonia.\nApparato radicale.\nLe radici devono disporsi possibilmente a raggiera, deve essere visibile la parte di radici che penetra nel terreno, in modo da dare il pi\u00f9 possibile la sensazione di forza e stabilit\u00e0 della pianta.\nTronco.\nIl tronco deve avere, a seconda degli stili, andamento eretto o sinuoso. La base (piede/nebari) deve essere di buon diametro per poi assottigliarsi gradualmente nella zona apicale. Molto importante \u00e8 la presenza di una corteccia \"vecchia\" che conferisce al bonsai un aspetto vetusto. In genere il tronco, in un bonsai apprezzabile, resta visibile per circa due terzi della sua lunghezza totale.\nFondamentale, in alcune piante come le conifere, \u00e8 la presenza di \"shari\", \"sabamiki\" e \"jin\", cio\u00e8 ferite della corteccia e dei rami che mettono a nudo il legno, dando alla pianta un aspetto ancora pi\u00f9 vissuto.\nRami.\nPer la formazione della chioma la miglior disposizione da dare ai rami \u00e8 quella in cui i pi\u00f9 grossi, ramificazione primaria, si espandono verso i lati e il retro per dare profondit\u00e0 e tridimensionalit\u00e0 e i pi\u00f9 piccoli, ramificazione secondaria e terziaria verso la parte frontale, posteriore e superiore per creare i \"palchi\".\nFatti salvi casi particolari non sono ammessi rami che partono frontalmente verso l'osservatore.\nLa forma della chioma e dei singoli palchi deve essere riconducibile a un triangolo.\nFoglie.\nLe foglie vengono mantenute piccole somministrando correttamente l'acqua e i fertilizzanti e praticando al momento giusto, solo su piante sane e vigorose, sia la pinzatura degli apici che la defogliazione, che consiste nell'eliminazione parziale o totale delle foglie, in modo da permettere alla pianta di emetterne di nuove pi\u00f9 piccole.\nApice.\nL'apice, ovvero la porzione terminale del bonsai, deve mostrare vitalit\u00e0, in quanto simbolo di vita.\nI bonsai che presentano l'apice spezzato o inesistente, non hanno pregio. Diversamente, se nella zona apicale sono presenti \"jin\" (legna secca) segni di lunga vita, il bonsai \u00e8 apprezzato in quanto \u00e8 ritenuto un triste tocco di natura austera.\nCreazione di un bonsai.\nI bonsai si possono ottenere con i seguenti metodi:\nDa seme.\n\u00c8 il metodo forse pi\u00f9 naturale. La semina pu\u00f2 avvenire in primavera o in tarda estate-autunno, a seconda delle specie. Per alcuni semi \u00e8 necessaria la stratificazione: si devono tenere in inverno in mezzo a della sabbia al freddo, poi si piantano a primavera. \u00c8 utile durante la stratificazione spruzzare del fungicida per evitare che i semi marciscano durante questo periodo. La stratificazione si pu\u00f2 fare naturalmente (lasciando i semi all'aperto) o artificialmente in frigorifero. Il terreno ideale per la germinazione \u00e8 composto da un 50% di sabbia e da un 50% di terra o torba. I semi vanno piantati in un vaso o una bacinella forati sul fondo per favorire il drenaggio. Il vaso va coperto con del vetro o plexiglas trasparente fino alla germogliazione. Questa tecnica \"raffinata\" dovrebbe conseguire ottimi risultati. In alternativa si pu\u00f2 evitare di coprire il vaso e lasciare fare tutto alla natura. Partire da seme \u00e8 un metodo che richiede molta pazienza: ci vogliono dai 5 ai 7 anni prima di poter avere un bonsai discreto; l'altra faccia della medaglia \u00e8 che consente di avere piante molto belle, perch\u00e9 si possono impostare fin da giovani seguendo il gusto del bonsaista.\nDa talea.\n\u00c8 un metodo pi\u00f9 veloce rispetto alla semina. Le talee possono essere semi-legnose o legnose.\nNel primo caso, il periodo migliore per la radicazione \u00e8 a met\u00e0 estate (giugno-luglio) perch\u00e9 le talee, per radicare, necessitano di calore al piede e costante umidit\u00e0 sulle foglie. Si prende un ramo giovane (da un altro bonsai) tagliandolo nettamente, con un coltellino ben affilato, all'altezza di un internodo fogliare, o lasciando un talloncino di corteccia del ramo da cui viene prelevata la talea. Lo si priva di tutte le foglie tranne le due pi\u00f9 in cima, poi si taglia la base del ramo a 45 gradi o si lascia il talloncino di corteccia, lo si immerge in una soluzione di ormoni radicanti e lo si pianta nel terreno leggermente inclinato. Il terreno deve essere ben drenante e soffice per agevolare lo sviluppo delle radici: un misto di terriccio e sabbia. La talea va posta al riparo dai raggi diretti del sole e dal vento. Per agevolare la radicazione si coprono i vasetti contenenti le talee con carta trasparente o sacchetti di plastica sorretti da sostegni metallici; questo per mantenere l'umidit\u00e0 nell'ambiente di radicazione. Si innaffia per aspersione quando il terreno \u00e8 quasi asciutto. Se tutto va bene nel giro di qualche settimana dovrebbero spuntare delle nuove foglie: a questo punto \u00e8 bene far prendere un po' di sole alla talea, ma non troppo. Se il vaso \u00e8 troppo piccolo \u00e8 utile trapiantare in un vaso pi\u00f9 grande nel giro di un paio di mesi, altrimenti lasciate la piantina nello stesso vaso fino alla primavera successiva.\nPer le talee legnose si procede in autunno con i rami ormai gi\u00e0 ingrossati e lignificati: il procedimento \u00e8 identico al precedente: bisogner\u00e0 solo far attenzione a proteggere le radici dal gelo invernale. Il metodo della talea \u00e8 pi\u00f9 veloce rispetto a quello da seme, ma non ha sempre un'alta percentuale di successo; inoltre non tutte le specie si propagano bene per talea, ad esempio la maggior parte di conifere e resinose, ad esclusione dei ginepri che ben si prestano per il tipo di riproduzione.\nDa margotta.\nLa margotta \u00e8 un metodo molto rapido per ottenere un bonsai quasi fatto, ma richiede una certa tecnica. Bisogna innanzitutto scegliere un ramo che abbia gi\u00e0 una forma interessante, bonsaisticamente parlando, al quale applicare la tecnica che permette di far crescere le radici al ramo. Una volta che saranno apparse le radici, si taglier\u00e0 il ramo dalla pianta e si rinvaser\u00e0, ottenendo cos\u00ec un nuovo alberello. La margotta pu\u00f2 essere effettuata in vari modi. Il primo consiste nell'incidere il ramo fino al cambio con un filo di rame o di ferro e spalmarvi sopra degli ormoni radicanti. Questa incisione va poi coperta con una \"caramella\" composta da sfagno bagnato avvolto in un telo di plastica. \u00c8 bene stringere saldamente le estremit\u00e0 della caramella per non far passare aria. Fatto questo non rimarr\u00e0 che aspettare, mantenendo umido lo sfagno con iniezioni d'acqua, che spuntino le radici. Il tempo di radicazione varia da specie a specie, ma di solito si aggira sui 2 o 3 mesi. A questo punto si separer\u00e0 il ramo dalla pianta tagliando sotto le radici e si metter\u00e0 il ramo in un vaso, sempre con terreno soffice e drenante. Se si ritiene che il ramo abbia troppe foglie \u00e8 bene tagliarne un po' per non affaticare le giovani radici. \u00c8 bene tenere la nuova pianta al riparo dal sole e dal vento per almeno un mese.\nUn altro metodo consiste nello scortecciare completamente una parte di ramo alta circa una volta e mezzo il diametro del ramo, spargere con ormoni e coprire con la caramella di sfagno e aspettare. Un ulteriore metodo, denominato propaggine non richiede la caramella, dato che il ramo viene posto nel terreno dopo essere stato scortecciato, spalmato di ormoni e ricoperto con la terra. Una volta che ha radicato, lo si separa dalla pianta madre.\nLa tecnica della margotta si applica ad aprile-maggio, preferibilmente maggio, quando la pianta \u00e8 nel pieno della spinta vegetativa.\nQuesta tecnica \u00e8 molto usata perch\u00e9 permette di ottenere buoni risultati e se il ramo non emette radici, cicatrizza e non viene perso, ma si pu\u00f2 riprovare l'anno successivo. La margotta \u00e8 utilizzata, inoltre, non solo per ottenere nuove piante, ma anche per eliminare inestetismi dai bonsai: si pu\u00f2 applicarla al tronco per abbassare una pianta troppo alta o per migliorare la forma delle radici (\"nebari\").\nNon tutte le specie possono essere margottate: il pino per esempio richiede fino a 2 anni per emettere radici, la margotta risulta cos\u00ec praticamente impossibile.\nDa piante da vivaio.\nI vivai permettono di reperire del materiale a prezzi accessibili, anche se non \u00e8 sempre possibile trovare materiale adatto, perch\u00e9 le piante da vivaio molto spesso non hanno le caratteristiche dei bonsai: sono troppo alte, con tronchi sottili o rami troppo disordinati. \u00c8 necessario soprattutto guardare l'apparato radicale, il tronco e l'impianto generale dei rami.\nDa raccolta in natura.\nLa raccolta in natura \u00e8 molto problematica: innanzitutto \u00e8 vietata in Italia sui terreni demaniali, mentre \u00e8 permessa sui terreni privati, previo consenso del proprietario. Un altro grosso problema \u00e8 costituito dalla scarsa probabilit\u00e0 di attecchimento delle piante una volta estratte dal terreno. La raccolta si effettua in autunno o primavera, togliendo una zolla di terra contenente le radici la cui grandezza sar\u00e0 pari alla proiezione della chioma sul terreno, si toglie successivamente il fittone e si rinvasa nel terreno pi\u00f9 adatto alla specie, preferibilmente lo stesso substrato del luogo in cui \u00e8 stata trovata la pianta. Lo \"Yamadori\" raccolto in natura non va lavorato a bonsai per almeno due anni, proprio per dare tempo alla pianta di attecchire nel nuovo vaso. In Giappone ci sono dei veri e propri \"cercatori\" di piante che, in accordo con i coltivatori, raccolgono piante in natura adatte ad essere successivamente lavorate.\nDa pre-bonsai.\nIl pre-bonsai \u00e8 un concetto tutto occidentale e con esso si intende una pianta coltivata in vivaio, ma pensata fin dall'inizio per diventare bonsai: si cura l'ingrossamento del tronco e il formare le radici a raggiera. Un pre-bonsai pu\u00f2 essere lavorato praticamente quasi subito, sempre che non abbia subito un rinvaso. Il rovescio della medaglia \u00e8 costituito dal costo, naturalmente pi\u00f9 alto rispetto alle piante da vivaio.\nIn realt\u00e0 in Giappone non esiste il prebonsai ma si usa il termine materiale, che pu\u00f2 essere ad un dato stato di maturazione.\nGli stili.\nNella coltivazione bonsaistica i giapponesi hanno dato grande importanza alle regole che riguardano le varie forme che la pianta deve assumere; per questo motivo sono stati creati gli stili che mirano al raggiungimento della perfezione estetica. Gli stili nascono dall'osservazione e dall'imitazione della natura e dei capolavori creati da grandi maestri.\nOgni pianta ha una sua personalit\u00e0 e delle caratteristiche proprie che il bonsaista deve cercare di accentuare il pi\u00f9 possibile senza per\u00f2 far perdere la naturalezza propria dell'essere vivente. \u00c8 importante che l'intervento dell'uomo si noti il meno possibile e lasci immaginare all'osservatore solo l'azione del tempo e delle stagioni.\nQui di seguito una descrizione sommaria dei vari stili. Si noti che se ciascuno degli stili ha delle caratteristiche di base fisse, le regole d'impostazione pi\u00f9 precise possono variare.\nEretto formale \"(Chokkan)\".\n\u00c8 tipico nelle piante che in natura crescono verso l'alto come le conifere le quali riescono a mantenere vigoria nonostante le condizioni avverse. \u00c8 uno stile molto vincolante che obbliga a regole fisse, definendo perfettamente la disposizione dei rami e del tronco. Quest'ultimo sar\u00e0 rigido e diritto, con il ramo principale, a destra o a sinistra, a circa 1/3 dell'altezza totale, il secondo ramo a 1/3 della distanza tra il primo ramo e l'apice in direzione opposta al primo, il terzo ramo rivolto posteriormente a una distanza pari a 1/3 della distanza fra il secondo ramo e l'apice e cos\u00ec via, con minor attenzione per ci\u00f2 che riguarda gli ultimi rametti.\nEretto informale \"(Moyogi)\".\nIn questo caso il bonsai \u00e8 formato da un tronco pi\u00f9 o meno sinuoso.\nComune per la maggior parte delle piante, \u00e8 probabilmente il pi\u00f9 semplice da realizzare.\nInclinato \"(Shakan)\".\nStile Bonsai caratterizzato da: tronco e vegetazione molto inclinati verso destra o sinistra, radici robuste ed evidenti sulle superficie del terriccio e disposte nella direzione di inclinazione della pianta\nTronchi gemelli/Madre e figlio \"(Sokan)\".\nStile cos\u00ec chiamato perch\u00e9 composto da due soggetti con le stesse sinuosit\u00e0 e andamento di crescita, uno pi\u00f9 grande e uno pi\u00f9 piccolo che danno l'idea di una madre che tiene vicino a s\u00e9 il figlio. La base dei due tronchi \u00e8 molto ravvicinata e certe volte pu\u00f2 essere la stessa. Per una buona riuscita, il punto di separazione dei due tronchi deve essere il pi\u00f9 in basso possibile, cos\u00ec da suggerire l'immagine di due alberi completamente autonomi, ma cresciuti vicini per un capriccio del caso.\nScopa rovesciata \"(Hokidachi)\".\n\u00c8 la classica forma di una latifoglia, molto simile ad una scopa rovesciata, con i rami si dipartono pressappoco dallo stesso punto e sono pi\u00f9 o meno della stessa lunghezza. Il tronco deve essere visibilmente conico e senza alcuna curva.\nInclinato dal vento \"(Fukinagashi)\".\nQuesto stile ricorda gli alberi che crescono in presenza di vento forte, il quale li porta ad avere rami allungati da una sola parte e un tronco spesso ricco di legna secca o numerose curve.\nCascata / semi-cascata \"(Kengai / Han-Kengai)\".\nQuesto stile simula una pianta che vive aggrappata ad un dirupo dove, piegata dalle intemperie, tende a crescere verso il basso, il tronco si piega subito dopo il \"nebari\" (termine che indica le radici in vista e la base del tronco) e spesso l'apice giunge pi\u00f9 in basso della base del vaso. \nSe l'apice si ferma al di sopra del bordo inferiore del vaso si parla di semi-cascata o prostrato. Quest'ultimo si ispira di pi\u00f9 agli alberi inclinati sulle sponde dei fiumi o dei laghi.\nRadici su roccia e radici nella roccia \"(Ishitsuki)\".\nNello stile a radici sulla roccia, un frammento di roccia sporge dal terriccio del vaso. L'albero cresce abbarbicato sulla roccia. Le radici sono visibili sulla pietra fino al punto in cui penetrano nel terriccio. Il meno frequente \u00e8 lo stile con radici nella roccia: presenta una o pi\u00f9 piante che crescono con le radici completamente inserite negli anfratti della roccia riempiti di terriccio. Le radici in questo caso non si avvinghiano all'esterno della roccia e non scendono fino nel vaso.\nLetterati \"(Bunjin)\".\nLo stile dei letterati \u00e8 quello ritenuto pi\u00f9 elegante e artistico fra tutti e simula un albero nato in un luogo scomodo come ad esempio coperto da altri alberi oppure in una zona spesso colpita da fulmini o da eventi atmosferici. La chioma si sviluppa solo nella parte pi\u00f9 alta ed \u00e8 spesso molto ridotta come anche la dimensione del tronco. L'albero ha infatti speso la maggior parte delle sue energie per crescere in altezza alla ricerca della luce in concorrenza con gli alberi vicini.\nA boschetto \"(Yose-Ue)\".\nSi tratta di uno stile molto suggestivo che comprende pi\u00f9 piante messe in un vaso basso e largo oppure su lastra. \u00c8 molto importante la posizione di ogni singola pianta che devono dare una sensazione di profondit\u00e0 sviluppo del boschetto in pi\u00f9 anni e soprattutto naturalezza.\nA Zattera \"(Netsunagari)\".\nStile simile al Boschetto con la variante che tutti i fusti sono uniti da una stessa radice. Rappresenta un tronco caduto sul fianco che ha dato vita a una nuova vegetazione. Anche in questo caso valgono le regole viste precedentemente in fatto di proporzioni degli alberi e aspetto scenografico. Questa foresta si pu\u00f2 realizzare con un albero coricato, dove il tronco funger\u00e0 da radice principale che collega tra loro i vari fusti (gli ex rami).\nPrincipali tecniche d'impostazione e di mantenimento.\nIl bonsaista impiega svariate tecniche per dar forma a una comune pianta secondo uno degli stili sopra citati per trasformarla in un bonsai. Questo lavoro si articola su un lasso di tempo che dipende dal ritmo di crescita naturale dell'essenza e possono passare parecchi anni affinch\u00e9 la pianta raggiunga la forma che il bonsaista ha voluto darle. Quando la pianta \u00e8 finalmente diventata un bonsai, il lavoro del bonsaista non \u00e8 finito, perch\u00e9 una cura continua \u00e8 necessaria al mantenimento della forma ottenuta. Inoltre, il bonsaista pu\u00f2 decidere di reimpostare un bonsai, ossia di modificarne pi\u00f9 o meno drasticamente la forma o lo stile. Qui di seguito alcune delle principali tecniche impiegate dal bonsaista.\nPotatura.\n\u00c8 la tecnica pi\u00f9 importante dell'arte bonsai e ne esistono vari tipi. Quando il bonsaista inizia a impostare una pianta, \u00e8 sempre indispensabile procedere a una potatura di formazione. Si tratta di un intervento piuttosto drastico nel quale il bonsaista decide quali rami asportare completamente e quali rami accorciare al fine di raggiungere l'armonia necessaria all'ottenimento di un bonsai secondo le regole dello stile prescelto. Lo si esegue prevalentemente a inizio primavera o comunque in momenti in cui la pianta pu\u00f2 reagire col necessario vigore.\nQuesta potatura dei rami principali pu\u00f2 essere ripetuta se il bonsaista sceglie di impostare il suo Bonsai secondo un metodo di \"taglia e lascia crescere\": dopo una drastica potatura, si permette durante uno o pi\u00f9 anni alla pianta di far crescere liberamente i suoi rami o di farne spuntare di nuovi a partire da gemme dormienti, poi si procede a una nuova potatura e cos\u00ec via, finch\u00e9 il bonsai prende la forma desiderata. Questo metodo \u00e8 importantissimo per dare conicit\u00e0 (una caratteristica estetica essenziale) ai rami e al tronco della pianta.\nEsistono, strumenti specifici per il bonsai, quali pinze a taglio concavo e forbici a manico grosso, per ottenere una potatura che non lasci antiestetici segni nel luogo del taglio.\nEsiste, poi una potatura pi\u00f9 leggera, attraverso la quale i rami di un bonsai formato vengono regolarmente accorciati affinch\u00e9 la forma armonica della pianta non sia modificata. Questo intervento \u00e8 necessario anche pi\u00f9 volte l'anno per essenze a ritmo vegetativo rapido (soprattutto certe latifoglie), mentre si limita a qualche ritocco a intervalli pluriennali per piante a crescita lenta (soprattutto le conifere e piante vecchie).\nLa defogliazione \u00e8 una potatura delle foglie che si esegue durante la bella stagione per ragioni estetiche, affinch\u00e9 la pianta produca, dopo alcuni giorni, foglie nuove pi\u00f9 piccole e quindi meglio proporzionate al bonsai. Si tratta di produrre una sorta di nuova primavera, un processo dispendioso in energia, ed \u00e8 quindi un intervento possibile soltanto se la pianta si trova in ottime condizioni di salute. Lo si esegue di solito soltanto se \u00e8 veramente necessario che il Bonsai abbia foglie pi\u00f9 proporzionate alla sua taglia, per esempio quando si desidera esporlo a una mostra. Solo certe latifoglie sono adatte alla defogliazione.\nIl filo.\nPer dare un aspetto di albero maturo con dei rami orizzontali o addirittura leggermente volti verso il basso a piante giovani e vigorose, che tendono invece a produrre rami che crescono verso l'alto, \u00e8 spesso necessario correggere la direzione dei rami grazie alla tecnica del filo. Anche le curve del tronco e dei rami devono spesso essere indotte dal bonsaista per ottenere un bonsai di forma accettabile.\nLa tecnica prevede che si avvolgano tronco e rami in spire di filo di metallo (in genere di alluminio o, per rami grossi, anche di rame) e di piegarli, modificandone l'andamento. Pu\u00f2 essere utile utilizzare della rafia, avvolgendola a spirale attorno al ramo da trattare col filo, allo scopo di non intaccare il delicato strato esterno del ramo stesso, sede dei condotti linfatici. Dopo un certo tempo, che dipende dall'essenza, il filo metallico \u00e8 rimosso e il ramo o il tronco si sono fissati nella posizione voluta. Pi\u00f9 il ramo \u00e8 grosso, maggiore sar\u00e0 il diametro necessario per il filo. Non tutte le essenze sopportano il filo e in ogni caso un'applicazione errata pu\u00f2 produrre la perdita della pianta.\nAltre tecniche.\nAltri metodi, quali pesi e tiranti, permettono di modificare la forma del tronco o di un ramo. Esistono poi tecniche particolari per creare effetti di vetust\u00e0 nelle piante, trattando tronco, rami e radici. Trattando opportunamente tronchi o rami morti col tempo, sbiancadoli e scortecciandoli, si ottiene un effetto di \"pianta colpita dal fulmine\", chiamato \"jin\"."}
{"id": "2938178", "revid": "599013", "url": "https://it.wikipedia.org/wiki?curid=2938178", "title": "Ladislav Pavlovi\u010d", "text": ""}
{"id": "2938185", "revid": "113757", "url": "https://it.wikipedia.org/wiki?curid=2938185", "title": "Italiani d'Islanda", "text": ""}
{"id": "2938188", "revid": "767487", "url": "https://it.wikipedia.org/wiki?curid=2938188", "title": "I. liga 1976-1977", "text": "L'edizione 1976/77 del campionato cecoslovacco di calcio vide la vittoria finale del Dukla Praga.\nCapocannoniere del torneo fu Ladislav J\u00f3zsa della Football Club Lokomot\u00edva Ko\u0161ice con 18 reti."}
{"id": "2938197", "revid": "15756", "url": "https://it.wikipedia.org/wiki?curid=2938197", "title": "M\u00e0rius Serra i Roig", "text": " Scrive abitualmente in lingua catalana.\nBiografia.\nSi \u00e8 laureato presso l'Universit\u00e0 di Barcellona in filologia inglese (anglogermanistica) nel 1987. Scrittore di libri di narrativa, enigmistica e ludolinguistica, raggiunse la notoriet\u00e0 con la pubblicazione del racconto \"Mon oncle\". Ha tradotto, dall'lingua inglese e dallo spagnolo in catalano, testi di vari autori fra i quali Matthew Kneale, Groucho Marx, Tom Sharpe, Alexander Stuart, Jorge Wagensberg ed Edmund White. \u00c8 l'unico membro non italiano del gruppo letterario OpLePo. Ha vinto numerosi premi letterari come il \"Premi Ramon Llull de novel\u00b7la\" per il libro \"Farsa\".M\u00e0rius Serra presenta il programma televisivo sui libri \"Alexandria\" su \"Canal 33\" (\"Televisi\u00f3 de Catalunya\"). Dirige inoltre lo spazio radiofonico \"Enigm\u00e0rius\" su \"El mat\u00ed de Catalunya R\u00e0dio\". \u00c8 autore dei rebus del concorso televisivo \"Bocamoll\" su TV3. Collabora frequentemente con vari giornali catalani: tiene una rubrica settimanale di enigmistica sul supplemento culturale del quotidiano \"Avui\" ed \u00e8 l'autore del cruciverba su \"La Vanguardia\". \u00c8 socio del Futbol Club Barcelona. \u00c8 fondatore del sito di enigmistica e ludolinguistica \"Verbalia\" insieme a Rafael Hidalgo de la Torre e Beatrice Parisi."}
{"id": "2938202", "revid": "123845587", "url": "https://it.wikipedia.org/wiki?curid=2938202", "title": "Ram\u00f3n Serrano S\u00fa\u00f1er", "text": "Biografia.\nDeputato alle Cortes.\nEletto deputato alle Cortes repubblicane nel novembre 1933 nelle file dei cattolici conservatori (CEDA), Rieletto deputato nelle elezioni del 1936, ader\u00ec poco dopo alla Falange spagnola.\nDurante la guerra civile.\nDopo l'Alzamiento militare del luglio 1936 fu arrestato a Madrid dal Fronte popolare, ma riusc\u00ec a fuggire nel gennaio 1937. Raggiunse a Salamanca il cognato, il generale Francisco Franco, che era appena stato nominato capo delle forze nazionaliste del Bando Nacional (aveva infatti sposato la sorella di Carmen Polo, moglie del futuro Caudillo).\nFu quindi leader del partito unico del Movimiento Nacional, nato nel 1938. Fond\u00f2 anche alcuni importanti mezzi di comunicazione come Agenzia Efe (1939), cos\u00ec come dell'organizzazione non governativa ONCE (1938).\nNel franchismo.\nFu ministro degli interni dal gennaio 1938 all'ottobre 1940 e al termine della guerra civile, dall'agosto del 1939 al settembre 1942 fu presidente della giunta nazionale del Movimiento Nacional.\nSerrano S\u00fa\u00f1er fu uno dei principali architetti del regime nei suoi primi anni, sia dal punto di vista politico che giuridico. Convinto assertore dell'ideologia nazional-sindacalista, il suo obbiettivo principale fu quello di tentare di rendere il Falangismo il movimento guida del nuovo Stato post-rivoluzionario seguendo il modello degli altri Stati fascisti, in primo luogo del Partito Nazionale Fascista (PNF) in Italia e del Partito Nazionalsocialista dei Lavoratori Tedeschi (NSDAP) in Germania.\nSerrano S\u00fa\u00f1er ritenne che l'alleanza ed il comune cammino con le altre nazioni e movimenti fascisti fossero una conseguenza naturale sia sotto l'aspetto storico, dopo la guerra civile combattuta assieme, che sotto l'aspetto politico. Nel portare avanti questo obbiettivo trov\u00f2 come suo principale nemico interno Ram\u00f3n Garriga, fino al 1939 capo della \"Sezione d'Informazione del Servizio Nazionale della Stampa\" ed alle sue dipendenze. Operarono assieme e nella sua stessa direzione Hoare ed Hayes, rispettivamente ambasciatori di Gran Bretagna e Stati Uniti, desiderosi di avvicinare progressivamente la Spagna agli Alleati.\nNell'ottobre 1940, in piena guerra mondiale, ebbe il delicato incarico di ministro degli esteri. Nel 1941 durante la Seconda guerra mondiale promosse l'invio della cosiddetta \"Divisi\u00f3n Azul\" sul fronte orientale, come unit\u00e0 militare di volontari spagnoli integrata nella Wehrmacht che la ridenomin\u00f2 250. Infanterie-Division, e mise tutto il suo lavoro diplomatico al servizio dell'idea di un'alleanza con il governo nazionalsocialista tedesco, opera incompiuta che culmin\u00f2 nell'incontro di Franco con Adolf Hitler a Hendaye il 23 ottobre 1940. Nel novembre del 1941 a Berl\u00edno firm\u00f3 la proroga del Patto Anticomintern in rappresentanza della Spagna.\nSerrano Su\u00f1er cerc\u00f2 di mantenere il primato falangista nel partito unico ed entr\u00f2 per questo in contrasto con i carlisti e soprattutto con i vertici militari, in particolare con il ministro dell'Ejercito Jos\u00e9 Enrique Varela. Cos\u00ec il 3 settembre 1942 fu rimosso dal governo da Franco, cogliendo come pretesto gli incidenti al sacrario di Bego\u00f1a a Bilbao, scoppiati tra falangisti e carlisti durante una cerimonia a cui stava presenziando il generale Varela, anche lui estromesso dal governo. Lasci\u00f2 anche la presidenza della giunta del Partito franchista, che fu assunta direttamente da Franco, che cos\u00ec accentr\u00f2 tutti i poteri, sia dello Stato che del partito. La Divisi\u00f3n Azul fu rimpatriata dal fronte russo a partire dall'ottobre 1943. \nDal 1943 fino al 1967 fu solo procuratore (deputato) nelle Cortes Espa\u00f1olas.\nTorn\u00f2 alla professione di avvocato nel 1944. Nel 1947, a guerra conclusa, ritenne che il Fascismo in Spagna non avesse avuto successo perch\u00e9 il franchismo ne era soltanto un'imitazione. Questo, principalmente per la mancata totalitarizzazione dello Stato dovuta al fatto che la Falange fu s\u00ec partito unico, ma non la base esclusiva del potere nella nazione. Ci\u00f2 in quanto Franco govern\u00f2 mantenendo l'equilibrio tra le varie forze stesse, tramite il decreto di unificazione senza realizzare mai svolte significative.\nFond\u00f2 nel 1950 \"Radio Intercontinental\". Mor\u00ec a quasi 102 anni, ultimo tra i protagonisti della guerra civile.\nVita privata.\nRam\u00f3n Serrano Su\u00f1er e Francisco Franco erano cognati, poich\u00e9 i due sposarono due sorelle: Serrano Su\u00f1er spos\u00f2 Ramona (Zita) Polo y Mart\u00ednez-Vald\u00e9s, a Oviedo il 6 febbraio 1932, incontrata poco dopo essersi trasferito a Saragozza nel 1931. Franco spos\u00f2 Carmen Polo y Mart\u00ednez-Vald\u00e9s nell'ottobre 1923. Ma tra le due famiglie, dopo il dimissionamento da ministro del 1942, i rapporti restarono freddamente cortesi. Ram\u00f3n Serrano Su\u00f1er e Zita Polo ebbero sei figli: Fernando, Francisco, Jaime Javier, Jos\u00e9, Mar\u00eda del Pilar e Ram\u00f3n Serrano-Su\u00f1er y Polo. Ebbe anche una figlia naturale Carmen D\u00edez de Rivera che fu parlamentare europeo con il Centro democratico sociale."}
{"id": "2938203", "revid": "767487", "url": "https://it.wikipedia.org/wiki?curid=2938203", "title": "I. liga 1975-1976", "text": "L'edizione 1975/76 del campionato cecoslovacco di calcio vide la vittoria finale del , che conquist\u00f2 il suo primo titolo.\nCapocannoniere del torneo fu Du\u0161an Galis del VSS Kosice con 21 reti."}
{"id": "2938204", "revid": "729019", "url": "https://it.wikipedia.org/wiki?curid=2938204", "title": "Torneo di Wimbledon 1900 - Singolare femminile", "text": "La detentrice del titolo Blanche Bingley Hillyard ha battuto nel challenge round Charlotte Cooper 4-6, 6-4, 6-4."}
{"id": "2938217", "revid": "92723", "url": "https://it.wikipedia.org/wiki?curid=2938217", "title": "Vitale (arcivescovo di Pisa)", "text": "Biografia.\nAppartenente ad una famiglia di nobili origini, dopo aver effettuato studi \"in utroque iure\" a Parigi e Bologna, Vitale entr\u00f2 nel Capitolo dei Canonici di Pisa nel 1203. Fu nominato arcivescovo di Pisa nel 1217 da Onorio III, al posto di un certo Ildebrandino eletto dal clero cittadino.\nNonostante l'iniziale sostegno pontificio, Vitale si dimostr\u00f2 fin dagli inizi pi\u00f9 fedele alla citt\u00e0 toscana che alla Santa Sede, ignorandone pi\u00f9 volte gli ordini e venendo punito con il ritiro dei diritti di primazia e legazia sulla Sardegna. Nel 1234 si rec\u00f2 da papa Gregorio IX per chiedere il ripristino della legazione sarda, ottenendo una risposta ambigua, la cui interpretazione personale lo port\u00f2 a compiere una visita nell'isola nell'anno successivo. I rapporti tra Pisa e Roma continuarono per\u00f2 a peggiorare, fino a giungere alla scomunica nel 1241, che verr\u00e0 revocata solo nel 1257.\nL'arcivescovo ebbe rapporti difficili anche con il clero della citt\u00e0 e del contado pisani. I Canonici del Capitolo gli contestarono pi\u00f9 volte l'intromissione in competenze loro esclusive, come la gestione finanziaria della Fabbriceria di San Giovanni o l'elezione del suo responsabile nel 1221. Anche il controllo della pieve di Arena fu causa di una disputa tra Vitale e il Capitolo, dal 1224 fino almeno al 1240. I canonici si vendicarono disertando i due sinodi convocati dal prelato nel 1221 e 1240.\nNel 1236 l'arcivescovo entr\u00f2 in contrasto con il podest\u00e0 Uguccione da Caprona ed i consoli di Vico Pisano per i diritti di placito e di fodro, invocando l'aiuto di Gregorio IX. Viene ricordato anche per una disputa ventennale con il Comune di Vada riguardo al possesso della Corte cittadina e della vicina selva di Asca, risoltasi solo nel 1242.\nVitale rimase a capo dell'arcidiocesi toscana fino al 10 novembre 1252, morendo l'anno successivo. La sua tomba fu collocata nella cappella di Santa Lucia nel Duomo pisano, insieme a un'epigrafe fatta incidere dal nipote Guido. Il sepolcro fu distrutto durante l'incendio del 1595, mentre la pietra tombale fu spostata nel Camposanto monumentale. Oggi ne rimane solo un frammento, ma l'iscrizione completa \u00e8 stata tramandata da varie fonti settecentesche."}
{"id": "2938225", "revid": "262457", "url": "https://it.wikipedia.org/wiki?curid=2938225", "title": "Coproduzione condizionata (buddhismo)", "text": ""}
{"id": "2938232", "revid": "6923", "url": "https://it.wikipedia.org/wiki?curid=2938232", "title": "Lotus Elise 340R", "text": ""}
{"id": "2938236", "revid": "767487", "url": "https://it.wikipedia.org/wiki?curid=2938236", "title": "Accadde in Paradiso", "text": "Accadde in Paradiso (\"Made in Heaven\") \u00e8 un film del 1987 diretto da Alan Rudolph.\nTrama.\nAnni cinquanta, Pennsylvania. Mike Shea sogna di abbandonare la vita di provincia e di andare in California con la fidanzata Brenda Carlucci, ma la ragazza accetta la proposta di matrimonio di un altro uomo, lasciando Mike, che decide quindi di partire da solo. Lungo la strada, Mike si ferma a causa di un incidente stradale, prestando soccorso a una donna e ai suoi due bambini, salvando loro la vita, ma perdendo la sua, annegando. Si ritrova cos\u00ec in Paradiso, accolto da sua zia Lisa, che gli spiega come comportarsi nel luogo in cui si trova. Durante uno dei suoi giri, Mike incontra e si innamora di Annie Packert, un'anima non ancora nata.\nI due spiriti decidono di sposarsi, ma poco prima del matrimonio Emmett Humbird, il tuttofare del luogo, spiega a Mike che Annie \u00e8 destinata a nascere sulla Terra. Mike chiede cos\u00ec ad Emmett di poter rinascere sulla Terra in modo da poter raggiungere Annie e ritrovarla. Dopo aver vinto le resistenze del guardiano, Mike riesce a rinascere, assumendo l'identit\u00e0 di Elmo; Annie invece nasce come Allie, figlia di un ex militare statunitense, orfana di madre.\nEntrambi vivono le loro vite in maniera parallela e tutte le volte che stanno per incontrarsi, si verifica un evento che li allontana. Mike/Elmo viene adottato da una madre single, vivendo un'infanzia infelice; vive una giovinezza tormentata; parte per la Corea guadagnando una medaglia. Inizia una vita ai margini, venendo coinvolto in una rapina a un tavolo da gioco dalla bionda Lucille; derubato da Lucille di quel poco che aveva, diventa un vagabondo autostoppista.\nUn giorno viene raccolto da un'anziana coppia, che gli regala una tromba. La donna gli racconta di aver perso un figlio in un annegamento e qualcosa si risveglia dentro Mike/Elmo, ma non potendo avere memoria di cosa gli fosse successo nella vita precedente, si ripromette di mettere a frutto qualcosa col regalo che gli fa l'anziana coppia. Diventa cos\u00ec un musicista di strada in cerca di fortuna. Finalmente per Mike/Elmo le cose cominciano ad andare per il verso giusto e diventa un compositore di successo.\nAnnie/Allie vive una giovinezza felice, amata da suo padre, un imprenditore: sposa un compagno di universit\u00e0 e diventa una manager di successo. La sua vita sembra scorrere felice, fino a che non inizia una crisi matrimoniale, che la porta poi al divorzio. Inizia a bere, ma suo padre la salva dalla depressione, promettendole di vendere la compagnia e di starle pi\u00f9 vicino. Purtroppo il padre di Annie/Allie muore per problemi cardiaci, lasciandola sola.\nAllo scadere del trentesimo compleanno di entrambi, Annie/Allie incontra il suo ex marito accompagnato dalla sua nuova moglie. Annie/Allie cos\u00ec riceve un altro duro colpo e si aggira per la citt\u00e0 in lacrime. Mike/Elmo, dopo aver festeggiato l'uscita del suo primo album, esprime il desiderio di passeggiare da solo. Entrambi provati dalle difficolt\u00e0 della vita e dagli ultimi avvenimenti, sempre alla ricerca di qualcosa che non riescono a trovare, finalmente si incontrano: si riconoscono all'istante e nel medesimo momento ricordano il loro amore celeste, che finalmente pu\u00f2 essere vissuto."}
{"id": "2938237", "revid": "1116641", "url": "https://it.wikipedia.org/wiki?curid=2938237", "title": "Jarl di Lade", "text": "I Jarl di Lade (norvegese moderno) o Hla\u00f0ir (in norreno), furono una dinastia di governanti norvegesi, molto influenti tra il secolo IX e il secolo XI. Lade si trova nella parte est di Trondheim, costeggiando il Trondheimsfjord. Di seguito sono indicati gli Jarl di Lade:"}
{"id": "2938238", "revid": "115278395", "url": "https://it.wikipedia.org/wiki?curid=2938238", "title": "Spettroscopia atomica", "text": "La spettroscopia atomica comprende le tecniche spettroscopiche impiegate per la determinazione della composizione \"elementare\" di un campione, cio\u00e8 della natura e quantit\u00e0 degli atomi che lo compongono, prescindendo dalle informazioni su come gli atomi sono legati per formare molecole o sulla struttura cristallina del materiale. Esistono varie spettroscopie atomiche, che possono essere classificate per fonte di atomizzazione o per tipo di spettroscopia utilizzata. Le tecniche pi\u00f9 usate sono la Spettrometria di massa e la Spettroscopia ottica. La spettrometria di massa in genere fornisce prestazioni significativamente migliori, ma \u00e8 altrettanto significativamente pi\u00f9 complessa. La complessit\u00e0 si traduce in spese pi\u00f9 alte, sia di investimento che operative, pi\u00f9 formazione per l'operatore e un maggior numero di componenti che possono fallire. La spettroscopia ottica \u00e8 generalmente meno costosa e offre prestazioni adeguate per molti compiti, ed \u00e8 quindi molto pi\u00f9 comune. Gli spettrometri ad assorbimento atomico sono tra i dispositivi analitici pi\u00f9 comunemente venduti e utilizzati.\nSpettrometria ottica.\nGli elettroni esistono all'interno dell'atomo in livelli di energia ben definiti. Muovendosi tra un livello e l'altro l'elettrone deve assorbire o emettere un'energia pari alla differenza fra essi. Nella spettroscopia ottica, l'energia assorbita per muovere un elettrone a un livello pi\u00f9 energetico o l'energia emessa quando l'elettrone si muove a un livello di energia inferiore \u00e8 nella forma di fotone (ovvero, particella di luce). Poich\u00e9 questa energia \u00e8, in genere, ben definita, l'identit\u00e0 di un atomo pu\u00f2 essere trovata proprio per mezzo di questa energia di transizione. L'energia (il \"colore\") dei fotoni viene misurata da spettrometri che di solito misurano la loro lunghezza d'onda (inversamente proporzionale all'energia), piuttosto che direttamente l'energia.\nLa spettroscopia ottica pu\u00f2 essere ulteriormente suddivisa in assorbimento, emissione e fluorescenza.\nNella spettroscopia di assorbimento atomico, la luce passa attraverso un ammassamento di atomi. Se la lunghezza d'onda della luce ha energia corrispondente alla differenza di energia tra i due livelli energetici nell'atomo, una porzione della luce verr\u00e0 assorbita. La relazione tra la concentrazione di atomi, la distanza che la luce percorre attraverso l'ammasso di atomi e la porzione di luce assorbita viene data dalla Legge di Lambert-Beer.\nL'energia immagazzinata negli atomi pu\u00f2 essere rilasciata in una variet\u00e0 di modi. Quando viene rilasciata come luce, il fenomeno \u00e8 noto come fluorescenza. La spettroscopia di fluorescenza atomica misura questa luce emessa. La fluorescenza viene generalmente misurata ad un angolo di 90\u00b0 dalla fonte di eccitazione per ridurre al minimo la raccolta di luce diffusa dalla sorgente di eccitazione; spesso tale rotazione \u00e8 fornita tramite un prisma di Pellin-Broca su una piattaforma girevole che separa anche la luce nel suo spettro per una pi\u00f9 stretta analisi. La lunghezza d'onda ancora una volta rivela l'identit\u00e0 degli atomi. Per le basse assorbanze (e dunque basse concentrazioni) l'intensit\u00e0 della luce che diventa fluorescente \u00e8 direttamente proporzionale alla concentrazione degli atomi. La fluorescenza atomica \u00e8 in genere pi\u00f9 sensibile (vale a dire pu\u00f2 rilevare concentrazioni pi\u00f9 basse) dell'assorbimento atomico.\nIn senso stretto, ogni misurazione della luce emessa \u00e8 una spettroscopia di emissione, ma di solito la spettroscopia di emissione atomica non comprende la fluorescenza, ma si riferisce piuttosto all'emissione dopo l'eccitazione tramite mezzi termici. L'intensit\u00e0 della luce emessa \u00e8 direttamente proporzionale alla concentrazione di atomi.\nSpettrometria di massa.\nLa spettrometria di massa atomica \u00e8 simile ad altri tipi di spettrometria di massa in quanto \u00e8 costituita da una sorgente di ioni, un analizzatore di massa e un rilevatore. Le identit\u00e0 degli atomi sono determinate dal loro rapporto massa/carica (tramite l'analizzatore di massa) e le loro concentrazioni sono determinate dal numero di ioni rilevati. Sebbene la ricerca abbia apportato una notevole personalizzazione degli spettrometri di massa per le sorgenti ioniche atomiche, essa \u00e8 la sorgente di ioni che si differenzia maggiormente dalle altre forme di spettrometria di massa. Queste sorgenti di ioni devono anche atomizzare campioni, oppure una fase di atomizzazione deve aver luogo prima della ionizzazione. Le sorgenti atomiche di ioni sono generalmente modificazioni di sorgenti atomiche della spettroscopia ottica.\nSorgenti atomiche e ioniche.\nLe fonti possono essere adattate in molti modi, ma le liste che seguono descrivono gli usi generali di un certo numero di fonti. Di queste, le fiamme sono le pi\u00f9 comuni a causa del loro basso costo e della loro semplicit\u00e0. Sebbene molto meno comune, il plasma ad accoppiamento induttivo, soprattutto se utilizzato con spettrometri di massa, \u00e8 apprezzato per le sue eccellenti prestazioni analitiche e per la sua versatilit\u00e0. \nPer tutti i tipi di spettroscopia atomica, un campione deve essere vaporizzato e atomizzato. Per la spettrometria di massa atomica, un campione deve anche essere ionizzato. La vaporizzazione, l'atomizzazione e la ionizzazione sono spesso, ma non sempre, realizzate con un'unica fonte. In alternativa, una fonte pu\u00f2 essere utilizzata per la vaporizzazione di un campione, mentre un'altra \u00e8 usata per atomizzare (e possibilmente ionizzare). Un esempio di questo \u00e8 rappresentato dalla spettrometria ad emissione atomica con plasma induttivo ad ablazione laser, dove viene utilizzato un laser per vaporizzare un campione solido e un plasma ad accoppiamento induttivo per atomizzare il vapore.\nA eccezione di fiamme e forni di grafite, che sono pi\u00f9 comunemente utilizzati per la spettroscopia ad assorbimento atomico, la maggior parte delle sorgenti sono utilizzate principalmente per la spettroscopia di emissione atomica.\nFonti di campionamento di liquido comprendono:\nFonti di campionamento di solido comprendono\nFonti di campionamento di gas comprendono\nCollegamenti esterni.\nhttps://web.archive.org/web/20100528113744/http://physics.nist.gov/Pubs/AtSpec/AtSpec.PDF"}
{"id": "2938244", "revid": "52076", "url": "https://it.wikipedia.org/wiki?curid=2938244", "title": "Picentia", "text": ""}
{"id": "2938248", "revid": "767487", "url": "https://it.wikipedia.org/wiki?curid=2938248", "title": "Curved Air", "text": "I Curved Air sono un gruppo britannico di rock progressive costituitosi nel 1969.\nStoria.\nIl gruppo \u00e8 stata una evoluzione della band Sisyphus, e il suo nome \u00e8 stato preso dall'album \"A Rainbow in Curved Air\" di Terry Riley. I musicisti provenivano da esperienze artistiche molto diverse, come musica classica, musica folk e musica elettronica, che portarono a una miscela di rock progressive, folk rock e fusion con elementi classici. Assieme a High Tide, It's a Beautiful Day e East of Eden, i Curved Air sono stati una delle prime rock band ad usare un violino. La prima formazione era composta da: Francis Monkman (tastiere e chitarra), Darryl Way (violino elettrico e voce), Sonja Kristina Linwood (voce), Florian Pilkington-Miksa (batteria), e Rob Martin (basso).\nDurante la vita della band vi sono state continue sostituzioni dei membri, il che ha costituito un grosso handicap. Gi\u00e0 nel secondo album Ian Eyre (basso) prende il posto di Rob Martin e nel terzo viene a sua volta sostituito da Mike Wedgwood. Dopo la registrazione abbandonano Darryl Way, Francis Monkman e Florian Pilkington-Miksa, lasciando praticamente sola Sonja Kristina che ingaggia il batterista Jim Russell, Kirby Gregory (chitarra) ed Eddie Jobson (sint.) con i quali incide \"Air Cut\", ma nel luglio 1973, dopo il disco, la band si scioglie di nuovo. Se ne riparla nell'autunno del 1974, con una riunione dei membri originali per dei concerti nei college inglesi (vedi album \"Live\"). Il tour non \u00e8 privo di problemi, a causa di altri impegni di alcuni membri della band, e cos\u00ec, finito questo, altro scioglimento del gruppo. Restano Kristina e Darryl Way che reclutano nuovi musicisti, tra cui Tony Reeves.\nKristina, che aveva fatto parte anche del cast inglese di \"Hair\", \u00e8 stata praticamente l'unico membro dei Curved Air sempre presente.\nL'album di debutto del 1970, \"Airconditioning\", raggiunse la posizione numero 8 nella UK Albums Chart, restando 21 settimane in classifica, ed \u00e8 stato uno dei primi picture disc in vinile ad essere pubblicato.. \"Second Album\" raggiunse la posizione numero 11, mentre il loro terzo album, \"Phantasmagoria\" raggiunse la numero 20.\nIl singolo di maggior successo della band \u00e8 stato \"Back Street Luv\", che raggiunse la posizione numero 4 nella UK Singles Chart) (12 settimane in classifica).\nDopo il 1972 non ebbero comunque pi\u00f9 successi da classifica.\nNel 1976 il gruppo si scioglie ufficialmente, dando il concerto di addio il 23 dicembre di quell'anno. Vi furono alcuni tentativi di ricostituirlo, ma fallirono.\nIl batterista dell'esibizione del 1971 al Beat Club della TV tedesca, dove hanno eseguito Back Street Luv, \u00e8 stato il sessionman Barry de Souza (Lou Reed, Jeff Beck, Kate Bush), che \u00e8 morto recentemente di cancro.\nTempi recenti.\nNel 1990 il gruppo ha suonato di nuovo assieme per breve tempo e un album dal vivo di questo concerto \u00e8 stato pubblicato dieci anni dopo.\nNei primi mesi del 2008 la band si \u00e8 riunita. Il 4 maggio 2008, in un messaggio al Curved Air Yahoo Group, Kristina ha informato che la nuova formazione potrebbe essere:\nLa nuova formazione ha suonato nel sud Inghilterra, in Italia e a Malta nel 2008.\nPer il 2009 vi sono state delle date in Giappone il 16 e il 17 gennaio al Club Citta, Kawasaki, il chitarrista era Kit Morgan.\nIl 9 agosto 2009, Eddie Jobson era con Darryl Way a un concerto una tantum in Chislehurst.\nPer le date del mese di ottobre 2009, Way era indisposto, e Paolo Sax (violino) e Robert Norton (tastiere) erano al suo posto."}
{"id": "2938249", "revid": "729019", "url": "https://it.wikipedia.org/wiki?curid=2938249", "title": "Antonio Giuseppe Arriu", "text": "Nato a Guspini nel 1743, studi\u00f2 lettere, filosofia e teologia presso l'\"Istituto delle Scuole Pie\". Nel seminario arcivescovile di Oristano venne nominato Professore di dogmatica e morale e dopo breve tempo divenne rettore dello stesso istituto, carica che mantenne per tre anni, dopo di che venne promosso a reggere il noviziato ed il collegio di Cagliari finch\u00e9 nel 1811 venne eletto Provinciale delle Scuole Pie in Sardegna.\nPadre Antonio Giuseppe Arriu era unanimemente considerato uno dei pi\u00f9 grandi teologi del suo tempo, anche per merito del volume \"Le profezie che rimirano il mondo decifrate contro i vani interpretamenti dei moderni chilialisti\", pubblicato nel 1809 dalla stamperia reale di Cagliari e dedicato ad un altro importante teologo, Giuseppe Bardi."}
{"id": "2938250", "revid": "287204", "url": "https://it.wikipedia.org/wiki?curid=2938250", "title": "6109 Balseiro", "text": "6109 Balseiro \u00e8 un asteroide della fascia principale. Scoperto nel 1975, presenta un'orbita caratterizzata da un semiasse maggiore pari a 2,3486299\u00a0UA e da un'eccentricit\u00e0 di 0,1377531, inclinata di 6,84249\u00b0 rispetto all'eclittica.\nL'asteroide \u00e8 dedicato all'argentino Jos\u00e9 Antonio Balseiro, fisico nucleare e primo direttore dell'Istituto di Fisica di Bariloche."}
{"id": "2938256", "revid": "287204", "url": "https://it.wikipedia.org/wiki?curid=2938256", "title": "Night Train (EP)", "text": ""}
{"id": "2938257", "revid": "125888068", "url": "https://it.wikipedia.org/wiki?curid=2938257", "title": "Iris West Allen", "text": "Iris West Allen \u00e8 un personaggio immaginario che comparve in numerose pubblicazioni della DC Comics. \u00c8 la moglie del secondo Flash, Barry Allen, zia del terzo Flash, Wally West, e nonna del quarto Flash, Bart Allen. Iris Allen comparve per la prima volta in \"Showcase\" n. 4 (settembre-ottobre 1956).\nBiografia del personaggio.\nNella sua prima apparizione, Iris era una reporter per la \"Picture News\", con ubicazione a Central City, e la fidanzata del ritardatario cronico Barry Allen. Col tempo, non solo scopr\u00ec che Barry era il secondo Flash, ma che addirittura suo nipote Wally ne era la spalla, Kid Flash. In \"Flash\" n. 165 (novembre 1966) spos\u00f2 Barry, scoprendo proprio quella notte che Barry era Flash (lo scopr\u00ec perch\u00e9 Barry parlava nel sonno). Durante quel periodo, la coppia scopr\u00ec che Iris era nata nel XXX secolo (ca. nel 2945), e che fu mandata indietro nel tempo (cio\u00e8 nel nostro presente) poco prima che la Terra-Est attaccasse la Terra-Ovest, quando Central City era una citt\u00e0 indipendente. Dopo anni di prominente presenza nella vita di Flash e di Central City, Iris venne uccisa dal Professor Zoom durante una festa in costume. Zoom fece vibrare la sua mano nella testa di Iris, e la solidific\u00f2 abbastanza da ucciderla. Arrabbiato per la morte di Iris, Barry uccise Zoom spezzandogli il collo, per sostenere poi un processo per omicidio volontario.\nIris non rimase morta a lungo. Come per i suoi genitori biologici, i Russells (con l'aiuto di un Flash del futuro, John Fox), invi\u00f2 la neonata Iris nel passato, dove fu adottata da Ira West, e la sua \"morte\" caus\u00f2 un paradosso che venne risolto dopo che i Russells misero la sua coscienza in un nuovo corpo. Barry fu riunito ad Iris nel XXX secolo, e riuscirono a passare un mese insieme. Tuttavia, la coppia sapeva che se Barry fosse ritornato al passato, sarebbe morto nella \"Crisi sulle Terre infinite\". Durante il loro tempo insieme, ebbero i Gemelli Tornado, Don e Dawn. Don spos\u00f2 la discendente del Professor Zoom, Meloni Thawne, sperando di mettere una fine alla faida che intratteneva le due famiglie di velocisti da secoli. Ebbero un figlio, Bart, i cui poteri si manifestarono fin dalla pi\u00f9 tenera et\u00e0, ma che lo fecero invecchiare precocemente. Tragicamente, Don e Dawn morirono salvando la Terra del XXX secolo dall'invasione dei Dominatori. Iris port\u00f2 Bart nel passato dove cerc\u00f2 un aiuto per suo nipote (in quel periodo, Wally era appena diventato il nuovo Flash). Non appena si trov\u00f2 un modo per decelerare il suo invecchiamento, a Bart fu dato il soprannome di Impulso. Non si sa molto di Iris dopo questi fatti, ma si sa che si prese cura del figlio orfano del Mago del Tempo. Successivamente, Wally soprannomin\u00f2 sua figlia Iris in onore di sua zia.\nUn Anno Dopo.\nUna misteriosa figura incappucciata chiese l'aiuto di Zoom perch\u00e9 attaccasse Bart mentre si confrontava con Capitan Cold, per poi rivelare di essere Iris. Il suo piano, in qualche modo, era di mettere suo nipote, che nel frattempo aveva assunto l'identit\u00e0 di Flash, fuori combattimento per una settimana per proteggerlo da un futuro che lei voleva cambiare. Sfortunatamente, un Bart indebolito fu ucciso dai Nemici, grazie ad un piano elaborato del suo fratello \"clone\" Inertia.\nIn \"Final Crisis: Rouges' Revenge\" n. 1, si vede Iris guardare in lacrime le foto di Barry, quando una voce lontana improvvisamente la chiama. Barry ritorn\u00f2 in vita in \"DC Universe\" n. 0 e in \"Crisi Finale\" n. 2. In \"Crisi Finale\" n. 4, Iris fu mostrata dopo essere stata corrotta dall'Equazione Anti-Vita, e fu liberata quando Barry la baci\u00f2 e la ricopr\u00ec con la Forza della velocit\u00e0. Iris cominci\u00f2 a piangere alla vista di Barry, che la rassicur\u00f2 affermando che tutto sarebbe andato bene.\nDopo il ritorno di suo marito, Iris fu mostrata mentre tornava ad una vita normale con l'intera Flash Family. Ancora raggiante per il ritorno di Barry, non trov\u00f2 molto tempo per stare con lui, dato che Barry era ancora mentalmente ferito dalla sua prova mortale e rifiutava fermamente di fermarsi e godersi anche un solo momento di vita \"normale\"."}
{"id": "2938258", "revid": "1305772", "url": "https://it.wikipedia.org/wiki?curid=2938258", "title": "Night Train", "text": ""}
{"id": "2938260", "revid": "1733029", "url": "https://it.wikipedia.org/wiki?curid=2938260", "title": "Skagafj\u00f6r\u00f0ur (fiordo)", "text": "Lo Skagafj\u00f6r\u00f0ur \u00e8 un fiordo nel nord dell'Islanda, situato tra Tr\u00f6llaskagi (\"Penisola dei Giganti\") e Skagi. Un quarto dei residenti della zona costruisce la propria casa nella campagna circostante, poich\u00e9 la zona intorno allo Skagafj\u00f6r\u00f0ur \u00e8 una delle pi\u00f9 fiorenti aree agricole dell'isola, con molte fattorie e pascoli di pecore oltre che gli allevamenti di cavalli per cui la regione \u00e8 famosa (il comune di Skagafj\u00f6r\u00f0ur \u00e8 l'unico in Islanda in cui i cavalli sono pi\u00f9 degli uomini). Ci sono due comuni sulle rive del fiordo: Skagafj\u00f6r\u00f0ur e Akrahreppur. Oltre all'agricoltura \u00e8 presente anche l'industria del pesce, ad esempio a Sau\u00f0\u00e1rkr\u00f3kur e Hofs\u00f3s.\nCi sono tre isole nel fiordo: M\u00e1lmey, Drangey e Lundey."}
{"id": "2938267", "revid": "287204", "url": "https://it.wikipedia.org/wiki?curid=2938267", "title": "Skagafjordur (fiordo)", "text": ""}
{"id": "2938269", "revid": "135224", "url": "https://it.wikipedia.org/wiki?curid=2938269", "title": "La sposa venduta", "text": "La sposa venduta (in ceco \"Prodan\u00e1 nev\u011bsta\") \u00e8 un'opera comica in tre atti del compositore ceco Bed\u0159ich Smetana, su libretto di Karel Sabina. \nL'opera \u00e8 considerata come un importante contributo allo sviluppo della musica ceca. \n\u00c8 stata composta tra il 1863 ed il 1866 ed \u00e8 stata rappresentata, senza successo, al Teatro Provvisorio di Praga il 30 maggio 1866 in una versione in due atti con dialoghi parlati.\nIl 25 settembre 1870 va in scena l'ultima versione, in tre atti, nel Teatro Provvisorio di Praga diretta dal compositore.\nTrama.\nLa vicenda \u00e8 ambientata in un villaggio del paese e, con personaggi realistici, racconta come, dopo una rivelazione tardiva a sorpresa, il vero amore supera gli sforzi di genitori ambiziosi e sensali di matrimonio. L'opera non fu un successo immediato, e venne rivista ed ampliata nei successivi quattro anni. Nella sua versione finale del 1870, divenne poi un successo mondiale.\nL'opera ceca era stata, fino a quel momento, rappresentata da una serie di opere minori di rara esecuzione. Quest'opera, la seconda di Smetana, faceva parte della sua ricerca per creare un tipo specifico di opera ceca."}
{"id": "2938273", "revid": "1543377", "url": "https://it.wikipedia.org/wiki?curid=2938273", "title": "Acciaio balistico", "text": "L'acciaio balistico \u00e8 una variante dell'acciaio, utilizzato principalmente nella costruzione di mezzi corazzati e blindati poich\u00e9 in grado di proteggere da proiettili o schegge di granate. Viene anche impiegato nella realizzazione di poligoni di tiro, nei serramenti, nella fabbricazione di garitte e nei giubbotti antiproiettile.\nLa peculiare robustezza di queste tipologie di leghe \u00e8 conferita dalla presenza, nella formula di produzione, di una maggiore concentrazione di carbonio e nichel.\nUna carica cava \u00e8 in grado di perforare blindature costruite con questi acciai.\nEsempi di acciaio balistico sono:"}
{"id": "2938281", "revid": "237256", "url": "https://it.wikipedia.org/wiki?curid=2938281", "title": "Giovanni Soens", "text": ""}
{"id": "2938282", "revid": "287204", "url": "https://it.wikipedia.org/wiki?curid=2938282", "title": "Ion Agarbiceanu", "text": ""}
{"id": "2938283", "revid": "112023830", "url": "https://it.wikipedia.org/wiki?curid=2938283", "title": "Montreux Volley Masters 1998", "text": "Il Montreux Volley Masters di pallavolo femminile 1998 si \u00e8 svolto dal 2 al 7 giugno 1998 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la sesta volta, la seconda consecutiva, a Cuba.\nPodio.\nCampione.\nCuba(Sesto titolo)\nSecondo posto.\nCina\nTerzo posto.\nRussia"}
{"id": "2938284", "revid": "991694", "url": "https://it.wikipedia.org/wiki?curid=2938284", "title": "Teste Mobili", "text": ""}
{"id": "2938288", "revid": "31899673", "url": "https://it.wikipedia.org/wiki?curid=2938288", "title": "Port la Nouvelle", "text": ""}
{"id": "2938291", "revid": "98077", "url": "https://it.wikipedia.org/wiki?curid=2938291", "title": "Scuola semiotica di Parigi", "text": ""}
{"id": "2938293", "revid": "47112", "url": "https://it.wikipedia.org/wiki?curid=2938293", "title": "GeoEye", "text": ""}
{"id": "2938299", "revid": "305330", "url": "https://it.wikipedia.org/wiki?curid=2938299", "title": "Publio Licinio Crasso (disambigua)", "text": ""}
{"id": "2938301", "revid": "1543377", "url": "https://it.wikipedia.org/wiki?curid=2938301", "title": "QuickBird", "text": "QuickBird \u00e8 il satellite artificiale commerciale per telerilevamento ad alta risoluzione spaziale, di propriet\u00e0 della DigitalGlobe, lanciato nel 2001, come primo satellite di una costellazione di 3. Attualmente questo satellite permette di avere la quarta risoluzione spaziale (a livello commerciale) del pianeta. Questo satellite registra immagini in pancromatico con una risoluzione di 60-70 centimetri, e in multispettrale immagini con risoluzione spaziale di circa 2,4-2,8 metri.\nIl satellite fu lanciato il 18 ottobre 2001, su un vettore Delta II dal cosmodromo Vandenberg Air Force Base in California, ad un'altezza di 450 chilometri."}
{"id": "2938302", "revid": "31899917", "url": "https://it.wikipedia.org/wiki?curid=2938302", "title": "Karl Adolf Agardh", "text": ""}
{"id": "2938303", "revid": "1494169", "url": "https://it.wikipedia.org/wiki?curid=2938303", "title": "Ciudadela", "text": ""}
{"id": "2938306", "revid": "287204", "url": "https://it.wikipedia.org/wiki?curid=2938306", "title": "Anna Williams (poetessa)", "text": "Primi anni.\nAnna Williams nacque a Rosemarket, Pembrokeshire da Zachariah Williams (1668/73\u20131755) (scienziato e medico) e da sua moglie Martha. Suo padre le procur\u00f2 un'istruzione artistica e scientifica, tra cui l'italiano ed il francese. Nel 1726/7 Zachariah ed Anna si trasferirono a Londra, presso la Charterhouse, dove Anna aiut\u00f2 il padre negli esperimenti sul magnetismo per la ricerca della longitudine e continu\u00f2 ad assisterlo a partire dal 1745 quando fu costretto a letto e poi ricoverato in ospedale. Nonostante avesse problemi alla vista, Anna Williams si dedic\u00f2 alla traduzione dal francese di una biografia dell'imperatore Flavio Claudio Giuliano.\nUna curiosit\u00e0 circa l'interesse della Williams per gli esperimenti scientifici riguarda gli esperimenti condotti da Stephen Gray sulla elettricit\u00e0 statica da sfregamento. Anna Williams sostenne di essere stata la prima persona a notare e descrivere l'emissione di scintille da un corpo umano elettricamente carico. In \"Miscellanies in Prose and Verse\" scrisse: \"The Publisher of this Miscellany, as she was assisting Mr Grey [sic] in his experiments, was the first that observed and notified the emission of the electrical spark from a human body.\"\nVita con Johnson.\nNel 1748 suo padre fu dimesso dall'ospedale e Anna chiese aiuto al Dr Johnson, che aveva seguito con interesse gli esperimenti condotti da Williams e l'aveva anche consigliato nella pubblicazione della sua teoria della longitudine. Johnson prese accordi con Samuel Sharp perch\u00e9 operasse di cataratta Anna; l'intervento non riusc\u00ec e per questo fu accolta nella casa di Johnson e con lui rest\u00f2 fino alla fine dei suoi giorni. Segu\u00ec Johnson in tutte le sue varie residenze, l'unica eccezione fu nel periodo 1759\u201365, quando lo scrittore si trasfer\u00ec da Gough Street a Inner Temple, durante questo periodo Anna alloggi\u00f2 in Bolt Court, Fleet Street - dove Johnson andava a bere il t\u00e8 con lei \"ogni sera \u2026 prima di rientrare a casa, qualsiasi ora fosse, e lei sempre lo aspettava\" e nell'agosto 1763, Boswell si sent\u00ec orgoglioso di \"essere un privilegiato\" perch\u00e9 Johnson \"mi port\u00f2 con lui quella sera a bere un t\u00e8 con Miss Williams\".\nNel 1765 Williams ritorn\u00f2 ad abitare con Johnson in Fleet Street, e poi dal Marzo 1776 fino alla sua morte abit\u00f2 al n.8 di Bolt Court, dove cur\u00f2 la gestione della casa. Aiutava regolarmente Johnson quando si tratteneva a casa, l'accompagnava quando era invitato in giro o, in caso contrario, riceveva a casa del cibo che Johnson le faceva recapitare. Conoscendo molte opere letterarie, la Williams sapeva bene esprimersi e, data \"la consuetudine con Johnson, conosceva le sue abitudini e come invitarlo in una conversazione.\" Johnson, invece, da parte sua, non andava oltre un comportamento giocoso verso di lei: Frances Reynolds ricorda che quando si recavano a far visita, Johnson a volte \"le volteggiava intorno mentre erano sui gradini d'ingresso\".\nAnna riceveva annualmente regali in denaro da conoscenti, tra cui Lady Philipps di Picton Castle, una vecchia amica di famiglia, ma tale rendita era integrata da iniziative di Johnson che, per esempio, organizz\u00f2 con David Garrick per una rappresentazione di beneficenza della tragedia \"Merope\" di Aaron Hill al Teatro di Drury Lane il 22 gennaio 1756 in favore di \u2018una gentildonna priva della vista\u2019 e nel 1774 aiut\u00f2 la Williams per proporre la sua domanda di ricovero presso l'istituto di carit\u00e0 Hetherington nel Christ's Hospital (la domanda non fu accolta perch\u00e9 non erano ammessi i candidati Gallesi).\nUltimi giorni e la morte.\nMan mano che Anna Williams invecchiava e diventava pi\u00f9 fragile si mostr\u00f2 sempre pi\u00f9 intollerante verso gli altri membri della casa di Johnson, anche se questo non diminu\u00ec le attenzioni di Johnson verso di lei -scrisse una preghiera per lei negli ultimi giorni della sua malattia e dopo la sua morte scrisse che:\"Era curiosa di tutto, la sua conoscenza era vasta e ha sopoportato quarant'anni di miseria con costante fortezza. Per trent'anni e pi\u00f9 \u00e8 stata mia amica e la sua morte mi ha lasciato molto desolato.\" La sua cerchia di conoscenti, pur riconoscendo la sua irritabilit\u00e0, ha anche ammesso la sua ampia cultura e la sua intelligenza. Anna Williams lasci\u00f2 in eredit\u00e0 \u00a3200 in azioni e $157 14s, in contanti da devolvere alla Ladies' Charity School, Snow Hill, Londra.\nOpere.\nNel \"Dictionary of National Biography\" alla voce Williams Anna si legge \"come scrittrice aveva capacit\u00e0 ma non ingegno...[una scrittrice] di versi corretti [e] validi seppur convenzionalieffective\". \"Miscellanies\" \u00e8 una raccolta eterogenea di vari frammenti, versi, prosa e frammenti di drammi. \u00c8 possibile che ci sia stato un influsso di Alexander Pope sull'opera della Williams, come \u00e8 possibile riscontrare in questa citazione tratta da \"The Happy Solitude, Or The Wished Retirement\" :"}
{"id": "2938310", "revid": "287204", "url": "https://it.wikipedia.org/wiki?curid=2938310", "title": "Giardinaggio (rivista)", "text": "Giardinaggio \u00e8 una rivista italiana di giardinaggio e di cultura del verde pubblicata con periodicit\u00e0 mensile da Be-Ma Editrice.\nStoria.\nIl mensile, nato nel 2002, ha conquistato il mercato di riferimento grazie alla grande attivit\u00e0 svolta dal precedente editore - Il Sole 24 Ore Edizioni Specializzate.\nDal gennaio 2007 la rivista \u00e8 entrata a fare parte delle edizioni della BE-MA editrice di Milano, mantenendo il suo carattere specialistico e cercando di promuovere una conoscenza pratica e intuitiva delle tecniche e del mondo del verde.\nDal passaggio di propriet\u00e0 la rivista ha anche allargato i suoi interessi oltre gli aspetti botanici del giardinaggio, considerando anche quelli legati alla progettazione e all'arredo degli spazi verdi all'interno e all'esterno della casa; la scoperta di mete e itinerari verdi in Italia e all'estero; rubriche culinarie e sui rimedi naturali.\nInternet e new media.\nDa dicembre 2009 \u00e8 stato attivato il portale online della rivista che raccoglie una ampia community di lettori e cultori del verde. I contenuti del sito ripropongono in parte quelli cartacei e vertono sui temi del giardinaggio, della progettazione dei giardini, della cura dell'orto e del fiore.\nIl portale si inserisce in un ampio discorso di rimodernamento delle strategie editoriali BE-MA attuato dal 2009 per accogliere e sfruttare le opportunit\u00e0 offerte dal mondo dei new media."}
{"id": "2938313", "revid": "1543377", "url": "https://it.wikipedia.org/wiki?curid=2938313", "title": "Boreray", "text": " \nBoreray (Boraraigh in gaelico scozzese) \u00e8 un'isola disabitata nell'arcipelago di Saint Kilda, in Scozia, nell'Oceano Atlantico.\nGeografia.\nBoreray \u00e8 situata a circa 66\u00a0km in direzione Ovest-Nord-Ovest da North Uist. Copre una superficie di circa 77 ettari, e raggiunge l'altezza di 384\u00a0m in corrispondenza del cosiddetto Mullach an Eilein.\nBoreray \u00e8 costituita da rocce sedimentarie clastiche (breccia) di gabbro e dolerite.\nVi sono due grandi scogli, sostanzialmente colonne verticali di roccia che fuoriescono dal mare, nelle immediate vicinanze di Boreray. Stac An Armin, situato a 400 metri verso Nord, \u00e8 il pi\u00f9 elevato, raggiungendo i 196 metri di altezza, mentre Stac Lee, a 600 metri da Boreray in direzione Ovest, \u00e8 alto 172 metri nel suo punto di massima altitudine.\nBoreray \u00e8 la pi\u00f9 piccola tra le isole scozzesi ad avere un'altitudine superiore ai 300 metri.\nStoria.\nMacauley (1764) riporta l'esistenza di cinque altari druidici nelle isole dell'arcipelago. Inoltre, si ha notizia di un vasto cerchio di pietre fissate perpendicolarmente al terreno su Boreray.\nLe isole furono acquistate nel 1931 dall'ornitologo John Crichton-Stuart, 5\u00ba marchese di Bute. Nel 1957, in seguito alla sua morte, vennero lasciate in eredit\u00e0 al National Trust for Scotland (NTS), ente che cura i beni storico-culturali della Scozia.\nSt Kilda \u00e8 stata dichiarata dall'UNESCO Patrimonio dell'Umanit\u00e0 nel 1986, in virt\u00f9 del suo alto valore a livello ambientale e per la sua eccezionale bellezza naturale. Nel luglio 2004, il riconoscimento venne esteso anche all'ambiente marino circostante. Nel luglio 2005, venne inoltre concesso l'ulteriore riconoscimento come bene culturale. Di conseguenza, l'intero arcipelago di St Kilda \u00e8 uno dei pochi siti al mondo a godere dello status doppio di patrimonio dell'umanit\u00e0 sia per il suo ambiente naturale che per il suo valore culturale.\nNatura.\nLe scogliere di Boreray costituiscono l'habitat naturale per varie specie di uccelli. Nel 1959, si stim\u00f2 che 45.000 coppie di esemplari di sula bassana fossero presenti sull'isola e sui due scogli vicini. Inoltre, vi sono pi\u00f9 di 130 diverse variet\u00e0 di specie floreali. L'isola \u00e8 anche nota per essere la casa di una particolare specie di pecora, denominata appunto pecora di Boreray."}
{"id": "2938314", "revid": "729019", "url": "https://it.wikipedia.org/wiki?curid=2938314", "title": "Riccardo Bisogniero", "text": "Biografia.\nNato a Roma nel 1923, Riccardo Bisogniero inizi\u00f2 la propria carriera militare nei bersaglieri, partecipando successivamente alla guerra di liberazione, meritandosi una medaglia di bronzo al valor militare concessagli dalla Repubblica Italiana.\nSubito dopo la fine del conflitto fu collocato in aspettativa per infermit\u00e0; in seguito, nel 1950, rientr\u00f2 in servizio presso l'82\u00ba Reggimento fanteria \"Bologna\". Frequent\u00f2 la scuola di guerra e il corso di stato maggiore interforze per poi dedicarsi all'insegnamento nei medesimi corsi. Nominato addetto militare all'ambasciata di Belgrado dal 1967 al 1970, venne promosso colonnello e comand\u00f2 l'8\u00ba Reggimento bersaglieri \"Ariete\" per poi passare alla direzione dell'ufficio \"politica militare\" dello stato maggiore.\nNominato generale di brigata nell'ottobre 1974, diresse il III reparto dello stato maggiore dell'esercito sino al 1977. Nel 1979 venne nominato consigliere militare per conto del ministero e quindi promosso a generale di corpo d'armata nel 1981 col compito di comandante del III Corpo d'armata.\nDivenuto dal 20 gennaio 1984 comandante generale dell'Arma dei Carabinieri, divenne capo di Stato Maggiore della Difesa dal 9 gennaio del 1986 rimanendo in carica sino al 31 marzo 1988."}
{"id": "2938316", "revid": "119227483", "url": "https://it.wikipedia.org/wiki?curid=2938316", "title": "Camminata nel fango", "text": "La camminata nel fango (olandese: \"Wadlopen\", tedesco: \"Wattwandern\") \u00e8 un'attivit\u00e0 di escursionismo che consiste nel camminare sul fango lasciato scoperto dal mare durante i periodi di bassa marea in alcune zone geografiche particolari, per esempio tra la costa della Frisia, nei Paesi Bassi, e le vicine Isole Frisone.\nL'attivit\u00e0 \u00e8 quindi praticata principalmente nei Paesi Bassi (specie in Frisia), nella Germania nord-occidentale e in Danimarca, spesso con l'aiuto di una tabella delle maree, camminando sul bagnasciuga che la bassa marea crea periodicamente. \nLe zone principali.\nZone di mare poco profonde si estendono poco lontano dalla terraferma dei Paesi Bassi, tra la Frisia e le isole Frisone, dalla costa della Germania e dal litorale dello Jutland Sud-occidentale in Danimarca.\nNei Paesi Bassi, gli escursionisti possono camminare dalla terraferma alle isole di Terschelling, Ameland, Engelsmanplaat, Schiermonnikoog, Simonszand e Rottumeroog. Vi sono inoltre altri percorsi noti, ma poco raccomandabili, sia perch\u00e9 sono pericolosi (il sentiero corretto \u00e8 difficile da seguire e/o il tempo a disposizione con la bassa marea \u00e8 relativamente poco), sia perch\u00e9 si rischierebbe di danneggiare l'ecosistema locale. \nIn Germania vi sono percorsi adatti agli escursionisti a Norderney, Baltrum, Langeoog, Spiekeroog e Minsener-Oldoog. Vi \u00e8 anche la possibilit\u00e0 di camminare tra le isole di Amrum e F\u00f6hr.\nIn Danimarca vi sono percorsi specifici tra Mand\u00f8, Fan\u00f8 e Langli.\nLa pratica.\nLa pratica delle camminate nel fango \u00e8 . Queste guide organizzano passeggiate e conducono personalmente gruppi di camminatori nella traversata di alcuni tratti di mare.\nSebbene le maree varino seguendo cicli molto regolari, i turisti possono trovarsi in situazioni in cui il livello del mare sale rapidamente ed essere cos\u00ec circondati completamente dall'acqua, a grande distanza dalla riva."}
{"id": "2938319", "revid": "86341", "url": "https://it.wikipedia.org/wiki?curid=2938319", "title": "Stemma di Mosca", "text": "Lo stemma di Mosca raffigura un cavaliere con una lancia in mano mentre uccide un basilisco, identificato nella figura di San Giorgio e il drago. L'emblema araldico di Mosca \u00e8 stato parte integrante dello stemma della Russia sin dal XVI secolo. Si crede che i suoi tre colori \u2013 blu, rosso e bianco \u2013 abbiano ispirato i colori della bandiera della Russia.\nRussia pre-moscovita.\nL'emblema ha le sue origini nella tradizione bizantina di dipingere il santo patrono nel sigillo e nelle monete del monarca. Jaroslav I il saggio fu il primo regnante russo il cui patrono fu San Giorgio. Si ritiene che abbia fondato numerose citt\u00e0 e costruito molte chiese in onore del santo.\nSan Giorgio \u00e8 stato anche il patrono del suo grande nipote, Jurij Dolgorukij, il quale fond\u00f2 la citt\u00e0 di Mosca. Il nome \"Jurij\" (anche \"Yury\") in russo, significa \"Giorgio\". Si ritiene che Yuri abbia reso onore al proprio santo patrono rappresentandolo sulle monete, nelle quali \u00e8 presente un guerriero in piedi che impugna una spada nella mano destra. Il fratello maggiore di Jurij, Mstislav il grande, ha anch'esso usato un sigillo raffigurante un cavaliere che uccide un basilisco. Secondo una teoria, questa immagine potrebbe avere un legame con la scelta di San Giorgio come patrono dell'Inghilterra, in quanto il nonno materno di Mstislav, Aroldo II, \u00e8 stato l'ultimo re anglosassone del paese.\nUn secolo dopo, Aleksandr Nevskij ha ripreso questo simbolo. Una buona parte delle monete da lui coniate presentano un cavaliere nell'atto di uccidere un drago o un basilisco, anche se il drago non \u00e8 sempre visibile. Il motivo per il quale Alessandro ripristin\u00f2 l'uso dell'emblema non \u00e8 chiaro. \u00c8 possibile che l'immagine rappresenti lo stesso condottiero e la sua vittoria sui crociati svedesi e tedeschi nelle battaglie della Neva e del lago ghiacciato.\nRussia moscovita.\nIl nipote di Alessandro, Ivan II, \u00e8 stato il primo regnante di Mosca ad usare come proprio emblema il guerriero in piedi con una spada in mano.\nIl figlio di Ivan, Demetrio di Russia scelse di rappresentare il guerriero su un cavallo con la spada nella mano. La tradizione associa il simbolo di Dimitri con la sua vittoria sui Mongoli nella battaglia di Kulikovo, nonostante le fonti storiche siano scarse. Allo stesso tempo un simbolo uguale, il Pogonia, fu usato anche dal suo rivale il granduca di Lituania.\nQualunque sia il significato dell'emblema di Dimitri, non c'\u00e8 nessun motivo per supporre che il dragone rappresenti l'Islam e il cavaliere rappresenti la cristianit\u00e0, come suggerisce qualche interprete moderno, chiedendo di rimuovere il simbolo per essere neutrali.\nIl simbolo del cavaliere che uccide il drago ha attraversato le generazioni: da Dimitri a suo figlio Basilio I, poi a Basilio II e quindi a Ivan III. Una moneta che presenta l'immagine divenne nota copeco, da \"kopyo\", la parola russa per \"lancia\"\nIvan III ha usato il cavaliere trionfante come emblema di stato della Russia nel suo sigillo. Nel 1497 \u00e8 stato sostituito dall'aquila bicipite, interpretata popolarmente come simbolo del matrimonio di Ivan con l'ultima erede della dinastia paleologa regnante nell'impero di Costantinopoli al momento della sua caduta, e rappresenta il suo volersi dichiarare erede ideale del patrimonio politico e culturale bizantino.\nEntrambi i simboli (San Giorgio e l'aquila bicipite) sono stati usati in modo alterno nei sigilli di stato fino al 1562, quando il primo zar della Russia, Ivan il Terribile, li ha uniti accollando lo scudo araldico con il cavaliere trionfante al petto dell'aquila. Questo disegno \u00e8 noto quale stemma dell'impero russo e poi della federazione russa.\nRussia imperiale.\nDapprima la figura del cavaliere fu interpretata come rappresentazione della figura dello zar che stermina i nemici che invadono la Russia. Questa interpretazione \u00e8 stata espressa chiaramente, tra gli altri, dall'uomo di stato Grigory Kotoshikhin. Nella copertina della bibbia del 1663 il cavaliere araldico ha il volto dello zar Alessio I. \nGli stranieri che visitavano Mosca erano i primi a notare che l'emblema ricorda l'iconografia tradizionale di \"San Giorgio e il drago\". Bench\u00e9 nel corso del regno di Pietro il Grande il cavaliere venisse ancora rappresentato con una corona e il suo volto avesse qualche somiglianza con lo zar, questo monarca occidentalizzante fu il primo ad assimilare questa figura a quella di San Giorgio.\nUno studioso italiano di araldica al servizio di Pietro, il conte Santi, associ\u00f2 il cavaliere alla figura di San Giorgio, identificato come fondatore di Mosca. Nel 1730 Santi prepar\u00f2 la prima descrizione dettagliata dello stemma di Mosca, nel quale, attingendo alla tradizione araldica occidentale, identific\u00f2 il cavaliere con san Giorgio. La versione di Santi del simbolo ha su un campo dello scudo rosso un cavaliere bianco che cavalca un cavallo d'argento che carica con la sua lancia un drago nero, reminiscenza dello Zilant, simbolo araldico della musulmana Kazan'. Con numerose modifiche minori questo simbolo fu confermato del 1781, durante le riforme municipali di Caterina II che comprese anche la standardizzazione dei simboli araldici civici.\nNel 1883 si decise di modificare i colori dell'arme di Mosca in modo tale che rispecchiassero i colori della bandiera russa. Il colore del drago fu modificato dal nero al bianco e il mantello del cavaliere fu cambiato da oro ad azzurro. Questi colori non sembrano corrispondere allo schema tradizionale dei colori usati nelle icone russe che raffigurano San Giorgio e il drago. Nel 1903, il vecchio schema dei colori fu ripreso dal pittore Viktor Vasnecov nel suo progetto della facciata della galleria Tret'jakov, la quale presenta anche una grande rappresentazione di San Giorgio e il drago\nXX secolo.\nAll'indomani della rivoluzione del 1917 questo simbolo fu bandito. Il 22 settembre del 1924, i soviet di Mosca adottarono un nuovo simbolo, costituito da una stella rossa, la falce e martello e il monumento alla rivoluzione di Mosca. Lo stemma dei soviet non ebbe grande popolarit\u00e0, comunque, e fu scarsamente usato. Dopo la dissoluzione dell'Unione Sovietica, la rappresentazione araldica di Mosca ritorn\u00f2 alla versione usata tra il 1883 e il 1918, con qualche modifica minore.\nSiccome la chiesa ortodossa russa non ammette sculture di santi, nessuna statua di san Giorgio e il drago venne eretta a Mosca prima della rivoluzione. Dopo che l'emblema fu ripristinato il 23 novembre del 1993, numerose statue furono inaugurate presso la Collina Poklonnaja, lo Tsvetnoi Boulevard, la piazza del Maneggio e in altre piazze di Mosca. Molte di queste furono scolpite da Zurab Konstantinovi\u010d Cereteli, il quale scolp\u00ec anche altre opere esposte in altre citt\u00e0 tra le quali New York."}
{"id": "2938320", "revid": "31900364", "url": "https://it.wikipedia.org/wiki?curid=2938320", "title": "Karersee", "text": ""}
{"id": "2938322", "revid": "1543377", "url": "https://it.wikipedia.org/wiki?curid=2938322", "title": "Teatro Provvisorio", "text": "Il Teatro Provvisorio di Praga (in lingua ceca \"Prozat\u00edmn\u00ed divadlo\") venne costruito nel 1862 come teatro provvisorio per la rappresentazione di prosa e opere liriche ceche in attesa che venisse costruito un teatro ceco permanente che affiancasse le scene destinate alla lingua tedesca.\nVenne inaugurato il 18 novembre 1862 e rimase in esercizio per i venti anni seguenti, durante i quali vennero realizzate 5.000 rappresentazioni. Fra il 1866 ed il 1876 vennero rappresentate quattro opere di Bed\u0159ich Smetana, compresa \"La sposa venduta\". L'edificio del Teatro Provvisorio venne poi incorporato nella struttura del Teatro Nazionale di Praga, che venne inaugurato l'11 giugno 1881."}
{"id": "2938326", "revid": "1745361", "url": "https://it.wikipedia.org/wiki?curid=2938326", "title": "Carezza", "text": ""}
{"id": "2938328", "revid": "1543377", "url": "https://it.wikipedia.org/wiki?curid=2938328", "title": "IKONOS", "text": "IKONOS \u00e8 un satellite artificiale commerciale ad alta risoluzione spaziale: fu il primo satellite che pot\u00e9 registrare immagini con una risoluzione tra 1 e 4 metri.\nPu\u00f2 offrire sia immagini in pancromatico che multispettrali. Fu possibile avere immagini di questo satellite dal 1\u00ba gennaio 2000.\nDapprima fu lanciato il satellite IKONOS-1 nel 1999, ma il suo lancio fall\u00ec. Quindi si progett\u00f2 un secondo satellite: IKONOS-2, chiamato semplicemente IKONOS, lanciato il 24 settembre 1999 dal cosmodromo Vandenberg Air Force Base in California.\nSpecifiche tecniche e funzionamento.\nIKONOS \u00e8 in grado di avere una risoluzione al suolo di 0,82 metri in modalit\u00e0 pancromatica (bianco e nero) e 3,2 metri in modalit\u00e0 a colori o multispettrale. Queste possono essere fuse tra di loro per creare immagini a colori ad altissima risoluzione."}
{"id": "2938329", "revid": "1904508", "url": "https://it.wikipedia.org/wiki?curid=2938329", "title": "Sanseverino (famiglia)", "text": "I Sanseverino sono una delle pi\u00f9 illustri casate nobili storiche italiane, una delle sette grandi casate del Regno di Napoli, con un ramo della famiglia che ottenne feudi anche nella Valle Padana a partire dal XV secolo. \nNel complesso la famiglia arriv\u00f2 a dominare su pi\u00f9 di 300 feudi, 40 contee, 9 marchesati, 12 ducati e 10 principati, distribuiti soprattutto tra Basilicata, Calabria, Campania e Puglia. Fra i suoi membri si annoverano cardinali, vicer\u00e9, marescialli e condottieri. Di questa storica famiglia sussiste il solo ramo dei baroni di Marcellinara.\nStoria.\nLa casata ebbe origine dal cavaliere normanno Turgisio, discendente dai duchi di Normandia, che ebbe in dono da Roberto il Guiscardo la contea di Rota (l'odierna Mercato San Severino), posta in una posizione strategica che poneva in comunicazione il Principato di Salerno con il Ducato di Napoli e di Benevento. Avendo questi stabilito la sua dimora nel Castello di Sanseverino che si trovava nei suoi nuovi possedimenti, ne assunse anche il nome.\nPer la fedelt\u00e0 al Papa ed al partito guelfo, la famiglia fu quasi distrutta prima dagli Svevi e poi dai Durazzo, ma riusc\u00ec sempre a sopravvivere ed a ritornare all'antico splendore.\nNel XV secolo i Sanseverino si divisero nei due grandi rami di Salerno e di Bisignano. Altri rami furono quelli dei Sanseverino conti di Lauria e duchi di Scalea, Sanseverino duchi di San Donato, Sanseverino conti di Tricarico, Sanseverino conti di Caiazzo e conti di Colorno, Sanseverino baroni di C\u00e0lvera, Sanseverino baroni di Marcellinara e molti altri rami minori. Da questa famiglia discende inoltre la famiglia \"Sangineto\", dimorante anticamente in Napoli e Calabria, che prese il nome dal feudo di Sangineto.\nI Sanseverino ebbero, nel Regno di Napoli, un trattamento semi-sovrano. Ne \u00e8 dimostrazione il privilegio, concesso ai Sanseverino e confermato alla casata anche da Carlo V nel 1520, secondo il quale in mancanza dell'erede maschio i feudi non si dovevano mai disperdere per successione femminile, dovendo essi passare al parente maschio pi\u00f9 vicino:\nInfatti quando nel 1606 il principe di Bisignano Nicol\u00f2 Bernardino Sanseverino mor\u00ec senza eredi (l'unico figlio premor\u00ec al padre), il feudo fu ereditato dalla nipote Giulia, solo in seguito a un lungo processo presso il tribunale Regio di Napoli. Alla morte di Giulia, fu ripristinato il privilegio e Luigi Sanseverino conte di Saponara, cugino di sesto grado, viene riconosciuto erede. Non fu cos\u00ec per la contea di Tricarico che per volont\u00e0 sovrana fu messa all'asta, in tal modo sottraendo alla famiglia la principale fonte delle proprie entrate.\nRami dei Sanseverino.\nBaroni del Cilento.\nIl capostipite Turgisio mor\u00ec nel 1081. A lui succedette Ruggero che spos\u00f2 Sica, una nipote di Guaimario IV di Salerno; rimasto vedovo, fin\u00ec i suoi giorni nel 1125 come monaco benedettino della Badia di Cava, alla quale fece importanti donazioni.\nRuggero ebbe due figli: Roberto, signore di Lauro; Enrico, signore di Sanseverino e del Cilento. Dei successori del primo si ricordano il nipote Ruggero Sanseverino, conte di Tricarico, che nel 1188 diede un numero considerevole di uomini e cavalieri per la terza crociata e Riccardo Sanseverino (1220-1267), conte di Caserta e vicario imperiale di Federico II.\nDa Enrico (1099c.-1150) discesero:\nConti di Tricarico.\nIl capostipite della casata \u00e8 Ruggiero (\u2020 1189?) che acquisisce il feudo per matrimonio con Rogazia (o Rogasia), figlia di Gosfrido.\nSegue Giacomo, che sposa, l'8 settembre 1188, Mabilia degli Annibaldi, nobile famiglia di Ceccano. Il dominio si interrompe nel '200, allorquando la contea di Tricarico risulta tra le donazioni di Federico II di Svevia alla moglie Bianca Lancia passate, poi, al figlio Manfredi. La contea passa poi ai de Bethsan (de Bezzano o de Bazzano). Tommaso II (n. 1252 circa \u2020 25-9-1324), sposa in seconde nozze Sveva de Bethsan, contessa di Tricarico e la discendenza dei Sanseverino \u00e8 cos\u00ec nuovamente a capo del feudo. La numerazione dei conti della famiglia alla guida del feudo riparte da questa discendenza. Suo figlio Giacomo (\u20201348) \u00e8, quindi, 1\u00ba conte di Tricarico.\nSegue Ruggero (\u20201348), e poi il figlio Venceslao (\u20201404). Nel 1412 e per un breve periodo, il feudo viene sottratto alla famiglia Sanseverino ed infeudato a Francesco Sforza, divenuto, in seguito, duca di Milano. Torn\u00f2 ai Sanseverino con Ruggero II (\u2020 9 maggio 1430), figlio di Venceslao. Ai precedenti titoli si aggiunger\u00e0 quello di 1\u00ba duca di San Marco. Sposa, nel 1394, Covella Ruffo di Calabria. Segue Antonio che sposa Giovannella del Balzo Orsini (detta Cella).\n6\u00ba conte di Tricarico \u00e8 Luca Sanseverino (\u20201472) che nel 1462 acquisisce il titolo di 1\u00ba principe di Bisignano. Sposa Orsolina Ruffo.\nCon la morte di Luca il feudo passa al figlio Geronimo (o Girolamo) (n. 1448 - \u20201487) che sposa Mandella Gaetani de Aragona e che verr\u00e0 giustiziato per ordine di re Ferrante d'Aragona per aver capeggiato la cosiddetta congiura dei baroni. A lui si deve la costruzione, nel feudo di Tricarico, del convento di Sant'Antonio di Padova per il quale, il 27 settembre 1479, ottiene da papa Sisto IV la facolt\u00e0 di erigere il complesso religioso fuori dalle mura della citt\u00e0. Il feudo passa, quindi, al figlio Berardino (o Bernardino) (\u2020 1516?), 8\u00ba conte di Tricarico, 3\u00ba principe di Bisignano. Sposa Eleonora (o Dianora) Todeschini Piccolomini.\nSale poi alla guida della contea il figlio Pietro Antonio, 9\u00ba conte di Tricarico, 4\u00ba principe di Bisignano (* tra il 1490 e il 1495; \u2020 8 aprile 1559 Parigi). Sposa nel 1511 in prime nozze Giovanna Requenses, in seconde nozze Giulia Orsini ed in terze nozze, nel 1539, Erina (o Irina) Castriota. Decimo ed ultimo conte di Tricarico della casata dei Sanseverino \u00e8 Niccol\u00f2 Berardino, figlio di Pietro Antonio ed Erina Castriota Scanderbeg. Sposa Isabella della Rovere (n. Urbino 1554 - \u2020 Napoli 1619), dalla quale ha un figlio, Francesco Teodoro, che muore di vaiolo a Napoli nel 1595. Niccol\u00f2 Berardino, senza altri eredi legittimi, muore nel 1606, meno di un anno dopo la vendita all'asta della contea di Tricarico.\nConti di Marsico.\nLa Contea di Marsico fu una contea normanna nel Regno di Sicilia; aveva per capoluogo Marsico, oggi Marsico Nuovo, che si trova nella parte sud-occidentale della attuale Basilicata: fu poi concessa ai conti di Sanseverino, che discendevano da una figlia del conte Silvestro. Manfredi re di Sicilia nomin\u00f2 Conte di Marsico, Enrico di Spernaria e poi Riccardo Filangieri. Dopo la caduta del re Manfredi, la contea \u00e8 stata restituita alla famiglia Sanseverino da Carlo I re di Sicilia.\nDuchi di San Donato.\nNel 1374, per effetto del matrimonio di Margherita di Sangineto con Venceslao Sanseverino conte di Tricarico e Chiaromonte, il feudo di San Donato in Calabria pass\u00f2 ai Sanseverino di Tricarico.\nVerso il 1510 poi, Bernardino Sanseverino, Principe di Bisignano, concede la terra di San Donato e Policastrello in feudo baronale a un cadetto della sua casa, Francesco Sanseverino barone di C\u00e0lvera in Basilicata, che d\u00e0 inizio cos\u00ec al ramo dei Sanseverino baroni di San Donato. Il 29 settembre 1602 Filippo III di Spagna elev\u00f2 l'antica baronia in ducato nella persona di don Scipione \"junior\" Sanseverino, dei baroni di C\u00e0lvera, creandolo primo duca di San Donato.\n Fu il 2\u00ba Duca di San Donato l'11 dicembre 1640, 5\u00ba barone di Policastrello e 1\u00ba barone di Roggiano e Patrizio Napoletano.\nQuesta linea della grande casata principesca regger\u00e0 il feudo fino al 1654, anno in cui muore l'unica figlia femmina sopravvissuta, l'ultima duchessa di San Donato, la piccola Anna di appena 9 anni e il feudo viene incamerato dalla Reale corte di Napoli. Il feudo ed il titolo di duca di San Donato fu quindi devoluto (ritorn\u00f2) al sovrano: messo in vendita all'asta, il feudo sar\u00e0 aggiudicato alla famiglia Ametrano di Napoli nel 1664: in questo modo San Donato pass\u00f2 ad altri feudatari, dopo gli antichi Sanseverino.\nPrincipi di Bisignano.\nSi scaten\u00f2 una lunga contesa per la successione del patrimonio, fra Giulia Orsini (nipote \"ex sorore\" di Nicol\u00f2 Bernardino) e Luigi Sanseverino Conte di Saponara, che si trascin\u00f2 fino al 1622, quando quest'ultimo ebbe la conferma e investitura nel titolo e nelle terre di Bisignano e di quel poco altro che restava (avendo nel frattempo i curatori alienato molti dei feudi). \nIl ramo dei principi di Bisignano si \u00e8 estinto in linea maschile nel 1888 con la morte dell'ultimo principe Luigi IV Sanseverino (16\u00ba principe di Bisignano), \nLa primogenita di Luigi IV Sanseverino fu Antonia Sanseverino, gi\u00e0 24\u00aa contessa di Chiaramonte in virt\u00f9 delle nozze con Francesco Costa dei Marchesi Costa di Arielli, divenne quindi 17\u00aa principessa di Bisignano. Luigi Costa, suo figlio, ottenne, con Regie Lettere di Assenso del 17/12/1895 e per Regio Decreto del 22/10/1897, il diritto di assumere il cognome \"Costa Sanseverino\" e di succedere nei titoli dinastici appartenenti alla madre. Divenne cos\u00ec 17\u00ba principe di Bisignano (costituendo il Ramo \"Costa Sanseverino di Bisignano\"), con successione, oggi in persona di Francesco Luca, 20\u00ba principe di Bisignano.\nAltro ramo derivato dell'anteriore \u00e8 rappresentato per i principi Costa di Bisignano perch\u00e9 Angelo Costa Loguercio, 6\u00ba marchese Costa di Arielli, 8\u00ba Conte della Trinit\u00e0, fu successore di Genaro II Costa di Arielli e della Trinit\u00e0 , detto Angelo ottiene con Decreto Reale Italiano il 3-12-1896 il predicato nobiliare Costa di Bisignano e succede anche nei titoli dinastici. Fu 18\u00ba principe Costa di Bisignano (Ramo Costa di Bisignano) con successione, oggi in persona di Daniel Humberto Guerrera Costa, 21\u00ba principe Costa di Bisignano (Successione derivata della Casa Costa Sanseverino, distinta di quell'e con titoli, predicate ed armi proprie di questa Casa Costa di Bisignano, per Regio Decreto N\u00b0 411, 3-12-1896, Re Umberto I)\nI Sanseverino oggi.\nIn linea maschile, di questa storica famiglia sussiste oggi il ramo dei Baroni di Marcellinara.\nI Costa Sanseverino di Bisignano.\nDon Luigi Costa Sanseverino (* Napoli 30.IX.1870 \u2020 ivi 28.VII.1939), figlio di Francesco Costa dei Marchesi di Arielli (* Napoli 21.I.1835 \u2020 ivi 21.VII.1899) e di Donna Maria Antonietta (* Napoli 21.IX.1843 \u2020 Foggia 9.V.1875), 11\u00aa Contessa di Chiaromonte, figlia di Don Luigi Sanseverino (* Napoli 5.III.1823 \u2020 ivi 16.XI.1888), 16\u00ba Principe di Bisignano, 11\u00ba Principe di Torrenova, 5\u00ba Principe di San Giorgio, 8\u00ba Principe di Sant'Agata, 5\u00ba Principe di Luzzi, Principe di Pietrelcina, Duca di Erchie, 7\u00ba Duca di Jelzi, 14\u00ba Marchese di Casalbore, 10\u00ba Conte di Chiaromonte, 22\u00ba Conte di Altomonte e Grande di Spagna di prima classe 1865/1888 e Patrizio Napoletano; Cavaliere dell'Ordine del Cristo, Cavaliere d'Onore e Devozione del Sovrano Militare Ordine di Malta, Gran Croce dell'Ordine Costantiniano di San Giorgio. Sp. il 25.V.1841 Donna Giulia Imperiali dei Principi di Francavilla (* 1825 \u2020 7.VII.1851), assume il cognome Costa Sanseverino con Regie Lettere di assenso del 22.X.1897; 17\u00ba Principe di Bisignano, 12\u00ba Principe di Torrenova, 6\u00ba Principe di San Giorgio, 9\u00ba Principe di Sant'Agata, 6\u00ba Principe di Luzzi, 12\u00ba Principe di Pietrelcina, 9\u00ba Duca di Erchie, 8\u00ba Duca di Jelzi, 15\u00ba Marchese di Casalbore, 23\u00ba Conte di Altomonte e 12\u00ba Conte di Chiaromonte titoli riconosciuti con Regio Decreto di Assenso alla successione del 17.XII.1896. \nLa linea Costa Sanseverino di Bisignano risulta iscritta nel Libro d'Oro della Nobilt\u00e0 Italiana col titolo di 20\u00ba Principe di Bisignano, 15\u00ba Principe di Torrenova, 9\u00ba Principe di San Giorgio, 13\u00ba Principe di Sant'Agata, 9\u00ba Principe di Luzzi, 15\u00ba Principe di Pietrelcina, 12\u00ba Duca di Erchie, 11\u00ba Duca di Jelzi, 18\u00ba Marchese di Casalbore, 26\u00ba Conte di Altomonte e 14\u00ba Conte di Chiaromonte, nella persona di Francesco Luca Costa Sanseverino di Bisignano (* Hong Kong 26.II.1970), discendente di Luigi Costa Sanseverino di Bisignano (*Amburgo 21.VII.1940 \u2020 Roma 25.IX.2011), Ambasciatore della repubblica italiana.\nI Sanseverino di Marcellinara.\nIl feudo di Marcellinara in Calabria venne assegnato ai Sanseverino il 3 febbraio 1445 da Alfonso I d'Aragona per il vittorioso assedio di Catanzaro, nella persona di Niccol\u00f2 o Nicola Sanseverino (\u2020 ottobre 1481), figlio di Guglielmo, Signore di Fiumara di Muro, a sua volta figlio di Ruggero, Conte di Mileto. Fu il 1\u00ba Barone di Marcellinara con Privilegio del Re di Napoli del 3 febbraio 1445, Paggio di Alfonso V d'Aragona e marito di donna Covella Rhodio dei Baroni di Amato.\nLa linea di Marcellinara, risulta iscritta nel Libro d'Oro della Nobilt\u00e0 Italiana col titolo di barone di Marcellinara, nella persona di Patrizio Sanseverino (n. Catanzaro, 1879), discendente di Carlo (1847-1917), Senatore del Regno d'Italia.\nStemma.\nLa famiglia ebbe in origine come proprio stemma solo un campo d\u2019argento (come era lo stendardo sulla torre del castello di Diano, oggi Teggiano, in Campania), che probabilmente fu il colore del casato fra i sec XI-XIII.\nSecondo la tradizione, poi, durante la battaglia di Benevento del 26 febbraio 1266, Ruggero Sanseverino (* 1237 ca. + Marsico 1285), 3\u00ba Conte di Marsico, Barone di Sanseverino, per incoraggiare i suoi soldati in un momento difficile dello scontro leg\u00f2 alla sua spada una camicia intrisa del sangue di un capitano nemico da lui ucciso e formandone cos\u00ec una bandiera li port\u00f2 alla vittoria. Da quell\u2019impresa, \nre Carlo I d'Angi\u00f2, volle che sull\u2019antico stemma d\u2019argento dei Sanseverino fosse posta una fascia rossa."}
{"id": "2938330", "revid": "402432", "url": "https://it.wikipedia.org/wiki?curid=2938330", "title": "SIEMENS-NX", "text": ""}
{"id": "2938331", "revid": "74801", "url": "https://it.wikipedia.org/wiki?curid=2938331", "title": "Ottorino Luschi", "text": "Padre dei fantini Mario Luschi detto \"Ciaba\" e Vieri Luschi detto \"Cittino\" (vincitore a Siena nel 1931), disput\u00f2 il Palio di Siena per diciannove volte, vincendo in sei occasioni. Realizz\u00f2 il suo personale \"cappotto\" nel 1922, avendo vinto sia il Palio di Provenzano (2 luglio) sia quello dell'Assunta (16 agosto).\nDopo Luigi Bruschelli detto \"Trecciolino\", detiene il record di vittorie con lo stesso cavallo: ha vinto infatti tre volte su \"Fanfara\" (\"Trecciolino\" vanta quattro vittorie con Berio). Alla pari con lui \u00e8 Andrea Degortes detto \"Aceto\", il quale ha vinto tre volte su Panezio.\nCarriera.\nArrivato a Siena nel 1914, debutt\u00f2 nel Palio di luglio con i colori della Tartuca, dopo aver ben figurato nelle batterie della tratta. Nonostante fosse molto legato proprio alla Tartuca, in agosto pass\u00f2 alla Lupa; partito in testa, inizi\u00f2 subito un lungo scambio di nerbate con Angelo Meloni detto \"Picino\" dell'Oca, da cui trasse beneficio proprio il tartuchino Aldo Mantovani detto \"Bubbolo\", che vinse il suo secondo Palio.\nTornato in Piazza dopo la pausa per la Prima guerra mondiale, \"Cispa\" fu protagonista inatteso del Palio del 2 luglio 1919. I favoriti erano \"Picino\" della Chiocciola e \"Nappa\" dell'Aquila, tra i quali esisteva una forte rivalit\u00e0 anche per questioni di donne. I due confermarono le attese e partirono subito in testa, ostacolandosi gi\u00e0 alla priva curva del Casato; nello scontro fu coinvolto anche Edoardo Furi detto \"Randellone\", fantino della Torre. In testa pass\u00f2 allora la Selva, poi la Lupa e infine il Leocorno con \"Cispa\" su \"Giacca\", che vinse sorprendentemente il Palio.\nDopo la vittoria, inizi\u00f2 per \"Cispa\" un periodo di crisi. Nei due Palii dello stesso anni (vi fu un Palio straordinario il 17 agosto) \"Cispa\" deluse le attese, pur montando ancora una volta \"Giacca\" e \"Stellina\", cavalli gi\u00e0 vincitori del Palio. Nel luglio 1920 (nell'Istrice) cadde da cavallo, riusc\u00ec a rimontare ma vide ormai vanificate le proprie speranze di vittoria. Nulla in quel periodo lasciava presagire che Ottorino Luschi detto \"Cispa\" sarebbe diventato il dominatore del Palio di Siena degli anni venti.\nLa svolta arriv\u00f2 nel 1922, quando in Piazza debutt\u00f2 \"Fanfara\", baia oscura di Oreste Fiaschi. \"Cispa\" la mont\u00f2 e vinse nel Valdimontone; riusc\u00ec a bissare la vittorio in agosto, con la stessa accoppiata stavolta nel Bruco. Un aneddoto racconta che un brucaiolo era talmente infuriato per la vittoria troppo sofferta, che rimprover\u00f2 il fantino di non aver vinto nettamente nonostante il miglior cavallo.\nL'accoppiata \"Cispa\"-\"Fanfara\" si form\u00f2 per la terza volta di fila nel luglio 1923, sotto i colori della Civetta (contrada all'epoca \"nonna\"). Nonostante i favori del pronostico, e l'ingente somma di denaro a disposizione della contrada, a vincere fu Angelo Serio detto \"Pirulino\" nella Lupa. Dopo un Palio di assenza dalla Piazza, \"Fanfara\" fu montata ancora da \"Cispa\" nel Nicchio: i due dominarono il Palio del 2 luglio 1924, vincendo insieme per la terza volta (la quarta per il fantino).\nNegli anni successivi Ottorino Luschi strinse un legame forte con la Chiocciola capitanata dal Marchese Leone de Grole\u00e8 Virville. Nell'agosto 1925 \"Cispa\" mont\u00f2 il barbero \"Fiorello\": vinse per la quinta volta il Palio di Siena, riuscendo ad avere la meglio sul favorito Edoardo Furi detto \"Randellone\" dell'Onda. Corse ancora per la Contrada di San Marco nel luglio 1926, senza centrare per\u00f2 la vittoria.\nVittoria che arriv\u00f2 nuovamente il 16 agosto, ancora nella Chiocciola. Quella che si prospettava come una corsa di ostacolo verso la Tartuca, divenne una corsa di rimonta proprio nei confronti della contrada rivale, passata in testa dopo la prima curva del Casato. \"Cispa\" spinse al massimo \"Margiacchina\", raggiunse il fantino tartuchino Ferruccio Funghi detto \"Porcino\" e inizi\u00f2 un lungo scambio di nerbate che favor\u00ec la propria vittoria. Il fantino fu ricompensato lautamente dal Marchese De Grole\u00e8: ebbe infatti in dono un terreno, una casa la notevole cifra di 118.000 lire.\nOttorino Luschi corse altre tre volte il Palio, sempre montando \"Margiacchina\", senza riuscire a ripetersi. La fine della carriera in Piazza del Campo \u00e8 datata 2 luglio 1928. In quel Palio la maggior parte dei fantini, \"Cispa\" incluso, erano stati ben remunerati per rimanere al servizio di Angelo Meloni detto \"Picino\", fantino dell'Oca. \"Cispa\" si preoccup\u00f2 esclusivamente di ostacolare \"Titino\" della Torre, favorendo cos\u00ec il successo dell'Oca. Al rientro in contrada fu accolto in malo modo dai chiocciolini: venne schiaffeggiato non solo dai contradaioli, ma anche dallo stesso Marchese De Grole\u00e8. Venne inoltre squalificato per due Palii in seguito alla condotta tenuta alla \"mossa\": decise cos\u00ec di ritirarsi, dopo 6 vittorie in 19 Palii corsi.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2938340", "revid": "31900630", "url": "https://it.wikipedia.org/wiki?curid=2938340", "title": "Carbon sequestration", "text": ""}
{"id": "2938341", "revid": "1305772", "url": "https://it.wikipedia.org/wiki?curid=2938341", "title": "Costalunga", "text": ""}
{"id": "2938344", "revid": "921573", "url": "https://it.wikipedia.org/wiki?curid=2938344", "title": "Dixie Carter", "text": "Biografia.\nNata a McLemoresville, nel Tennessee, trascorse i suoi primi anni a Memphis. Frequent\u00f2 il college alla University of Tennessee a Knoxville, a sud-ovest di Memphis (ora Rhodes College). Ottima studentessa, si laure\u00f2 in Lingua inglese. A scuola era un membro della confraternita Delta Delta Delta. Nel 1959 partecip\u00f2 al concorso Miss Tennessee, dove si classific\u00f2 al primo posto.\nCarriera.\nNel 1960 fece il suo debutto professionale in una produzione del Memphis Carousel. Nel 1963 si trasfer\u00ec a New York City, dopo aver ottenuto una parte in una produzione di Shakespeare, \"The Winter's Tale\". Rimase otto anni lontana dalle scene per tornare nel 1974, quando sostitu\u00ec Nancy Pinkerton nella serie televisiva \"One Life to Live\", poich\u00e9 l'attrice era in maternit\u00e0. Successivamente ottenne il ruolo di Olivia Brandeis \"Brandy\" Henderson nella soap opera \"Ai confini della notte\", che and\u00f2 in onda dal 1974 al 1976. La Carter accett\u00f2 il ruolo nonostante si dicesse che una soap avrebbe avuto effetti negativi sulla sua carriera. Quando lasci\u00f2 lo show nel 1976 si trasfer\u00ec a Los Angeles per proseguire con ruoli pi\u00f9 importanti.\nApparve in serie come \"Out of the Blue\", \"Il mio amico Arnold\" e \"Filthy Rich\", che le apr\u00ec la strada per il suo ruolo pi\u00f9 famoso, quello di decoratrice di interni Julia Sugarbaker nel programma televisivo degli anni 80/90 \"Quattro donne in carriera\". Hal Holbrook, marito della Carter, comparve spesso nella serie nel ruolo di Reese Watson, e le loro figlie, Ginna e Mary Dixie, apparvero come guest stars nel ruolo delle nipoti Jennifer e Camilla.\nDal 1999 al 2002 interpret\u00f2 Randi King nella serie drammatica legale \"In tribunale con Lynn\". Nel 2004 fece un'apparizione nella serie \"\", interpretando l'avvocato Denise Brockmorton nell'episodio intitolato \"Home\".\nInterpret\u00f2 anche molti musical di Broadway. Nel 1976 fu Melba Snyder nell'opera \"Circle in the Square\", revival di \"Pal Joey\", e pi\u00f9 recentemente la diva Maria Callas in \"Master Class\" di Terrence McNally, un ruolo creato da Zoe Caldwell. \nNell'ultima parte della sua carriera, ritrov\u00f2 la fama grazie al ruolo di Gloria Hodge in \"Desperate Housewives\", guadagnandosi una candidatura agli Emmy per la sua interpretazione della suocera psicopatica di Bree van de Kamp, \nLa Carter mor\u00ec il 10 aprile 2010, a Houston, in Texas, per l'aggravarsi delle complicazioni di un cancro endometriale che le era stato diagnosticato pochi mesi prima.\nVita privata.\nNel 1967 spos\u00f2 l'uomo d'affari Arthur Carter, da cui ebbe due figlie: Mary Dixie e Ginna, e da cui divorzi\u00f2 nel 1977. Nello stesso anno spos\u00f2 l'attore George Hearn, da cui divorzi\u00f2 due anni dopo, nel 1979. Il 27 maggio 1984 spos\u00f2 l'attore Hal Holbrook.\nNel 1996, la Carter pubblic\u00f2 un libro di memorie intitolato \"Trying to Get to Heaven\", nel quale parl\u00f2 della vita con Hal Holbrook, di \"Quattro donne in carriera\" e delle operazioni di chirurgia plastica a cui si sottopose durante la sua carriera. Come altri colleghi, ammise di aver fatto uso dell'ormone HGH per le sue note propriet\u00e0 anti-et\u00e0."}
{"id": "2938353", "revid": "767487", "url": "https://it.wikipedia.org/wiki?curid=2938353", "title": "Moustache", "text": "Biografia.\nMoustache (che deve il soprannome ai suoi vistosi baffi) proveniva da una famiglia di emigranti greci ed inizi\u00f2 la sua carriera di batterista jazz nel 1948 nell'orchestra \"Lorientais\" di Claude Luter, con la quale esord\u00ec nei club del quartiere parigino di Saint-Germain-des-Pr\u00e9s. Assieme a Luter accompagnava regolarmente Sidney Bechet. A partire dal 1950 lavor\u00f2 con proprie formazioni come i \"Sept complices\" (1956-1957). Con il suo gruppo \"Moustache et ses Moustachus\" suonava parodie di canzoni rock and roll come \"Le Croque-Crane-Creux\" su testo di Boris Vian. Nel 1967 lavor\u00f2 coi \"Gros minets\", con esibizioni - tra le altre - all'Olympia di Parigi. Dei \"Gros minets\" facevano parte oltre a Moustache, il pianista Jean Constantin, il vibrafonista G\u00e9o Daly, il trombonista Jordi Coll e il sassofonista Michel Attenoux. Nel 1978 fond\u00f2 con Attenoux, Marcel Zanini, Fran\u00e7ois Guin ed altri l'\u00e8nsamble \"Les petits Fran\u00e7ais\", che eseguiva versioni jazz delle canzoni dello \"chansonnier\" Georges Brassens.\nMoustache gestiva un ristorante che portava il suo nome in Avenue Duquesne a Parigi, oltre a diversi club (negli anni sessanta particolarmente noto fu il \"Bilboquet\", a partire dal 1976 il \"Jazz Club de l'H\u00f4tel M\u00e9ridien \u00c9toile\").\nOltre a ci\u00f2 Moustache intraprese, alla met\u00e0 degli anni cinquanta una fortunata carriera di comico ed attore, spesso in ruoli di musicista. Tra gli altri \u00e8 apparso in film di Henri Verneuil (\"Paris, Palace H\u00f4tel\", 1956), Billy Wilder (\"Arianna\", 1957 e \"Irma la dolce\", 1963), Maurice R\u00e9gamey (\"Omicidio a pagamento\", 1957), Pierre Schoendoerffer (\"Ramuntcho\", 1959), Martin Ritt (\"Paris Blues\", 1961), Peter Ustinov (\"Lady L\", 1965), William Wyler (\"Come rubare un milione di dollari e vivere felici\", 1966), Duccio Tessari (\"Zorro\", 1975) e Jean-Louis Trintignant (\"Le ma\u00eetre-nageur\", 1979).\nMoustache mor\u00ec ad Arpajon il 25 marzo 1987 in seguito ad un incidente stradale."}
{"id": "2938360", "revid": "599013", "url": "https://it.wikipedia.org/wiki?curid=2938360", "title": "Fabio Bellotti", "text": "Carriera.\nClub.\nCresciuto nella , nel 1990 viene acquistato dal Milan, dove diventa capitano della formazione Primavera. Con Lecce, Bologna, , , Verona, e colleziona 119 presenze e 6 gol in Serie B. Inoltre ha giocato per , , e .\nNazionale.\n\u00c8 stato convocato con la Nazionale Under-21 nel 1992 per la partita contro la Svizzera finita 1-0 per gli azzurrini, senza per\u00f2 scendere in campo."}
{"id": "2938364", "revid": "271907", "url": "https://it.wikipedia.org/wiki?curid=2938364", "title": "Theology", "text": "Theology \u00e8 un album della cantante rock irlandese Sin\u00e9ad O'Connor, pubblicato il 18 giugno 2007 dall'etichetta discografica Koach.\nSi tratta di un doppio album contenente in totale ventidue tracce."}
{"id": "2938366", "revid": "446353", "url": "https://it.wikipedia.org/wiki?curid=2938366", "title": "Giovanni Torrisi", "text": "Biografia.\nNato a Catania nel 1917, entr\u00f2 giovanissimo in marina e venne nominato guardiamarina gi\u00e0 dall'aprile del 1940, prestando servizio durante il secondo conflitto mondiale per quattro anni su navi di scorta ai convogli tra cui sul cacciatorpediniere Turbine.\nNominato capitano di fregata, fu al comando della fregata \"Cigno\" e successivamente col grado di capitano di vascello prese il comando dell'incrociatore \"Giuseppe Garibaldi\", prestando poi servizio per 11 anni presso lo stato maggiore della Marina Militare italiana dapprima come capoufficio e successivamente, con il grado di contrammiraglio, come responsabile del 3\u00ba Reparto piani e operazioni.\nRipresi gli studi frequent\u00f2 il centro alti studi militari per poi assumere il comando della 2\u00aa Divisione Navale e successivamente essere nominato direttore generale per il personale della Marina Militare. Il 1\u00ba agosto 1977 venne nominato capo di Stato Maggiore della Marina reggendo tale la carica sino al 31 gennaio 1980, per ricoprire successivamente l'incarico di capo di Stato Maggiore della Difesa dal 1\u00ba febbraio 1980 sino al 29 settembre 1981.\nIl suo nome \u00e8 risultato tra gli iscritti alla loggia massonica P2 (tessera n. 631) e risulta anche tra i nomi illustri, inizialmente occultati, dei partecipanti al Golpe Borghese del 1970.\nMor\u00ec all'isola de La Maddalena l'11 agosto 1992."}
{"id": "2938367", "revid": "16758", "url": "https://it.wikipedia.org/wiki?curid=2938367", "title": "Fran\u00e7ois-Alexandre Galepides", "text": ""}
{"id": "2938368", "revid": "16758", "url": "https://it.wikipedia.org/wiki?curid=2938368", "title": "Fran\u00e7ois Galepides", "text": ""}
{"id": "2938369", "revid": "147489", "url": "https://it.wikipedia.org/wiki?curid=2938369", "title": "Billy Kaplan", "text": ""}
{"id": "2938389", "revid": "729019", "url": "https://it.wikipedia.org/wiki?curid=2938389", "title": "Francesco Cavalera", "text": "Pluridecorato pilota da caccia della Regia Aeronautica durante la seconda guerra mondiale, al termine del conflitto transita nella neocostituita Aeronautica Militare, ricoprendo tra il 1\u00ba febbraio 1978 e il 31 dicembre 1980 la carica di capo di Stato Maggiore della Difesa.\nBiografia.\nNato a Lecce il 26 gennaio 1919, a inizi\u00f2 il proprio servizio militare all'interno della Regia Aeronautica nel 1937, come Allievo Ufficiale Pilota di complemento. Promosso al grado di sottotenente, viene inviato presso un reparto da caccia di stanza sull'isola di Rodi. Nell'ottobre dello stesso anno inizia a frequentare il regolare \"'Corso Turbine'\" presso la Regia Accademia Aeronautica di Caserta, dove, gi\u00e0 dalla fine del primo anno di corso, riusc\u00ec a classificarsi al primo posto.\nPromosso al grado di sottotenente pilota nel 1941, nel 1942 venne assegnato all'appena ricostituito 51\u00ba Stormo caccia, al comando del tenente colonnello Aldo Remondino, con il quale partecip\u00f2 ad alcune operazioni belliche nel Mediterraneo e a Malta, durante le quali venne insignito di tre medaglie al valor militare, una d'argento e due di bronzo di cui le prime due acquisite direttamente sul campo.\nEra a Roma quando venne siglato l'armistizio dell'8 settembre 1943, e subito decise di unirsi alle squadriglie della resistenza dell'area ma venne fermato e arrestato dalle autorit\u00e0 tedesche, riuscendo comunque poi a sfuggire alla cattura. Nel 1944 raggiunse l'Italia meridionale e prese parte, col ricostruito 51\u00ba Stormo caccia al comando del tenente colonnello Duilio Fanali, alla guerra di liberazione, venendo decorato con una croce di guerra al valor militare.\nDopo la fine della seconda guerra mondiale fu promosso capitano, assumendo il comando della 356\u00aa Squadriglia. Dopo una breve parentesi nell'aviazione civile nel 1947 prese servizio presso lo Stato maggiore dell'aeronautica militare. Nel 1950 comanda una squadriglia da caccia in Somalia, rientrando poi presso il 51\u00ba Stormo basato sull'aeroporto di Treviso.\nNel 1953 riprese gli studi frequentando il corso normale e poi quello superiore presso la Scuola di guerra aerea, di Firenze, sempre classificandosi al primo posto. Successivamente prest\u00f2 servizio nel 3\u00ba Reparto dello stato maggiore dell'Aeronautica Militare, e promosso tenente colonnello nel 1958 assunse il comando del Reparto di volo della Scuola di Addestramento Aviogetti di Amendola (1958-1960), passando quindi a frequentare il NATO Defense College a Parigi. Nel 1964 diviene comandante della 5\u00aa Aerobrigata di stanza a Rimini, mantenendolo fino al 1965, per frequentare l'anno successivo il Centro di Alti Studi Militari. Nominato generale di brigata aerea nel 1967, fu posto a capo della Accademia Aeronautica di Pozzuoli, mantenendo l'incarico fino al 1969.\nPromosso Generale di divisione aerea assume l'incarico di Sottocapo di Stato maggiore dell'Aeronautica (1971-1972), e quindi, con la promozione a Generale di squadra aerea, Direttore Generale per il Personale Militare dell'Aeronautica (1972-1975). Il 1\u00ba febbraio 1975 diviene Segretario Generale della Difesa, mantenendolo fino al 1978, quando il 1\u00ba febbraio di quell'anno assume l'incarico di Capo di Stato Maggiore della Difesa ricoprendolo fino al 31 gennaio 1980. Si spense a Roma, presso l'Ospedale militare del Celio il 28 ottobre 2013."}
{"id": "2938390", "revid": "599013", "url": "https://it.wikipedia.org/wiki?curid=2938390", "title": "Carlo Talladira", "text": "Vanta pi\u00f9 di 100 presenze in A-League.\nCarriera.\nAttualmente \u00e8 assistente/allenatore dell'Adelaide City, squadra che milita nella SASL.\nDa calciatore \u00e8 stato un centrocampista. Ha giocato sempre in Australia nell'ormai defunta NSL.\nNel 1994 ha militato per una stagione nel campionato nazionale del Singapore con un team australiano, il Darwin Cubs, arrivando secondo."}
{"id": "2938392", "revid": "1798940", "url": "https://it.wikipedia.org/wiki?curid=2938392", "title": "Celestino da Verona", "text": "Tra gli accusatori di Giordano Bruno, fu anch'egli bruciato sul rogo dall'Inquisizione, cinque mesi prima del filosofo nolano e nella stessa piazza romana di Campo de' Fiori.\nBiografia.\nGiovanni Antonio Arrigoni nacque a Verona, in data sconosciuta, da un certo Lattanzio Arrigoni ed entr\u00f2 nell'Ordine francescano, divenendo suddiacono con il nome di fra Celestino da Verona. Non ha fondamento la notizia secondo la quale egli sarebbe stato una persona che si fingeva religiosa travestendosi da frate.\nA Roma, il 17 febbraio 1587 fu costretto ad abiurare opinioni eretiche delle quali non si conosce l'esatta natura. Anni dopo fu ancora arrestato nel Veneto - a Verona o a Venezia - ancora con l'accusa di eresia: per un anno, a partire dal settembre 1592, si trov\u00f2 nella prigione veneziana di San Domenico di Castello nella stessa cella con Giordano Bruno. Gli incartamenti del suo processo furono trasmess\u03b9, come d'abitudine, al Sant'Uffizio: egli dovette essere assolto, dal momento che la Congregazione romana prese soltanto la decisione di confinarlo nel convento francescano di San Severino, nelle Marche.\nDi qui, probabilmente nell'autunno del 1593, egli invi\u00f2 all'Inquisizione di Venezia una relazione in cui accusava il filosofo di una serie di opinioni eretiche, citando a conferma la testimonianza di altri tre detenuti nel carcere veneziano, il frate Giulio da Sal\u00f2, un Francesco Vaia e un Matteo de Silvestris, che con lui avrebbero ascoltato le compromettenti confidenze di Giordano Bruno.\nDal \"Sommario\" del processo di Bruno - gli atti originali sono andati perduti - \u00e8 stato possibile ricostruire le accuse rivolte da fra Celestino:\nLa gran parte di queste accuse non erano state contestate in precedenza a Bruno, che fin dal febbraio del 1593 era stato estradato a Roma, e il cui processo sembrava fino a questo momento avviato a una conclusione relativamente favorevole, dal momento che uno solo, il nobile veneziano Giovanni Mocenigo, era il testimone d'accusa e avendo il filosofo dichiarato di essere disposto a ritrattare alcune proposizioni eretiche. La relazione di Celestino - il quale evidentemente non era a conoscenza del trasferimento del processo da Venezia a Roma - aggrav\u00f2 notevolmente la posizione di Bruno perch\u00e9, oltre al nuovo carico di accuse, mise anche in dubbio la sincerit\u00e0 del pentimento che egli aveva manifestata fino ad allora. L'inquisitore veneziano interrog\u00f2 i testi indicati da fra Celestino e sped\u00ec la denuncia e i verbali degli interrogatori alla Congregazione romana.\nDi Celestino non si hanno pi\u00f9 notizie fino al 6 maggio 1599, quando egli da San Severino chiese alla Congregazione del Sant'Uffizio di essere ascoltato su non precisate materie di fede. Fu pertanto invitato il 3 giugno a presentarsi a Roma. Nel frattempo, il 20 giugno il cappuccino scrisse all'Inquisizione veneziana una lettera anonima il cui contenuto non \u00e8 conosciuto, ma che doveva contenere affermazioni particolarmente gravi se essa, trasmessa a Roma, l'8 luglio fu soggetta a perizia dalla quale si scopr\u00ec che fra Celestino stesso ne era l'autore. Il fatto che gli inquisitori siano rapidamente risaliti a lui fa ritenere che nella lettera il frate si sia autodenunciato di gravi deviazioni dottrinali.\nSia che si fosse spontaneamente presentato al tribunale dell'Inquisizione, sia che vi fosse condotto a forza, Celestino fu interrogato il 9 e l'11 luglio e il 15 luglio i verbali degli interrogatori furono comunicati ai cardinali membri della Congregazione del Sant'Uffizio. Lo stesso papa Clemente VIII impose loro il pi\u00f9 stretto riserbo sulla questione e il 15 agosto ordin\u00f2 di concludere il rapido processo. La sentenza era gi\u00e0 scritta il 17 agosto e il 19 fu richiesta a Celestino la presentazione della sua difesa. Il 19 Celestino present\u00f2 - cos\u00ec come prescriveva il formulario inquisitoriale - le proprie difese, che per\u00f2 non servirono a nulla (e non potevano servire a nulla) essendo egli \"caduto\" nell'eresia ormai due volte. Il 24 agosto, nel segreto di un'aula della Congregazione, fra Celestino veniva condannato al rogo in quanto eretico \u00abrelapso, impenitente e ostinato\u00bb.\nNei giorni che precedettero l'esecuzione, egli non venne incarcerato nella prigione di Tor di Nona ma, con una procedura appositamente deliberata il 2 settembre, venne ancora custodito nel palazzo dell'Inquisizione dove invano alcuni teologi, ai quali fu ancora imposto di conservare il silenzio su quanto il condannato avesse confidato, cercarono di farlo abiurare. Il 16 settembre, in piena notte, in modo da evitare gli abituali concorsi di folla, Celestino fu arso in Campo de' Fiori. Il giorno dopo, l'ambasciatore toscano Francesco Maria Vialardi scrisse al granduca Ferdinando di \u00abquell'huomo sceleratissimo, che ostinava che Cristo Nostro Signore non ha redento il genere umano\u00bb."}
{"id": "2938393", "revid": "31901140", "url": "https://it.wikipedia.org/wiki?curid=2938393", "title": "George Henry Thomas", "text": ""}
{"id": "2938400", "revid": "110157", "url": "https://it.wikipedia.org/wiki?curid=2938400", "title": "Leccio del Corno", "text": "Il Leccio del Corno \u00e8 un cultivar di olivo proveniente dalla Toscana, diffusa per lo pi\u00f9 nel centro-nord Italia.\nCaratteristiche.\nGeneralit\u00e0.\n\u00c8 stato individuato nel 1929 in localit\u00e0 San Casciano in Val di Pesa (FI) dal prof. Morettini presso la fattoria del Corno, da cui il nome.\nPianta mediamente vigorosa, con portamento ampio e chioma fitta. Le branche sono assurgenti con rami penduli dagli internodi vicini.\nBuoni impollinatori sono Piangente, Moraiolo, Maurino, Pendolino, Leccino e Frantoio.\nFiori e Frutti.\nInfiorescenza mediamente lunga e rada, con numero medio di fiori. Fioritura contemporanea a Moraiolo e Frantoio. Aborto dell'ovario: 20%.\nL'invaiatura assai tardiva e scalare; media resistenza al distacco. Sovente le drupe crescono a grappolini. \nProduzione e olio.\nDi produttivit\u00e0 media e un poco alternante e con media resa in olio (19%). Questo \u00e8 verde, mediamente fruttato, lievemente piccante e dal retrogusto amaro; ha buon contenuto in polifenoli."}
{"id": "2938409", "revid": "147489", "url": "https://it.wikipedia.org/wiki?curid=2938409", "title": "William Maximoff", "text": ""}
{"id": "2938410", "revid": "76963", "url": "https://it.wikipedia.org/wiki?curid=2938410", "title": "Casey Siemaszko", "text": "Biografia.\nFiglio di un militante del Polskie Pa\u0144stwo Podziemne (gruppo di resistenza polacco durante la Seconda guerra mondiale) sopravvissuto al campo di concentramento di Sachsenhausen, e fratello maggiore dell'attrice Nina Siemaszko, frequenta la Goodman School of Drama alla DePaul University di Chicago.&lt;br&gt;\nAlterna ruoli in molte serie televisive come \"NYPD - New York Police Department\", \"Law &amp; Order\", \"\", \"Damages\", a ruoli in film famosi come \"Stand by Me - Ricordo di un'estate\" (1986), \"Ritorno al futuro\" (1985, 1989), \"Young Guns - Giovani pistole\" (1988) e \"Uomini e topi\" (1992)."}
{"id": "2938411", "revid": "1632387", "url": "https://it.wikipedia.org/wiki?curid=2938411", "title": "Ikon (gruppo musicale australiano)", "text": "Gli Ikon sono un gruppo musicale darkwave australiano di Melbourne formatosi nel 1991.\nStoria.\nChris McCarter (voce, chitarra, campionatori) e Dino Molinaro (basso) iniziano a comporre musica ancora studenti alle scuole superiori nel 1988.\nNel 1991 l'iniziale nome \"Death in the Dark\" viene cambiato in Ikon, nome con cui il gruppo, il cui suono \u00e8 un riuscito melange di post-punk, rock, darkwave, \u00e8 tuttora noto ed apprezzato su scala internazionale dagli amanti del genere.\nSino ad oggi il gruppo ha pubblicato 6 album in studio, cinque EP ed alcune edizioni extra per la Germania, gli Stati Uniti e la Russia.\nBrani degli Ikon appaiono anche su diverse compilation e su album tributo, con cover di Joy Division, Cure, Kraftwerk."}
{"id": "2938412", "revid": "38120", "url": "https://it.wikipedia.org/wiki?curid=2938412", "title": "Parker Robbins", "text": ""}
{"id": "2938416", "revid": "729019", "url": "https://it.wikipedia.org/wiki?curid=2938416", "title": "Eugenio Henke", "text": "Biografia.\nNacque a Genova il 15 novembre 1909, figlio di Edoardo e Amalia Giordano. Inizi\u00f2 la propria carriera nella Regia Marina iscrivendosi nei corsi ordinari della Regia Accademia Navale di Livorno, divenendo guardiamarina il 1\u00ba luglio 1931.\nAllo scoppio della seconda guerra mondiale, con il grado di tenente di vascello, era comandante in 2\u00aa del cacciatorpediniere \"Vincenzo Gioberti\", e vi rimase imbarcato sino all'ottobre 1941. Questo periodo d'imbarco gli frutt\u00f2 due Medaglie di bronzo al valor militare per aver partecipato ad oltre 40 missioni di guerra e a 16 missioni di scorta convogli. Fra le 40 missioni a cui partecip\u00f2, sono da ricordare la battaglia di Punta Stilo, quella di Capo Teulada e quella di Capo Matapan in cui il \"Gioberti\", quarta unit\u00e0 della sfortunata linea di fila dell'ammiraglio Cattaneo, riusc\u00ec fortunosamente a salvarsi dal fuoco delle corazzate della Mediterranean Fleet.\nPrest\u00f2 servizio come comandante della torpediniera di scorta \"Orsa\", sulla quale lo raggiunse la promozione a capitano di corvetta il 10 marzo 1942. All'armistizio dell'8 settembre 1943 si trovava a La Spezia al comando della \"VAS 235\". Verso met\u00e0 mattinata del 9 settembre la crescente presenza di truppe tedesche a La Spezia lo indusse a lasciare il porto con la \"VAS 234\", comandata del contrammiraglio Federico Martinengo. Quando le due unit\u00e0 italiane giunsero all'altezza dell'isola di Gorgona furono intercettate da due dragamine tedeschi, le unit\u00e0 \"R212\" e \"R215\", salpate da Livorno per intercettare le unit\u00e0 italiane.\nDopo il rifiuto di queste ultime a fermarsi le unit\u00e0 tedesche aprirono il fuoco, e nel furioso combattimento che ne segu\u00ec fu colpita soprattutto la \"VAS 234\", sulla quale cadde, mentre era al timone dell'unit\u00e0, il contrammiraglio Martinengo. Riparate a Cala Scirocco le due VAS, mentre anche i dragamine tedeschi rientravano a Livorno con gravi danni e numerosi morti e feriti a bordo, ebbero destini diversi. La \"VAS 234\" esplose dopo che il suo equipaggio era riuscito ad allontanarsi, mentre la \"VAS 235\", riparati sommariamente i danni, raggiunse Porto Torres il 23 settembre. La salma del contrammiraglio fu recuperata dal relitto della nave il 14 settembre e tumulata con gli onori militari nel cimitero della Gorgona.\nSuccessivamente divenne comandante del cacciasommergibili \"Sant'Alfonso\", e il 1\u00ba novembre 1943 venne destinato al comando superiore siluranti come capo del servizio addestramento.\nFinita la guerra rimase in carica come capo del servizio addestramento sino al 1947, anno in cui divenne sottocapo di Stato maggiore della Marina Militare e l'anno successivo, il 1\u00ba gennaio, venne nominato capitano di fregata.\nDopo alcuni anni di attivit\u00e0 ordinaria, l'11 dicembre 1951 venne nominato comandante della 1\u00aa Squadriglia corvette della scuola del comando navale di Roma per poi passare dal 1953 al servizio diretto del Ministero della difesa come capo del primo ufficio di gabinetto. Nel 1954 venne promosso al grado di capitano di vascello, giungendo al grado di vice capo. Nella sua carriera divenne poi capo dell'ufficio del segretariato generale della Marina Militare e contemporaneamente detenne l'incarico di comandante della marina di Roma e, in virt\u00f9 del suo operato lodevole, il 31 dicembre 1960 venne nominato contrammiraglio. Il 31 dicembre 1964 venne nominato ammiraglio di divisione reggendo il comando della 4\u00aa Divisione navale italiana.\nFu il primo direttore (dopo la riforma dei servizi d'intelligence del 1965 che soppressero il SIFAR allora diretto dal generale Giovanni Allavena) del SID (Servizio informazioni difesa) tra il luglio 1966 e l'ottobre 1970, anni in cui ebbe inizio la strategia della tensione in Italia, venendo promosso ammiraglio di squadra il 1\u00ba gennaio 1968. Ma vi fu anche la strage di piazza Fontana (1969), che coinvolse elementi dei servizi segreti deviati. In una delle cellule antispionaggio da lui create fu arruolato Guido Giannettini, l'agente zeta coinvolto nell'inchiesta sulla strage per aver frequentato sia Franco Freda che Giovanni Ventura. Egli neg\u00f2 sempre di aver condotto indagini sulla strage di piazza Fontana, ma il Ministero dell'interno nel 1970 disse che era stato il SID a segnalare un certo Guerin Serac, personaggio rivelatosi inesistente, come mandante dell'attentato. Nell'ottobre 1970 lasci\u00f2 l'incarico al SID, sostituito dal generale Vito Miceli.\nSuccessivamente fu Comandante del Mediterraneo Centrale della Nato e Vice Presidente della Sezione Marina del Consiglio Superiore delle Forze Armate Dal 1970 al luglio 1972 ha ricoperto la carica di comandante in capo della Squadra Navale.\nIl 1\u00ba agosto 1972 fu nominato dal Consiglio dei ministri nuovo capo di stato maggiore della Difesa, sostituendo il generale Enzo Marchesi, incarico che resse fino al 31 gennaio 1975. Era la prima volta che in Italia un ammiraglio ricopriva tale incarico, retto sino ad allora solamente da ufficiali generali dell'Esercito. Fu chiamato dalla magistratura a testimoniare su diverse inchieste, come il golpe Borghese, sullo scandalo petroli, in cui era coinvolto il comandante della Guardia di Finanza, Raffaele Giudice e sull'inchiesta relativa all'omicidio del giornalista Mino Pecorelli. Nell'aprile 1989 fu processato per aver contribuito a nascondere la verit\u00e0 sull'aereo dei servizi segreti precipitato a Marghera, nell'autunno del 1973, in quanto si sarebbe trattato non di un incidente, ma di un atto di sabotaggio compiuto dal Mossad israeliano come ritorsione per il rilascio di alcuni terroristi arabi. Mor\u00ec a Roma, all'ospedale militare del Celio, il 4 febbraio 1990.."}
{"id": "2938417", "revid": "767487", "url": "https://it.wikipedia.org/wiki?curid=2938417", "title": "RapidEye", "text": "RapidEye \u00e8 una costellazione di 5 satelliti artificiali tedeschi per il telerilevamento della superficie terrestre.\nI 5 satelliti hanno lo stesso tipo di equipaggiamento di sensori, e quindi anche la stessa risoluzione spaziale di 5 metri. Viaggiano uno dietro l'altro nella stessa orbita, permettendo quindi un tempo di rivisitazione molto breve.\nLancio.\nIl 29 agosto 2008 nel cosmodromo di Bajkonur in Kazakistan grazie al vettore russo Dnepr-1 furono lanciati in orbita i 5 satelliti."}
{"id": "2938419", "revid": "767487", "url": "https://it.wikipedia.org/wiki?curid=2938419", "title": "I Heart Huckabees - Le strane coincidenze della vita", "text": "I Heart Huckabees - Le strane coincidenze della vita (\"I \u2665 Huckabees\"), anche conosciuto come I Heart Huckabees o I Love Huckabees, \u00e8 un film del 2004 diretto da David O. Russell.\nGli interpretati principali della pellicola sono Jason Schwartzman, Jude Law, Dustin Hoffman, Isabelle Huppert, Mark Wahlberg e Naomi Watts.\nTrama.\nAlbert Markovski guida \"Open Spaces\", un gruppetto di attivisti per l'ambiente che tenta, tra le altre cose, di fermare la costruzione di un centro commerciale, Huckabees. Il rivale di Albert \u00e8 Brad Stand, giovane e brillante avvocato della compagnia Huckabees, fidanzato della bella e svampita Dawn Campbell voce e corpo di Huckabees nei suoi spot.\nBrad, sfruttando il suo carisma, spodesta Albert e prende la guida del gruppo \"Open Spaces\", proponendo una mediazione e attirandosi le simpatie del gruppo con l'organizzazione di un concerto di Shania Twain per l'apertura del centro commerciale. Albert, al contrario, propone le sue poesie come arma per combattere la distruzione dell'ambiente.\nAlbert, confuso anche per l'apparizione in tre diverse circostanze di un uomo di colore con una divisa da portiere, decide di consultare Bernard e Vivian Jaffe, autodefinitisi \"detective esistenziali\", i quali entrano completamente nella vita di Albert nel tentativo di scoprire e di mostrare ad Albert le \"interconnessioni universali\" alla base del loro metodo di lavoro.\nDurante le \"sedute\" chiuso in un sacco, Albert spiega a Bernard che la sua ossessione \u00e8 rappresentata da Brad, il cui successo \u00e8 l'esatto contraltare dei suoi fallimenti.\nMentre Brad e Dawn continuano nel loro lavoro per esautorare Albert, entrano anch'essi in contatto con i Jaffe, i quali propongono ad Albert di proseguire il suo cammino affiancandolo a Tommy, un vigile del fuoco loro cliente/paziente che dimostra di essere in uno stadio pi\u00f9 avanzato della comprensione delle \"interconnessioni universali\" e che porta avanti la sua campagna contro il petrolio e la plastica a discapito anche della sua famiglia.\nDawn, influenzata dai due detective, comprende la vacuit\u00e0 del suo ruolo di icona di bellezza, obbligata a piacere agli altri e non a se stessa, e decide di presentarsi struccata e malvestita negli studi della pubblicit\u00e0, facendo scricchiolare il \"mondo perfetto\" del fidanzato Brad, il quale tenta di resistere alle suggestioni dei due detective. Nel frattempo Tommy e Albert cadono sotto l'influenza di Caterine Vauban, ex-allieva dei Jaffe, che si \u00e8 staccata dai suoi mentori per proporre una filosofia \"nichilista\" secondo la quale tutto, nella vita, \u00e8 assurdo e privo di interconnessioni. Convinti da tale pensiero, Tommy e Albert, dopo aver conosciuto il portiere nero, adottato da una famiglia \"liberal\", provano a raggiungere il \"puro essere\" con l'abbandono di ogni pensiero (colpendosi ripetutamente con una grossa palla) e guidati da Caterine, la quale poco dopo si apparta con Albert, scatenando le ire di Tommy.\nGli intrecci si uniscono quando la casa di Brad si incendia per colpa di Albert, e Tommy, che raggiunge l'abitazione in bicicletta (la sua crociata contro il petrolio gli impedisce di salire sul camion dei pompieri con i suoi colleghi), riesce a salvare Dawn, che si innamora di lui.\nBrad, con la distruzione di tutto il suo mondo dorato (rappresentato dalla bella Dawn e, simbolicamente, da due moto d'acqua andate perdute nell'incendio), si ritrova disperato e solo, abbandonato anche dai componenti del gruppo \"Open Spaces\" ai quali non basta pi\u00f9 Shania Twain (che appare in un cameo alla fine). Albert, allora, capisce che lui e Brad non sono tra loro diversi e che entrambe le teorie dei Jaffe e di Caterine sono valide, in una sorta di epifania finale."}
{"id": "2938422", "revid": "402993", "url": "https://it.wikipedia.org/wiki?curid=2938422", "title": "Dewayne Jefferson", "text": ""}
{"id": "2938429", "revid": "33751", "url": "https://it.wikipedia.org/wiki?curid=2938429", "title": "Rasoul Khatibi", "text": ""}
{"id": "2938430", "revid": "93685", "url": "https://it.wikipedia.org/wiki?curid=2938430", "title": "My family", "text": ""}
{"id": "2938431", "revid": "599013", "url": "https://it.wikipedia.org/wiki?curid=2938431", "title": "Aldo Mantovani", "text": "\"Bubbolo\" ha vinto il Palio di Siena in quattro occasioni, riuscendo nel difficile compito di vincere a distanza di vent'anni: la sua prima vittoria \u00e8 del 1911, l'ultima \u00e8 del 1931.\nL'accoltellamento nel 1919.\nLa sua fama si lega anche ad eventi pi\u00f9 prettamente di cronaca. Il pi\u00f9 rilevante si collega ad un Palio assai cruento: quello del 16 agosto 1919, che culmin\u00f2 con l'accoltellamento di \"Bubbolo\" da parte di un contradaiolo della Selva, contrada per la quale il fantino aveva corso il Palio.\nIl prologo del fattaccio si ebbe, con tutta probabilit\u00e0, nel Palio di luglio di quell'anno, vinto dal Leocorno con \"Cispa\" su \"Giacca\". Avendo vinto una contrada piccola, i soldi giunti alle consorelle furono pochi: e infatti la mancia data da \"Bubbolo\" al barbaresco della Selva, tale Calvani, fu alquanto misera e suscit\u00f2 il malcontento del selvaiolo, che non credette alla buona fede del fantino, ritenendo che si fosse tenuto per s\u00e9 la maggior parte della somma.\nAl Palio dell'Assunta i migliori cavalli toccarono alla Selva ed alla Tartuca. La dirigenza selvaiola cerc\u00f2 di ingaggiare nuovamente \"Bubbolo\" il quale, probabilmente per gli screzi con il Calvani, prefer\u00ec accettare l'offerta della Tartuca, provocando le ire dei selvaioli. Dopo la prima prova, corsa da un giovane, nella Selva arriv\u00f2 il blasonato \"Nappa\", il quale per\u00f2 fu subito sostituito perch\u00e9 ritenuto venduto alla Tartuca. Alla \"provaccia\" a vestire il giubbetto arancio-verde fu cos\u00ec il giovane \"Randellone\". Questi, forse per precise indicazioni della dirigenza selvaiola, durante la corsa provoc\u00f2 in maniera palese \"Bubbolo\".\nI due, scesi da cavallo, se le diedero di santa ragione scatenando una rissa che coinvolse molti contradaioli della Selva e della Tartuca. In seguito a questi fatti, per evitare ulteriori tumulti, le autorit\u00e0 decisero di squalificare immediatamente i due fantini. Le due contrade furono costrette a cercare in fretta una nuova monta. Nella Selva arriv\u00f2 subito Domenico Leoni detto \"Moro\", a conferma che il lavoro fatto da \"Randellone\" era ben studiato e finalizzato ad estromettere dalla \"carriera\" il temibile \"Bubbolo\". La Tartuca ingaggi\u00f2 \"Picino\". La notizia della squalifica fu presa molto male da \"Bubbolo\", che era sicuro di vincere. Poco prima dell'ingresso in Piazza del corteo storico, il fantino si rec\u00f2 insieme ad alcuni congiunti nella Selva. Arrivato a destinazione, il piccolo gruppo si trov\u00f2 di fronte un manipolo di selvaioli, tutti ben conosciuti dallo stesso \"Bubbolo\".\nLa discussione presto degener\u00f2: volarono pugni, calci, bastonate, fino al momento in cui sbuc\u00f2 l'ex barbaresco Calvani, il quale sferr\u00f2 una coltellata al fantino, forse per vendicarsi dei fatti del luglio precedente. Ben presto la rissa si plac\u00f2, anche perch\u00e9 il Palio incombeva. Mentre \"Bubbolo\" si trovava in ospedale in gravi condizioni, la Selva vinse il Palio davanti alla Tartuca. Ma insieme con il drappellone, arrivarono in contrada anche i carabinieri, i quali arrestarono il Calvani e prelevarono alcuni dirigenti selvaioli, che furono sentiti come testimoni dei fatti. Il Calvani rest\u00f2 per qualche tempo in carcere; in seguito gli fu riconosciuta l'attenuante della provocazione.\nLa vicenda dell'accoltellamento di \"Bubbolo\" \u00e8 rimasta nella storia del Palio. Ancora oggi infatti, fra i vecchi contradaioli, \u00e8 d'abitudine dire al proprio fantino: \"Occhio, perch\u00e9 se non fai il tuo dovere, ti si fa quello che fecero i selvaioli a \"Bubbolo\" nel 1919...\".\nNel corso degli anni precedenti a questi eventi, \"Bubbolo\" si era reso protagonista di alcune risse che ebbero risalto nelle cronache dell'epoca.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2938437", "revid": "104458", "url": "https://it.wikipedia.org/wiki?curid=2938437", "title": "Eug\u00e8nie Blanchard", "text": ""}
{"id": "2938441", "revid": "116944", "url": "https://it.wikipedia.org/wiki?curid=2938441", "title": "Stemma dell'Oblast' di Mosca", "text": ""}
{"id": "2938443", "revid": "402993", "url": "https://it.wikipedia.org/wiki?curid=2938443", "title": "Nicholas Eppehimer", "text": ""}
{"id": "2938444", "revid": "399", "url": "https://it.wikipedia.org/wiki?curid=2938444", "title": "Albert Einstein", "text": "Generalmente considerato il pi\u00f9 importante fisico del XX secolo, conosciuto al grande pubblico anche per la formula dell'equivalenza massa-energia, ovvero (l'energia = massa moltiplicata per il quadrato della velocita della luce), riconosciuta come l'\"equazione pi\u00f9 famosa al mondo\", e per tutti i suoi lavori che ebbero una forte influenza anche sulla filosofia della scienza, nel 1921 ricevette il premio Nobel per la fisica \u00ab\"per i contributi alla fisica teorica, in particolare per la scoperta della legge dell'effetto fotoelettrico\"\u00bb, un passo avanti cruciale per lo sviluppo della teoria dei quanti, sviluppando a partire dal 1905 la teoria della relativit\u00e0, uno dei due pilastri della fisica moderna insieme alla meccanica quantistica.\nEccetto che per un anno a Praga, Einstein visse in Svizzera tra il 1895 e il 1914, periodo durante il quale rinunci\u00f2 alla cittadinanza tedesca (nel 1896). Poi, nel 1900, ricevette il diploma al Politecnico federale di Zurigo (Eidgen\u00f6ssische Technische Hochschule, ETH). Dopo essere stato apolide per pi\u00f9 di cinque anni, assunse la cittadinanza svizzera nel 1901, che tenne per il resto della sua vita. Nel 1905, consegu\u00ec un PhD all'Universit\u00e0 di Zurigo. Quello stesso anno, ricordato come \"annus mirabilis,\" all'et\u00e0 di 26 anni, pubblic\u00f2 quattro articoli dal contenuto fortemente innovativo, che attirarono l'attenzione del mondo accademico. Dal 1912 al 1914, Einstein insegn\u00f2 fisica teorica a Zurigo, prima di partire per Berlino, dove fu eletto all'Accademia Reale Prussiana delle Scienze.\nAll'inizio della sua carriera credeva che la meccanica newtoniana non fosse pi\u00f9 sufficiente a conciliare le leggi della meccanica classica con le leggi dell'elettromagnetismo e ci\u00f2 lo port\u00f2 a sviluppare la teoria della relativit\u00e0 ristretta mentre era all'Istituto federale della propriet\u00e0 intellettuale di Berna (1902\u20131909). Tuttavia successivamente si rese conto che il principio di relativit\u00e0 poteva essere esteso ai campi gravitazionali, quindi nel 1916 pubblic\u00f2 un articolo sulla relativit\u00e0 generale con la sua teoria della gravitazione. Continu\u00f2 a trattare problemi di meccanica statistica e teoria dei quanti, che lo port\u00f2 a dare una spiegazione della teoria delle particelle e del moto browniano. Indag\u00f2 anche le propriet\u00e0 termiche della luce e gett\u00f2 le basi per la teoria del fotone. Nel 1917, applic\u00f2 la teoria della relativit\u00e0 generale per modellizzare la struttura dell'universo.\nNel 1933, mentre Einstein stava visitando gli Stati Uniti, Adolf Hitler sal\u00ec al potere. A causa delle sue origini ebraiche, Einstein non fece ritorno in Germania. Si stabil\u00ec negli Stati Uniti e divent\u00f2 un cittadino statunitense nel 1940. Alla vigilia della seconda guerra mondiale, invi\u00f2 una lettera al presidente Roosevelt la quale avvisava del possibile sviluppo da parte della Germania di \"bombe di un nuovo tipo estremamente potenti\" e suggeriva agli Stati Uniti di cominciare delle simili ricerche. Ci\u00f2 port\u00f2 infine al progetto Manhattan. Einstein sostenne gli alleati, ma critic\u00f2 l'idea di usare la fissione nucleare come arma. Firm\u00f2, con il filosofo britannico Bertrand Russell, il Manifesto Russell-Einstein, nel quale si evidenziava il pericolo delle armi nucleari. Fu affiliato con l'Institute for Advanced Study a Princeton, in New Jersey, fino alla sua morte nel 1955.\nOltre a essere uno dei pi\u00f9 celebri fisici della storia della scienza, che mut\u00f2 in maniera radicale il paradigma di interpretazione del mondo fisico, fu attivo in diversi altri ambiti, dalla filosofia alla politica. Per il suo apporto alla cultura in generale \u00e8 considerato uno dei pi\u00f9 importanti studiosi e pensatori del XX secolo. Einstein pubblic\u00f2 pi\u00f9 di 300 articoli scientifici e pi\u00f9 di 150 articoli non scientifici. I suoi traguardi intellettuali e la sua originalit\u00e0 hanno reso il termine \"Einstein\" sinonimo di \"genio\". Eugene Wigner scrisse di Einstein in confronto ai suoi contemporanei:\nBiografia.\nGiovent\u00f9 e studi liceali.\nAlbert Einstein nacque a Ulma il 14 marzo del 1879 da una benestante famiglia ebraica, figlio di Hermann Einstein, proprietario di una piccola azienda che produceva macchinari elettrici, e di Pauline Koch. Frequent\u00f2 una scuola elementare cattolica e, su insistenza della madre, gli furono impartite lezioni di violino. All'et\u00e0 di cinque anni il padre gli mostr\u00f2 una bussola tascabile ed Einstein si rese conto che qualcosa nello spazio \"vuoto\" agiva sull'ago spostandolo in direzione del nord; avrebbe descritto in seguito quest'esperienza come una delle pi\u00f9 rivelatrici della sua vita.\nLa supposizione che il suo profitto in matematica fosse scarso \u00e8 sbagliata, basata anche sul fatto che nel sistema scolastico svizzero le votazioni adottano una scala da 1 a 6. Nell'agosto del 1886 Albert rifer\u00ec alla madre l'ottimo profitto scolastico: \u00abIeri Albert ha ricevuto la pagella, \u00e8 nuovamente il primo della classe\u00bb. Einstein cominci\u00f2 a studiare matematica insieme con Max Talmud, un amico di famiglia che gli procur\u00f2 testi scientifici come gli \"Elementi\" di Euclide e anche filosofici come la \"Critica della ragion pura\" di Kant. All'et\u00e0 di dieci anni inizi\u00f2 a frequentare il \"Luitpold Gymnasium\", ma si rivel\u00f2 ben presto insofferente al rigido ambiente scolastico, seppur riportando comunque buoni voti in matematica e in latino. Inoltre suo zio Jakob lo metteva spesso alla prova con problemi matematici che risolveva brillantemente \u00ab [...] provando un profondo senso di felicit\u00e0\u00bb.\nA causa di diversi dissesti economici (nel 1894 gli Einstein avevano fondato, con un socio italiano, le Officine elettrotecniche Nazionali Einstein-Garrone a Pavia, poi fallite) la famiglia Einstein dovette trasferirsi di frequente: dapprima a Monaco di Baviera, poi nel 1894 a Pavia, a Palazzo Cornazzani (dove, curiosamente, aveva gi\u00e0 abitato Ugo Foscolo) dove Albert scrisse il suo primo articolo scientifico, e due anni dopo a Berna in Svizzera. Quando la famiglia si trasfer\u00ec a Milano Einstein, allora diciassettenne, rest\u00f2 in Svizzera per proseguire gli studi, che presto abbandon\u00f2 per ricongiungersi con la famiglia.\nIl fallimento all'esame d'ingresso al Politecnico di Zurigo nel 1895, tentato nonostante non avesse l'et\u00e0 minima richiesta e non superato per un'insufficienza nel test di francese, fu una dura battuta d'arresto. Pertanto per concludere gli studi superiori fu mandato dalla famiglia ad Aarau dove riusc\u00ec a conseguire il diploma nel 1896. Nell'ottobre dello stesso anno ritent\u00f2 l'esame di ammissione al politecnico, superandolo. Durante il primo anno di studi al politecnico, nel 1896, conobbe Mileva Mari\u0107, sua compagna di studi, di cui s'innamor\u00f2. Mileva era l'unica donna ammessa a frequentare il politecnico federale svizzero.\nEinstein concluse gli studi al politecnico nel luglio del 1900, superando gli esami finali con la votazione di 4,9/6 e classificandosi quarto su cinque promossi. Egli fu l'unico dei laureati a non ottenere un posto come assistente. Nel 1900 gli venne garantito un diploma da insegnante dall\"Eidgen\u00f6ssische Technische Hochschule\" e nel 1901 fu naturalizzato svizzero. In quel periodo Einstein discuteva dei suoi interessi scientifici con un ristretto gruppo di amici, inclusa Mileva.\nNel gennaio 1902 Mileva ebbe una figlia, Lieserl, che mor\u00ec presumibilmente di scarlattina. Quel parto illegittimo compromise gli studi della giovane che decise di sacrificarsi per la famiglia e la carriera accademica di Albert. Nel 1903 Albert e Mileva si sposarono in municipio. In seguito Mileva avrebbe dato alla luce altri due figli: Hans Albert (1904), che sarebbe diventato ingegnere ed Eduard (1910), con ottime capacit\u00e0 nella musica e negli studi, che poi fu travolto dalla malattia mentale e trascorse gran parte della sua vita tra la casa materna di Zurigo e l'ospedale psichiatrico Burgh\u00f6lzli.\nDopo la laurea Einstein trov\u00f2 lavoro presso l'ufficio brevetti di Berna. Insieme con l'amico e collega di lavoro Michele Besso fond\u00f2 un gruppo di discussione chiamato \"Accademia Olimpia\", dove si discuteva di scienza e filosofia.\n1905: l'annus mirabilis.\nIl 1905 fu un anno di svolta nella vita di Einstein e nella storia della fisica. Nel giro di sette mesi pubblic\u00f2 sei lavori:\nL'insegnamento e la vita privata.\nEinstein ottenne il dottorato il 15 gennaio del 1906 e insegn\u00f2 a Berna a partire dal 1908. Nel 1909 pubblic\u00f2 \"\u00dcber die Entwicklung unserer Anschauungen \u00fcber das Wesen und die Konstitution der Strahlung\", sulla quantizzazione della luce. In questo e in un precedente scritto dello stesso anno dimostr\u00f2 che l'energia dei quanti di Max Planck deve avere una quantit\u00e0 di moto ben definita. Questo scritto introdusse il concetto di fotone (anche se il termine \"fotone\" fu usato come tale da Gilbert Lewis nel 1926) e ispir\u00f2 la nozione di dualismo onda-particella nella meccanica quantistica.\nNel 1911 si trasfer\u00ec a Praga e nel 1914 fu nominato direttore dell'Istituto di Fisica dell'Universit\u00e0 di Berlino, dove rimase fino al 1933. In quegli anni effettu\u00f2 alcune ricerche sulla meccanica statistica e sulla teoria della radiazione.\nSin dal marzo 1912 aveva iniziato una relazione con la cugina trentaseienne divorziata Elsa L\u00f6wenthal e della moglie diceva che era come una dipendente che non poteva licenziare. Per incontrare Elsa spariva per giorni finch\u00e9 and\u00f2 via da casa, dettando poi condizioni incredibili alla moglie: \nMileva avrebbe anche dovuto rinunciare a ogni rapporto personale, astenersi dal criticarlo\u00a0sia a parole sia con azioni davanti ai figli. Inoltre Einstein aggiunse altri punti:\nMileva accett\u00f2 ed egli torn\u00f2 a casa, ma dopo pochi mesi lei torn\u00f2 con i figli a Zurigo e nel 1919 i due divorziarono, a fronte di un accordo economico (pensione di reversibilit\u00e0, aumentare i versamenti e ricevere tutto il denaro del futuro premio Nobel). Nello stesso anno Einstein spos\u00f2 in seconde nozze la cugina, a cui rest\u00f2 legato fino alla morte di lei nel 1936.\nTeoria della relativit\u00e0 generale.\nNel 1915 Einstein propose una teoria relativistica della gravitazione, denominata relativit\u00e0 generale, che descriveva le propriet\u00e0 dello spaziotempo a quattro dimensioni: secondo tale teoria la gravit\u00e0 non \u00e8 altro che la manifestazione della curvatura dello spaziotempo.\nEinstein dedusse le equazioni del moto da quelle della relativit\u00e0 speciale valide localmente nei sistemi inerziali; dedusse inoltre il modo in cui la materia curva lo spaziotempo imponendo l'equivalenza di ogni possibile sistema di riferimento (da cui il nome di \"relativit\u00e0 generale\").\nIn particolare, il potenziale gravitazionale newtoniano viene reinterpretato come l'approssimazione, per campo debole, della componente temporale del tensore metrico: da questo discende il fatto che il tempo scorre pi\u00f9 lentamente in un campo gravitazionale pi\u00f9 intenso. Alla pubblicazione, la teoria venne accolta con scetticismo da parte della comunit\u00e0 scientifica, perch\u00e9 derivata unicamente da ragionamenti matematici e analisi razionali, e non da esperimenti e osservazioni.\nNel 1917 mostr\u00f2 il legame tra la legge di Bohr e la formula di Planck dell'irraggiamento del corpo nero. Nello stesso anno introdusse la nozione di emissione stimolata, che sarebbe poi stata applicata alla concezione del laser.\nNel 1919 le predizioni della relativit\u00e0 generale furono confermate dalle misurazioni dell'astrofisico Arthur Eddington effettuate durante un'eclissi solare, che verificarono che la luce emanata da una stella era deviata dalla gravit\u00e0 del sole. Le osservazioni ebbero luogo il 29 maggio del 1919 a Sobral, in Brasile, e nell'isola di Pr\u00edncipe, nello Stato di S\u00e3o Tom\u00e9 e Pr\u00edncipe.\nDa allora esperimenti sempre pi\u00f9 precisi hanno confermato le predizioni della teoria, prevalentemente nell'ambito dell'astronomia (precessione del perielio di Mercurio e lenti gravitazionali).\nL\u2019antisemitismo colpisce Einstein.\nLe posizioni antimilitariste assunte da Einstein durante la prima guerra mondiale, nonch\u00e9 il crescente clima antisemita in Germania crearono un ambiente particolarmente scomodo. Presto cominci\u00f2 a ricevere lettere minatorie e ingiurie mentre usciva dal suo appartamento o dall\u2019ufficio. Nel febbraio 1920 un gruppo di studenti interruppe una sua lezione e uno di essi grid\u00f2: \u00abTaglier\u00f2 la gola a quello sporco ebreo!\u00bb. Fu poi lo stesso Ministro dell\u2019Istruzione a scrivergli una lettera di stima da parte del governo tedesco.\nL\u2019antisemitismo divenne anche la molla per attacchi sul campo scientifico, tanto che, per reazione, scrisse un articolo per il \"Berliner Tageblatt\" dal titolo \"La mia risposta\", in cui denunciava il fatto che se non fosse stato un ebreo le sue teorie non sarebbero state attaccate in maniera cos\u00ec veemente. Ma quella sua reazione scomposta lo fece pentire di essersi lasciato trascinare dall\u2019ira.\nIl clima divenne ancor pi\u00f9 pericoloso quando il 24 giugno 1922 fu assassinato il ministro degli esteri tedesco Walther Rathenau, che era ebreo. Era la 350\u00aa vittima per mano della destra dalla fine della guerra.\nIl Nobel, la maturit\u00e0 e gli ultimi anni.\nIl 27 aprile 1920 Bohr giunse a Berlino su invito di Max Planck. Essendo presente a Berlino anche Einstein, si colse l\u2019occasione per un incontro a tre dei pi\u00f9 importanti fisici dell\u2019epoca. L\u2019incontro fu estremamente cordiale: seppur diversi caratterialmente si trovarono a loro agio parlando per tutto il tempo di fisica, confrontando le loro idee. \u00abPoche volte, nella vita, una persona mi ha dato tanta gioia con la sua sola presenza come \u00e8 stato nel suo caso\u00bb, scrisse successivamente Einstein a Bohr.\nNel 1921 ottenne il Premio Nobel per la Fisica per il suo lavoro del 1905 sulla spiegazione dell'effetto fotoelettrico (il premio fu effettivamente assegnato nel 1922). In quegli anni cominci\u00f2 a dedicarsi alla ricerca di teorie di campo unificate, argomento che lo appassion\u00f2 fino alla fine, assieme ai tentativi di spiegazioni alternative dei fenomeni quantistici; infatti la sua concezione del mondo fisico mal si conciliava con le interpretazioni probabilistiche della meccanica quantistica. Il pi\u00f9 famoso tentativo in questo senso fu il paradosso EPR (\"Einstein-Podolsky-Rosen\") elaborato con Boris Podolsky e Nathan Rosen.\nNel 1927 Einstein venne invitato dal governo italiano a partecipare al Congresso internazionale dei Fisici, che si svolgeva quell'anno a Como in occasione del centenario dalla morte di Alessandro Volta. Egli fu il solo a declinare l'invito per la sua opposizione al regime di Mussolini.\nNel gennaio del 1933, quando Adolf Hitler sal\u00ec al potere, Einstein si trovava momentaneamente all'universit\u00e0 di Princeton come professore ospite. Il 7 aprile dello stesso anno venne promulgata la \"Legge della Restaurazione del Servizio Civile\", a causa della quale tutti i professori universitari di origine ebraica furono licenziati. Nell'ottobre del 1933, con l'intensificarsi delle persecuzioni anti-semitiche, decise di trasferirsi negli Stati Uniti. Durante gli anni trenta, con i nazisti al potere, i premi Nobel Philipp von Lenard e Johannes Stark condussero una strenua campagna atta a screditare i suoi lavori, etichettandoli come \"fisica ebraica\", in contrasto con la \"fisica tedesca\" o \"ariana\". Nel 1944, a Rignano sull'Arno, la moglie e le figlie di suo cugino Robert furono uccise da un reparto delle SS, verosimilmente come rappresaglia nei suoi confronti; la strage, a cui si aggiunse l'anno seguente la perdita del cugino, morto suicida, colp\u00ec molto Einstein, che aveva acquisito la cittadinanza statunitense nel 1940 e che non rientr\u00f2 pi\u00f9 in Europa, rimanendo negli USA fino alla morte.\nOltre all'insegnamento e alle apparizioni in pubblico, presso l'Institute for Advanced Study di Princeton prosegu\u00ec le sue ricerche, studiando anche alcuni problemi cosmologici e le probabilit\u00e0 delle transizioni atomiche. Negli ultimi anni di vita tent\u00f2 di unificare la gravit\u00e0 e l'elettromagnetismo, le due forze fondamentali allora conosciute, sebbene si pu\u00f2 notare come fosse gi\u00e0 iniziato lo studio della forza nucleare forte e della forza nucleare debole, quest'ultima per opera di Enrico Fermi. Nel 1950 descrisse la sua teoria di unificazione, rivelatasi poi parzialmente errata, in un articolo sulla rivista \"Scientific American\".\nVi \u00e8 anche una parte della sua personalit\u00e0 collegata a un senso pi\u00f9 pratico della scienza. Nel 1929 infatti lavor\u00f2 insieme con Le\u00f3 Szil\u00e1rd a un prototipo di macchina frigorifera ad assorbimento diffusione, realizzando un brevetto innovativo di un refrigeratore funzionante solo con una miscela di acqua, ammoniaca e butano, senza parti in movimento e con consumi elettrici bassissimi. Il brevetto, registrato negli Stati Uniti nel 1930, non fu mai commercializzato perch\u00e9 fu soppiantato commercialmente dal brevetto Servel-Electrolux per gli attuali frigoriferi con ciclo ad assorbimento, oggi noti principalmente per motocaravan e roulotte. Recentemente per\u00f2 sono stati fatti studi volti a un eventuale utilizzo pratico dell'idea alla base del brevetto Einstein-Szilard.\nNel 1952, quando il Presidente d'Israele Chaim Weizmann mor\u00ec, l'allora Primo Ministro gli offr\u00ec l'incarico, ma rifiut\u00f2, spiegando di mancare sia dell'inclinazione sia delle esperienze necessarie.\nLa morte.\nIl 17 aprile del 1955 fu colpito da una improvvisa emorragia causata dalla rottura di un aneurisma dell'aorta addominale, arteria che era stata gi\u00e0 rinforzata precauzionalmente con un'operazione chirurgica nel 1948. Fu ricoverato all'ospedale di Princeton, dove mor\u00ec nelle prime ore del mattino del giorno dopo (ore 1:15 del 18 aprile 1955) a 76 anni.\nAveva espresso verbalmente il desiderio di essere cremato, ma Thomas Stoltz Harvey, il patologo che effettu\u00f2 l'autopsia, di propria iniziativa rimosse il cervello e lo conserv\u00f2 a casa propria immerso nella formalina in un barattolo sottovuoto per circa 40 anni. Il resto del corpo fu cremato e le ceneri furono disperse in un luogo segreto. Quando i parenti di Einstein furono messi al corrente, per il bene della scienza acconsentirono al sezionamento del cervello in 240 parti da consegnare ad altrettanti ricercatori; la parte pi\u00f9 grossa \u00e8 custodita nell'ospedale di Princeton.\nPensiero.\nEinstein filosofo.\nSebbene i contributi principali di Einstein siano relativi alla fisica, \u00e8 indubbio che egli nutrisse un sincero interesse per la filosofia: nella sua vita studi\u00f2 scritti di carattere filosofico fin dagli anni del liceo (da quando per la prima volta lesse un libro di Kant). Tuttavia egli non si consider\u00f2 mai un filosofo nel senso stretto del termine: il suo, pi\u00f9 che un sistema filosofico, venne definito da Reichenbach un \u00abatteggiamento filosofico\u00bb.\nNel 1924 contribu\u00ec con un breve scritto introduttivo all'edizione del poema di Tito Lucrezio Caro, \"De rerum natura\", curata da Hermann Diels.\nCome pensatore e filosofo, era mosso da una profonda ammirazione per i sistemi di Spinoza e Schopenhauer. Del primo era particolarmente affascinato dalla concezione olistica, cio\u00e8 dall'idea del cosmo come di un tutto ordinato secondo le leggi di un'entit\u00e0 panica impersonale, mentre del secondo condivideva la visione disincantata dell'umanit\u00e0; inoltre, in tutta la produzione saggistica si pu\u00f2 notare come lo stile einsteiniano, lineare e al contempo vibrante e ricco di passi altamente suggestivi, sia avvicinabile a quello di alcuni testi del filosofo tedesco (come dimostrano i caustici aforismi). Nell'ambito della filosofia della scienza, egli afferm\u00f2 l'importanza nei suoi studi dell'opera di David Hume e dell'epistemologia di Ernst Mach, da cui tuttavia si distacc\u00f2 nella maturit\u00e0. Sment\u00ec invece una sua presunta adesione al positivismo: \nEinstein sostenne in pi\u00f9 occasioni l'importanza dell'epistemologia nella scienza contemporanea (tanto che negli ultimi anni di vita afferm\u00f2 \u00abLa scienza senza epistemologia, se pure si pu\u00f2 concepire, \u00e8 primitiva e informe\u00bb) ed egli stesso accompagn\u00f2 il suo lavoro scientifico con una chiara posizione epistemologica, fino ad arrivare a parlare nella sua \"Autobiografia scientifica\" di un \u00abcredo epistemologico\u00bb. In esso egli distingue la totalit\u00e0 delle esperienze sensibili (ovvero i dati offerti dalla natura) dall'insieme dei concetti e delle proposizioni di cui fa uso la scienza (cio\u00e8 la costruzione teorica); il compito del pensiero logico riguarda solo la parte della costruzione teorica, che per\u00f2 a sua volta assume significato solo dalla connessione, puramente intuitiva e non di carattere logico, con le esperienze sensibili. In altre parole, per Einstein il sistema dei concetti e delle preposizioni di cui fa uso la scienza \u00e8 una semplice creazione umana che per\u00f2 assume valore e contenuto solo nel momento in cui permette il pi\u00f9 possibile di collegare e connettere tra loro i dati sperimentali con la maggiore \"economia\" (o semplicit\u00e0) di termini e proposizioni stesse.\nAlcuni autori hanno evidenziato la rilevanza del pensiero epistemologico di Einstein, come elemento che avrebbe favorito lo scienziato nel formulare un'immagine robusta e coerente della realt\u00e0 fisica. La sua fiducia nell'intelligibilit\u00e0 dell'universo lo port\u00f2 a una concezione rigorosamente deterministica, convincendolo che \u00ab\"Dio non gioca ai dadi\"\u00bb in opposizione ai risultati intrinsecamente probabilistici della meccanica quantistica, cui diede comunque indirettamente importanti contributi.\nCelebre inoltre \u00e8 il carteggio che Einstein intrattenne con Sigmund Freud negli anni trenta, in cui si interroga sul \"Perch\u00e9 la guerra\", in un periodo cos\u00ec disastroso per l'umanit\u00e0 compreso tra le due guerre mondiali, ottenendo come risposta dal fondatore della psicoanalisi la natura intrinsecamente aggressiva dell'animo umano. Altrettanto celebre \u00e8 la raccolta di saggi su varie tematiche \"Come io vedo il mondo\".\nVisione politica.\nEinstein era intransigente come scienziato, cos\u00ec come persona; nel 1913 rifiut\u00f2 di firmare un manifesto a favore della guerra che gli veniva proposto da un buon numero di scienziati tedeschi.\nRisponde a questa proposta con un rischioso \"Appello agli Europei\" firmato con lo psicologo Georg Friedrich Nicolai nel 1914, in cui invit\u00f2 a rifiutare le logiche guerrafondaie proponendo invece di unire gli sforzi per un'Europa unita.\nL'autorevolezza di Einstein si fece sentire inoltre non solo nel campo della fisica, ma anche in ambito sociale, politico e culturale, in particolare sul tema della non violenza di Gandhi:\nEinstein si consider\u00f2 sempre un pacifista e un umanista, e negli ultimi anni della sua vita, anche socialista, e da molti venne considerato comunista. Descrivendo il Mahatma Gandhi, Albert Einstein disse \u00abLe future generazioni difficilmente potranno credere che qualcuno come lui sia stato sulla terra in carne e ossa\u00bb.\n\u00abGandhi, il pi\u00f9 grande genio politico del nostro tempo, ci ha indicato la strada da percorrere. Egli ci ha mostrato di quali sacrifici l'uomo sia capace una volta che abbia scoperto il cammino giusto\u00bb.\n\u00abDovremmo sforzarci di fare le cose allo stesso modo: non utilizzando la violenza per combattere per la nostra causa, ma non-partecipando a qualcosa che crediamo sia sbagliato\u00bb.\nCome Gandhi, inoltre, Einstein si fece assertore del valore etico e salutistico del vegetarianismo, abbracciando egli stesso questo stile alimentare.\nL'FBI raccolse un fascicolo di 1427 pagine sulla sua attivit\u00e0 e raccomand\u00f2 che gli fosse impedito di emigrare negli Stati Uniti secondo lo Alien Exclusion Act, aggiungendo che, insieme con altri addebiti, Einstein credeva, consigliava, difendeva o insegnava una dottrina che, in senso legale, era stata ritenuta dai tribunali, in altri casi, \u00ab [...] capace di permettere all'anarchia di progredire indisturbata\u00bb e che portava a \u00ab [...] un governo solo di nome\u00bb. Aggiunse anche che Einstein \u00ab [...] era stato membro, sostenitore o affiliato a 34 movimenti comunisti tra il 1937 e il 1954\u00bb e che \u00ab [...] inoltre lavor\u00f2 come presidente onorario in tre organizzazioni comuniste\u00bb.\nEinstein si oppose ai governi dittatoriali e per questo motivo (e per le sue origini ebraiche) abbandon\u00f2 la Germania subito dopo la presa del potere da parte del partito nazista. Il 30 gennaio 1933 lo scienziato era in viaggio di ritorno in Germania dopo un soggiorno negli Stati Uniti; appresa la notizia dell'ascesa di Adolf Hitler mentre si trovava in Belgio, dopo qualche esitazione decise di interrompere il viaggio e ritornare oltre Atlantico su invito dell'Institute for Advanced Study a Princeton.\nIn principio fu favorevole alla realizzazione della bomba atomica al fine di prevenirne la costruzione da parte di Hitler e per questo scrisse anche una lettera (del 2 agosto del 1939 probabilmente scritta da Le\u00f3 Szil\u00e1rd) al presidente Roosevelt, incoraggiandolo a iniziare un programma di ricerca scientifico-tecnologica per sfruttare l'energia nucleare a scopi civili, dichiarando nella lettera per il presidente che essa poteva essere utilizzata anche per creare delle bombe molto potenti. Roosevelt rispose creando un comitato per studiare la possibilit\u00e0 di usare l'uranio come arma nucleare. Successivamente il Progetto Manhattan assorb\u00ec tale comitato.\nEinstein, insieme con Albert Schweitzer e Bertrand Russell, combatt\u00e9 contro i test e le sperimentazioni militari della bomba atomica. Successivamente invece non fu ascoltato quando, nel 1945, si oppose al lancio della stessa bomba sul Giappone.\nInsieme con Russell firm\u00f2 il \"Manifesto Russell-Einstein\", che dette vita alla \"Pugwash Conferences on Science and World Affairs\".\nTuttavia, dopo la guerra, Einstein fece pressioni per il disarmo nucleare e per l'istituzione di un governo mondiale. Attribuiamo a lui la frase: \u00ab\"Non so con quali armi verr\u00e0 combattuta la Terza guerra mondiale, ma la Quarta verr\u00e0 combattuta con clave e pietre\"\u00bb.\nNon fu un sostenitore del sionismo, anche se sostenne l'insediamento ebraico nell'antica sede del giudaismo, e fu attivo nell'istituzione dell'Universit\u00e0 Ebraica di Gerusalemme, in cui pubblic\u00f2 (1930) un volume intitolato \"About Zionism: Discorsi e Conferenze del Professor Albert Einstein\" e a cui don\u00f2 i suoi scritti. D'altra parte si oppose al nazionalismo ed espresse scetticismo rispetto alla soluzione di uno Stato-nazione ebraico, preferendo la soluzione \"binazionale\" (\"binational solution\"), ovvero la creazione di un unico Stato, ma con il riconoscimento di cittadinanza e pari diritti per tutti gli abitanti, a prescindere da etnia o religione. Insieme con altri intellettuali ebrei (tra cui Hannah Arendt) il 4 dicembre 1948 scrisse una lettera al \"New York Times\" in cui veniva fortemente criticata la visita negli Stati Uniti di Menachem Begin, definendo i metodi e l'ideologia del suo partito \"Tnuat Haherut\" (formato dopo lo scioglimento ufficiale dell'Irgun) come ispirati a quelli dei partiti nazisti. Nel 1950, con altre illustri personalit\u00e0, s'impegn\u00f2 inutilmente per la salvezza di Milada Hor\u00e1kov\u00e1, condannata a morte dal regime comunista cecoslovacco. In tarda et\u00e0 (1952) gli fu offerto il posto di secondo capo di Stato del nuovo Stato di Israele, ma declin\u00f2 l'invito con la giustificazione di non avere le capacit\u00e0 necessarie.\nEinstein e il socialismo.\nScrisse nel 1929:\n\u00ab\"Rendo omaggio a Lenin come a colui che ha dedicato tutte le sue forze alla realizzazione della giustizia sociale, sacrificando a questo fine la propria individualit\u00e0. Non credo per\u00f2 che il suo metodo sia giusto\"\u00bb.\nNell'articolo del 1949 \"Perch\u00e9 il socialismo?\", Albert Einstein descrisse il disordine economico della societ\u00e0 capitalistica moderna come fonte di un male da superare. Egli era contrario ai regimi totalitari dell'Unione Sovietica e di altri paesi, ma era favorevole a un socialismo democratico che combinasse un'economia pianificata con un profondo rispetto per i diritti umani. Difatti per Einstein il vero scopo del socialismo era precisamente di superare e andare al di l\u00e0 della \"fase predatoria dello sviluppo umano\", per anticipare un modello di societ\u00e0 nuovo che conciliasse il benessere del singolo individuo con quello della comunit\u00e0 intera.\nLa visione religiosa.\nBench\u00e9 di famiglia ebraica, Einstein non credeva negli aspetti strettamente religiosi dell'ebraismo, ma considerava s\u00e9 stesso ebreo da un punto di vista culturale. Einstein fu socio onorario della \"Rationalist Press Association\" sin dal 1934.\nEinstein in et\u00e0 adulta rifiutava nel complesso l'idea di un Dio personale (ritenendola una forma di antropomorfismo) tipica della concezione ebraico-cristiana, come testimonia una lettera personale nel 1954, dove scriveva:\nE ancora, sulla morte:\nIn una sua lettera manoscritta datata 3 gennaio 1954 (quindici mesi prima della morte) indirizzata al filosofo Eric Gutkind, che gli aveva inviato una copia di un suo libro sulla Bibbia, Einstein ribadisce ancora le sue concezioni scrivendo:\nQuesta importante missiva, acquistata all'asta nel 1955 da un privato e rimasta per molto tempo sconosciuta, \u00e8 stata venduta a Londra il 15 maggio 2008 per 214.000 Euro dalla casa d'aste 'Bloomsbury'.\nEra affascinato dal panteismo di Spinoza (\u00abIo credo nel Dio di Spinoza che si rivela nella ordinaria armonia di ci\u00f2 che esiste, non in un Dio che si preoccupa del fato e delle azioni degli esseri umani\u00bb), ma rifiutava l'etichetta di panteista. Una volta in risposta alla domanda: \u00abLei crede nel Dio di Spinoza?\u00bb, Einstein rispose cos\u00ec:\nLa posizione di Einstein verso la religione ammette una 'attitudine religiosa' dinanzi al mistero e alla bellezza della natura, un'attitudine che per\u00f2, come sopra accennato, appare piuttosto differente da un'impostazione tradizionale di tipo ebraico-cristiana. Albert Einstein sembra infatti rigettare, pur rifiutando esplicitamente l'ateismo, una concezione di Dio personale, come testimoniato dal seguente passaggio tratto da \"Il Mondo come io lo vedo\" (1934): \nFu accusato di ateismo dal vescovo di Boston O'Connell, che lo accus\u00f2 altres\u00ec di corrompere la morale attraverso queste sue idee, e di questo Einstein soffr\u00ec molto. In realt\u00e0 Einstein non aveva nemmeno una grande opinione dell'ateismo militante:\nE ancora:\nIn una lettera del 24 gennaio 1936 che egli scrisse in risposta a un bambino, che gli aveva chiesto se anche gli scienziati pregassero e per che cosa, dopo aver detto che per uno scienziato ogni evento \u00e8 riconducibile alle leggi di natura e quindi non risulta influenzabile dalla preghiera, aggiunse: \"Per\u00f2, chiunque sia seriamente impegnato nella ricerca della scienza si convince che un qualche spirito, molto superiore a quello dell\u2018uomo, \u00e8 manifesto nelle leggi dell`universo.\" (Albert Einstein, \"Dear Professor Einstein. Albert Einstein`s letters to and from Children\", ed. by Robert Schulmann, Prometheus Book, New York 2002, p. 129).\nSebbene fosse ebreo, Einstein ammirava molto la figura storica di Ges\u00f9:\n&lt;poem&gt;\n\u2013 Fino a che punto \u00e8 influenzato dalla cristianit\u00e0?\n\u2013 Da bambino ho ricevuto un'istruzione sia sul Talmud che sulla Bibbia. Sono un ebreo, ma sono affascinato dalla figura luminosa del Nazareno\u00bb.\n\u2013 Ha mai letto il libro di Emil Ludwig su Ges\u00f9?\n\u2013 Il libro di Ludwig \u00e8 superficiale. Ges\u00f9 \u00e8 una figura troppo imponente per la penna di un fraseggiatore, per quanto capace. Nessun uomo pu\u00f2 disporre della cristianit\u00e0 con un \"bon mot\".\n\u2013 Accetta il Ges\u00f9 storico?\n\u2013 Senza dubbio! Nessuno pu\u00f2 leggere i Vangeli senza sentire la presenza attuale di Ges\u00f9. La sua personalit\u00e0 pulsa a ogni parola. Nessun mito pu\u00f2 mai essere riempito di una tale vita.\n&lt;/poem&gt;\nRiguardo alla relazione tra scienza e religione egli nel 1950 in \"Out of My Later Years\", scrive: \u00abLa scienza senza la religione \u00e8 zoppa, la religione senza la scienza \u00e8 cieca\u00bb. E ancora: \u00abLa scienza, contrariamente a un'opinione diffusa, non elimina Dio. La fisica deve proporsi non solo di sapere com'\u00e8 la natura, ma anche di sapere perch\u00e9 la natura \u00e8 cos\u00ec e non in un'altra maniera, con l'intento di arrivare a capire se Dio avesse davanti a s\u00e9 altre scelte quando cre\u00f2 il mondo\u00bb.\nCirca la chiesa cattolica durante la seconda guerra mondiale, a Einstein \u00e8 stata attribuita questa posizione riportata a pagina 38 del numero del \"Time\" del dicembre 1940:\nEinstein sapeva dell'articolo del \"Time Magazine\" in cui era citata la sua affermazione e sulla quale alcuni chiedevano maggiori dettagli, ma non scrisse mai alla rivista per farla rettificare, anzi c'\u00e8 una sua lettera del 1943, autenticata dall'esperta Catherine Williamson, in cui lui stesso dice che l'affermazione riportata dal \"Time Magazine\" \u00e8 riconducibile a una sua dichiarazione, anche se lui era stato un po' pi\u00f9 moderato. In una lettera successiva rifiuta tuttavia la paternit\u00e0 di questa frase, sostenendo che la sua dichiarazione fu travisata e modificata a tal punto da non poterla pi\u00f9 riconoscere come sua. Inoltre specifica che la citazione non riflette il suo pensiero generale riguardo alla chiesa.\nIl diplomatico e studioso ebreo Pinchas Lapide riporta nei suoi testi un'altra versione della frase pubblicata sul \"Time\", comunque molto simile:\nNel complesso Einstein aveva una concezione religiosa sui generis, il cui carattere \u00e8 ancora oggetto di discussione tra gli studiosi, incentrata sull'idea che l'universo \u00e8 determinato da leggi che il pensiero umano pu\u00f2 scoprire e comprendere. In questo senso la sua concezione religiosa aveva anche aspetti fideistici, perch\u00e9 riconosceva che non si danno argomenti razionali che possano giustificare incontrovertibilmente come l'universo sia, a priori, governato da leggi scientifiche e comprensibile alla mente umana.\nLa posizione di Einstein su Dio \u00e8 stata largamente strumentalizzata dagli opposti partiti della disputa teismo/ateismo. Certo \u00e8 che Einstein rifuggiva da qualunque facile definizione. Senz'altro espresse rispetto per i valori religiosi adottati dalle tradizioni ebraiche e cristiane, pur non condividendone la concezione del divino.\nRiconoscimenti.\nA Einstein sono stati dedicati:"}
{"id": "2938447", "revid": "228587", "url": "https://it.wikipedia.org/wiki?curid=2938447", "title": "Collingwood Warriors", "text": "Il Collingwood Warriors, \u00e8 stata una squadra di calcio con sede a Melbourne, in Australia.\nStoria.\nHa militato nella National Soccer League nella stagione 1996/1997. La squadra era stata fondata dal Collingwood Football Club (Football australiano) e dallo Heidelberg United, squadra della NSL.\nLa maglia di casa era a righe bianche e nere, con venature di giallo, pantaloncini neri e calzettoni neri. Il campo utilizzato era invece il Victoria Park. \u00c8 stata allenata da Zoran Matic, che aveva gi\u00e0 conquistato due campionati con l'Adelaide City, i Warriors hanno avuto un promettente inizio di stagione con la vittoria nella pre-season sui Marconi-Fairfield per 1-0.\nTuttavia, nonostante un buon inizio di stagione con 7 vittorie consecutive, i Collingwood crollaroni e la formazione fin\u00ec al penultimo posto in campionato. Il team ha anche sofferto di diversi problemi finanziaria, e alla fine della stagione 1996/97, i Collingwood Warriors si sciolsero.\nRosa 1996/1997.\n "}
{"id": "2938448", "revid": "466539", "url": "https://it.wikipedia.org/wiki?curid=2938448", "title": "La tragedia della miniera", "text": "La tragedia della miniera (\"Kameradschaft\") \u00e8 un film del 1931 diretto da Georg Wilhelm Pabst.\nLa co-produzione franco-tedesca \u00e8 famosa per combinare espressionismo e realismo. Il film racconta di un disastro minerario in cui un minatore tedesco salva un minatore francese dal crollo di un tunnel. L'ambientazione \u00e8 quella di una miniera della Ruhr nella provincia della Lorena, al confine tra Germania e Francia.\n\"Kameradschaft\" in tedesco significa legame tra soldati o persone che hanno le stesse opinioni e sono amiche. \u00c8 simile a \"cameratismo\".\nTrama.\nDopo la fine della Prima guerra mondiale, all'epoca del Trattato di Versailles, una vecchia miniera tedesca viene divisa in due a causa della nuova frontiera. Si decide, quindi, di chiudere la parte della miniera al di l\u00e0 del confine. La tensione tra i due paesi aumenta a causa della recessione e per il fatto che i minatori tedeschi cercano lavoro, ma vengono cacciati per favorire la manovalanza francese.\nNella miniera situata in territorio francese scoppia un incendio: i francesi provano a contenerlo costruendo muri di mattone mentre i tedeschi continuano a lavorare nella loro parte di miniera. Il fuoco, nonostante gli sforzi, sfugge al controllo e provoca un'esplosione che intrappola molti minatori francesi. In questa tragica situazione, Wittkopp chiede ai suoi capi di inviare una squadra di salvataggio.\nPrima di uscire dalla citt\u00e0, il capo della squadra tedesca spiega alla moglie che i francesi intrappolati sono padri di famiglia, proprio come lui, e che anche loro sarebbero andati ad aiutarlo, in circostanze simili.\nNel frattempo, un trio di minatori tedeschi sfonda le sbarre d'acciaio che delimitano il confine tracciato nel 1919. Sul versante francese, un vecchio minatore in pensione tenta di entrare per salvare la vita al nipote.\nI minatori dimenticano la loro nazionalit\u00e0 e gli screzi e provano a costruire un nuovo cameratismo fondato sulla solidariet\u00e0. I tedeschi riescono a salvare i francesi, non senza qualche difficolt\u00e0. Dopo la buona riuscita dell'operazione, si organizza una festa in cui vengono pronunciate parole incoraggianti sull'amicizia tra tedeschi e francesi.\nIl film mostra una nuova utopica unione tra i minatori, a dispetto degli ostacoli politici e nazionali. Alla fine, ironicamente, i francesi ricostruiscono il confine all'interno della miniera, ripristinando lo \"status quo ante\".\nAccoglienza.\nCritica.\nIl critico cinematografico Daniel Curran disse del film \"\u00abUn sincero appello per la pace e l'internazionalismo\u00bb\". Prosegu\u00ec scrivendo \"\u00abil sogno di Pabst di un futuro di pace \u00e8 nobile e onesto, la sua regia della tragedia \u00e8 migliorata dalla brillante cinematografia di Fritz Arno Wagner e Robert Baberske e dalle scenografie spaventosamente realistiche di Erno Metzner e Karl Vollbrecht\u00bb\".\nQuando il film arriv\u00f2 negli Stati Uniti nel 1932, il critico Mordaunt Hall, del \"The New York Times\", dopo aver apprezzato il realismo e la sceneggiatura, scrisse \"\u00abKameradschaft \u00e8 uno dei pi\u00f9 eleganti esempi di realismo che sia arrivato sullo schermo... le scene nella miniera sono tanto reali che nessuno penserebbe che sono set... e durante tutto il racconto si percepisce una forza oscura che attraversa tutte le parti della miniera... e tutti i rumori sono stupendamente naturali\u00bb\".\nIspirazione storica.\nPabst prese spunto da un fatto storico realmente accaduto, l'Incidente minerario del 1906 in una miniera di Courri\u00e8res, in Francia, durante il quale l'efficacia delle azioni di soccorso fu ostacolata dalla mancanza di esperienza delle squadre. Per dare supporto, fu chiamata anche una squadra di soccorso composta da esperti francesi e tedeschi dalla Vestfalia. Ci furono 1099 vittime, tra cui anche bambini."}
{"id": "2938449", "revid": "486946", "url": "https://it.wikipedia.org/wiki?curid=2938449", "title": "Castello Michailovskij", "text": ""}
{"id": "2938451", "revid": "1568601", "url": "https://it.wikipedia.org/wiki?curid=2938451", "title": "Capo Cozzo", "text": "Punta Capo Cozzo \u00e8 un promontorio di costituzione granitica che divide una lunga spiaggia sabbiosa ad una rocciosa poco balneabile nel comune di Zambrone in provincia di Vibo Valentia. \nNoto come punto di riferimento nautico importante, assieme a quello di Capo Vaticano nel comune di Ricadi che fanno parte del litorale denominato costa degli Dei o costa bella. Capo Cozzo \u00e8 anche conosciuto come scoglio del leone per la particolare assomiglianza di uno scoglio a forma di leone.\nCanzone.\nLa Punta di Capo Cozzo \u00e8 nominata in una canzone del noto gruppo degli Squallor: all'inizio di \"E 'a mur\u00ec carmela, storia d'amore e di recchia\" (album Manzo), la voce informa della spegnitura del faro di Capo Cozzo."}
{"id": "2938452", "revid": "131358", "url": "https://it.wikipedia.org/wiki?curid=2938452", "title": "Palazzo Michailovskij", "text": ""}
{"id": "2938453", "revid": "1543377", "url": "https://it.wikipedia.org/wiki?curid=2938453", "title": "Frank van Hattum", "text": "Biografia.\nVan Hattum \u00e8 il fratello di Marie-Jose Cooper e Grazia MacIntosh, giocatrici della Nazionale di calcio femminile della Nuova Zelanda.\nCarriera.\nGiocatore.\nClub.\nInizi\u00f2 la carriera nel 1976 al Manurewa, club con cui rimase sino al 1982, vincendo l'edizione del 1978 della Chatham Cup. In seguito pass\u00f2 al Christchurch United ed al Papatoetoe. Nel 1985 \u00e8 ingaggiato dall'Auckland University, nel 1987 passa al Mt. Maunganui.\nTorna nel 1990 al Manurewa che lascer\u00e0 dopo una stagione. Nel 1997 \u00e8 ingaggiato dal Wellington United.\nNazionale.\nVest\u00ec la maglia della Nuova Zelanda in ventotto occasioni ufficiali, esordendovi il 21 febbraio 1980 in un incontro contro le Figi.\nFece parte della rosa \"All whites\" che partecip\u00f2 ai Mondiali spagnoli del 1982, disputando tutti e tre gli incontri che i \"kiwi\" disputarono in terra iberica, subendo dodici reti.\nL'ultima partita con i \"kiwi\" la disput\u00f2 nel 1984 contro la Malesia.\nDirigente.\nAttualmente \u00e8 il presidente della New Zealand Football, la federazione calcistica del suo paese."}
{"id": "2938454", "revid": "599013", "url": "https://it.wikipedia.org/wiki?curid=2938454", "title": "Dawn Burrell", "text": "\u00c8 la sorella di Leroy Burrell, velocista statunitense ed ex primatista mondiale dei 100 metri piani."}
{"id": "2938457", "revid": "131358", "url": "https://it.wikipedia.org/wiki?curid=2938457", "title": "Michailovskij", "text": ""}
{"id": "2938459", "revid": "729019", "url": "https://it.wikipedia.org/wiki?curid=2938459", "title": "Richel", "text": "Richel, o anche \"De Richel\" (frisone occidentale per \"la cresta\"), \u00e8 un banco di sabbia arida permanente nel Mare dei Wadden ed \u00e8 collocato tra le isole dei Paesi Bassi di Vlieland e Terschelling. \u00c8 situato a circa un chilometro a est del punto pi\u00f9 settentrionale di Vlieland ed \u00e8 amministrato dalla stessa municipalit\u00e0 di Vlieland. Richel ha una superficie media di 116 ettari. Viene sommerso completamente durante l'alta marea.\nL'isola \u00e8 nota principalmente come uno dei pi\u00f9 importanti habitat nel Mare di Wadden per la foca grigia. Circa duecento esemplari vivono permanentemente sull'isola, in modo particolare nelle settimane successive alla nascita dei piccoli. Richel \u00e8 anche un'importante zona di riproduzione per il corriere grosso, per il fratino, per il fraticello e per altre specie di uccelli.\nRichel \u00e8 disabitata e virtualmente sterile, poich\u00e9 la sua altitudine sul livello del mare \u00e8 talmente bassa da non permettere una vegetazione permanente. Sull'isola \u00e8 solamente possibile trovare temporaneamente una specie di erba, la cosiddetta Sand Couch (\"Elytrigia juncea\").\nIl traghetto tra Harlingen e Vlieland transita da Richel, facendo una deviazione attorno all'isola. Durante la bassa marea \u00e8 anche possibile raggiungere Richel da Vlieland a piedi, praticando camminate sul fango, sebbene l'isola sia off-limits per gli esseri umani, data l'importanza naturalistica dell'area. Gite in barca da Vlieland sono organizzate quotidianamente durante il periodo estivo per i turisti che desiderano osservare la popolazione di foche."}
{"id": "2938460", "revid": "131358", "url": "https://it.wikipedia.org/wiki?curid=2938460", "title": "Teatro Michailovskij", "text": ""}
{"id": "2938463", "revid": "131358", "url": "https://it.wikipedia.org/wiki?curid=2938463", "title": "Schempp-Hirth Flugzeugbau GmbH", "text": ""}
{"id": "2938465", "revid": "1305772", "url": "https://it.wikipedia.org/wiki?curid=2938465", "title": "Nesterovskij rajon", "text": "Il Nesterovskij rajon () \u00e8 un rajon dell'Oblast' di Kaliningrad, nella Russia europea; il capoluogo \u00e8 Nesterov."}
{"id": "2938466", "revid": "599013", "url": "https://it.wikipedia.org/wiki?curid=2938466", "title": "Eliot Teltscher", "text": "Biografia.\nCarriera tennistica.\nInizi.\nI genitori di Teltscher fuggirono da Israele durante l'Olocausto e il padre si arruol\u00f2 nelle forze armate britanniche, si spostarono poi negli Stati Uniti d'America, dove Eliot nacque. A 9 anni comincia a giocare a tennis e a 17 \u00e8 nella top 10 nazionale a livello junior. Durante il suo unico anno alla UCLA, nel 1978, viene insignito del titolo All-American, lo stesso anno ad Auckland sconfigge Onny Parun conquistando il Benson &amp; Hedges New Zealand Open.\nProfessionismo.\nNel 1977 Teltscher diventa professionista. Rimarr\u00e0 nella top 10 mondiale dal 1980-1982, fino ad uscire dai primi a partire dal 1984. Raggiunger\u00e0 la sua migliore posizione il 7 maggio 1982, quando giunger\u00e0 fino al sesto posto a livello mondiale.\nInsieme a Terry Moor ha raggiunto la finale di doppio al Roland Garros nel 1981 e due anni dopo, sempre a Parigi, ha vinto il titolo di doppio misto giocando con Barbara Jordan. Nel 1980, 1981 e 1983 \u00e8 arrivato fino ai quarti di finale degli Us Open, perdendo tutte e tre le volte contro Jimmy Connors, mentre nel 1983 \u00e8 arrivato ai quarti anche degli Australian Open. Ha vinto dieci tornei di singolare prima di ritirarsi nel 1988.\nNel 1982, 1983 e 1985 ha fatto parte della squadra statunitense di Coppa Davis, competizione in cui ha collezionato cinque vittorie e quattro sconfitte, vincendo l'edizione del 1982.\nDopo il ritiro.\nL'anno seguente al suo ritiro \u00e8 diventato membro dell'ATP Players Board. Nell'anno scolastico 1991-1992 \u00e8 stato capo-allenatore di tennis alla Pepperdine University. Dal 1992 al 1997 ha seguito come allenatore personale Justin Gimelstob, Richey Reneberg, Jeff Tarango, Pete Sampras e Jim Grab, nello stesso periodo ha insegnato al Manhattan Beach Country Club.\nDal 1998 al 2001 \u00e8 stato maestro federale prima di dimettersi per diventare allenatore personale dell'allora diciannovenne Taylor Dent. Nel dicembre 2002 \u00e8 entrato nell'organigramma della USTA (\"United States Tennis Association\"). L'anno seguente \u00e8 stato nominato allenatore della squadra statunitense in occasione dei XIV Giochi Panamericani. Nel 1991 inoltre \u00e8 stato incluso nella National Jewish Sports Hall of Fame."}
{"id": "2938479", "revid": "219355", "url": "https://it.wikipedia.org/wiki?curid=2938479", "title": "GIPSI", "text": ""}
{"id": "2938480", "revid": "900953", "url": "https://it.wikipedia.org/wiki?curid=2938480", "title": "Organi di senso", "text": "Gli organi di senso sono strutture fisiche presenti nei corpi degli \"esseri viventi\" che servono a ricevere informazioni dal mondo circostante.\nNegli animali sono composti da strutture, pi\u00f9 o meno complesse, specializzate nella ricezione di stimoli esterni o interni, nella conversione di questi stimoli in impulsi nervosi, nella trasmissione di tali impulsi lungo differenti percorsi, dando eventualmente atto ad una risposta, verso l'esterno, allo stimolo; nei vegetali, pur agendo similmente per \"potenziali d'azione\", con differenze nelle concentrazioni ioniche intra ed extracellulari, in assenza di un sistema neuronale, i fenomeni come \"tigmotropismo, tropismo, tigmonastia,\" vengono diversamente mediati.\nTipologia dei recettori negli animali.\nI recettori sensoriali si classificano in base alla provenienza dello stimolo:\nSi possono classificare anche in base al tipo di stimolo a cui sono sensibili:\nInfine sono classificabili anche in base al loro \"adattamento sensoriale\", cio\u00e8 alla possibilit\u00e0 di far diminuire la frequenza di uno stimolo prolungato nel tempo.\nChemorecettori.\nFra i chemocettori si trovano i glomi, l'apparato gustativo e l'apparato olfattivo.\nGlomi.\nSono interocettori che sono situati in presenza delle grandi arterie (carotide, aorta, sacrale media), hanno la funzione di registrare le alterazioni dei tassi di O (ossigeno) e di CO (anidride carbonica) nel sangue.\nApparato gustativo.\n\u00c8 formato dai calici gustativi che sono presenti nelle papille linguali Circumvallate (si trovano a forma di V nella parte pi\u00f9 interna della lingua), Foliate, e, in piccola parte anche nelle Fungiformi. Le Filiformi, invece, sono papille tattili.\nOgni calice \u00e8 formato da tre tipi di cellule:\nApparato olfattivo.\nIl tessuto specializzato per riconoscere gli odori \u00e8 l'epitelio olfattivo che si trova nella parte superiore della cavit\u00e0 nasale. Esso \u00e8 ricoperto di muco dove si trovano le molecole da analizzare. L'epitelio olfattivo \u00e8 formato da tre tipi di cellule:\nMeccanorecettori.\nTatto.\nI meccanocettori presenti sull'epidermide sono vari e sono sensibili alla pressione e al dolore. Si dividono in due:\nVasi\nAnche nelle pareti arteriosi vi sono meccanocettori che possono informare sulla posizione spaziale in base al diverso stiramento della colonna ematica, si \u00e8 visto soprattutto a livello renale.\nOrecchio: apparato uditivo e vestibolare.\nL'orecchio \u00e8 costituito da tre parti:\nL'apparato uditivo \u00e8 formato dalla coclea e dai tre ossicini. Il martello \u00e8 a contatto con la membrana del timpano e trasmette le vibrazioni all'incudine e alla staffa. Attraverso la finestra ovale, le vibrazioni si trasmettono alla coclea. Quest'ultima \u00e8 formata da tre canali, di cui il primo e il terzo sono collegati e contengono perilinfa:\nIl suono, quindi, si trasmette dal timpano ai tre ossicini, passa nella coclea attraverso la finestra ovale e comprime la perilinfa che trasmette le vibrazioni al canale vestibolare, quindi al canale timpanico e da questo al canale medio. In quest'ultimo canale si trova l'organo del Corti dove si trovano le cellule sensoriali. Queste cellule sono ricoperte da una membrana tettoria. Le loro ciglia, sfregando sulla membrana tettoria, trasmettono le vibrazioni al nervo uditivo.\nL'apparato vestibolare, invece, \u00e8 composto dai tre canali semicircolari che hanno all'estremit\u00e0 un'ampolla che \u00e8 in contatto con l'utricolo e il sacculo, due cavit\u00e0 a forma, appunto, di sacco. Nell'utricolo e nel sacculo ci sono le cellule sensoriali dell'equilibrio che hanno delle ciglia immerse in una gelatina in cui sono immersi degli otoliti. Gli otoliti sono sassolini di carbonato di calcio che, con il movimento, sfregano le ciglia dei recettori. Se il movimento \u00e8 rotatorio (angolare), l'endolinfa presente nei tre canali semicircolari preme sulla gelatina presente nell'ampolla facendo muovere le ciglia delle cellule sensoriali immerse in essa (nella gelatina).\nTermorecettori.\nI termocettori sono di due tipi:\nTrasmissione dello stimolo.\nLo stimolo \u00e8, in realt\u00e0, una variazione della polarit\u00e0 della membrana. Normalmente, l'interno del derma ha polarit\u00e0 negativa. Questo perch\u00e9 gli ioni negativi Cl- (cloro) sono molti di pi\u00f9 di quelli positivi K+ (potassio). L'ambiente esterno, invece, \u00e8 carico positivamente perch\u00e9 ricco di ioni Na+ (sodio). Quando c'\u00e8 uno stimolo, i Cl- escono e i Na+ entrano invertendo la polarit\u00e0 (depolarizzazione). I K+ escono molto pi\u00f9 lentamente e, quando ci\u00f2 avviene, ristabiliscono l'equilibrio riportando la polarit\u00e0 della pelle al negativo (ripolarizzazione). Lo stimolo recepito si trasforma in potenziale recettoriale che si trasmette ai neuroni sensoriali afferenti (che portano al sistema nervoso centrale). I neuroni, prima di inviare il messaggio, lo trasformano in potenziale d'azione (trasduzione).\nN.B.: se uno stimolo \u00e8 prolungato nel tempo, aumenta la frequenza di trasmissione dello stimolo, e non l'intensit\u00e0.\nNell'essere umano.\nCinque sono i sensi umani canonici:\nAltre tipologie di sensi vengono alle volte prese in considerazione, come i seguenti sebbene possano essere fatti rientrare nel tatto:\nNegli animali.\nOltre a quelli umani nel regno animale sono presenti anche questi sensi:"}
{"id": "2938481", "revid": "149727", "url": "https://it.wikipedia.org/wiki?curid=2938481", "title": "Memelland", "text": ""}
{"id": "2938482", "revid": "767487", "url": "https://it.wikipedia.org/wiki?curid=2938482", "title": "Costantino Ducas", "text": "Biografia.\nCostantino Ducas era figlio dell'imperatore bizantino Michele VII Ducas (1071-1078) e dell'imperatrice Maria d'Alania. Gli fu dato il nome di suo nonno, Costantino X Ducas (1059-1067). Egli era dunque un Porfirogenito, cio\u00e8 \"nato dalla porpora\". Fu associato al trono dal padre subito dopo la nascita, nel 1075. Costantino fu rapidamente coinvolto nella diplomazia imperiale e fu promesso sposo ad Olimpia di Puglia, ribattezzata Elena, figlia del re normanno Roberto il Guiscardo. Nel gennaio 1078, Michele fu costretto ad abdicare in favore di Niceforo III Botaniate (1078-1081): Maria accett\u00f2 di sposare il nuovo imperatore, nonostante l'enorme differenza d'et\u00e0, ma in cambio Niceforo doveva nominare come suo erede Costantino. Niceforo, poco dopo, venne meno alla sua promessa e la retrocessione di Costantino port\u00f2 anche alla rottura del fidanzamento con la figlia del Guiscardo, che us\u00f2 la circostanza come pretesto per iniziare una campagna militare contro l'impero bizantino nei Balcani. Maria inizi\u00f2 a complottare contro Niceforo, insieme al generale Alessio Comneno, che i pettegolezzi di corte affermavano essere il suo amante.\nIl 4 aprile 1081, Niceforo fu costretto ad abdicare e Alessio divenne imperatore (1081-1118). Adott\u00f2 Costantino, nominandolo poi suo erede. Costantino accompagn\u00f2 l'imperatore nelle occasioni pubbliche e la sua firma di fu presente in tutti i documenti ufficiali emessi da Alessio. Nel dicembre 1083, Alessio fece fidanzare Costantino con sua figlia Anna Comnena, appena nata. Su richiesta di Maria, il filosofo Teofilatto di Ocrida scrisse per i giovani un trattato speciale sull'educazione del principe.\nCostantino era di costituzione debole e non godeva di buona salute. Il 13 settembre 1087 nacque il primogenito di Alessio, il futuro imperatore Giovanni II Comneno (1118-1143), dato alla luce dall'imperatrice consorte Irene Ducas. Allora l'impegno di Anna con Costantino fu sciolto, e quest'ultimo fu privato del titolo di coimperatore, mentre sua madre Maria fu costretta a ritirarsi in un monastero. Anche se privo del titolo di co-imperatore, Costantino conserv\u00f2 il favore dell'imperatore, rimanendovi in buoni rapporti. Nel 1094, durante la campagna di Alessio contro i Serbi, Costantino fu ospite a cena dell'imperatore. Successivamente si rifiut\u00f2 di partecipare a una ribellione contro Alessio. Sembra che Costantino sia morto nel 1096."}
{"id": "2938487", "revid": "110157", "url": "https://it.wikipedia.org/wiki?curid=2938487", "title": "Jabkenice", "text": "Jabkenice \u00e8 un comune della Repubblica Ceca facente parte del distretto di Mlad\u00e1 Boleslav, in Boemia Centrale."}
{"id": "2938488", "revid": "107831", "url": "https://it.wikipedia.org/wiki?curid=2938488", "title": "Toray Pan Pacific Open 1997", "text": "Il Toray Pan Pacific Open 1997 \u00e8 stato un torneo di tennis giocato sul cemento indoor.\n\u00c8 stata la 22\u00aa edizione del Toray Pan Pacific Open, che fa parte della categoria Tier I nell'ambito del WTA Tour 1997.\nSi \u00e8 giocato al Tokyo Metropolitan Gymnasium di Tokyo, in Giappone, dal 28 gennaio al 2 febbraio 1997.\nCampionesse.\nSingolare.\n Martina Hingis ha battuto in finale Steffi Graf Walkover\nDoppio.\n Lindsay Davenport / Nata\u0161a Zvereva hanno battuto in finale Gigi Fern\u00e1ndez / Martina Hingis 6\u20134, 6\u20133"}
{"id": "2938492", "revid": "219355", "url": "https://it.wikipedia.org/wiki?curid=2938492", "title": "Porcine economy", "text": ""}
{"id": "2938494", "revid": "287204", "url": "https://it.wikipedia.org/wiki?curid=2938494", "title": "Toray Pan Pacific Open 1997 - Singolare", "text": "Il singolare del Toray Pan Pacific Open 1997 \u00e8 stato un torneo di tennis facente parte del WTA Tour 1997.\nIva Majoli era la detentrice del titolo, ma ha perso nei quarti di finale contro Steffi Graf.\nMartina Hingis ha battuto in finale Steffi Graf che si \u00e8 ritirata.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2938504", "revid": "1087849", "url": "https://it.wikipedia.org/wiki?curid=2938504", "title": "Tetrapilo", "text": "Il tetrapilo (in greco: \u03c4\u03b5\u03c4\u03c1\u03ac\u03c0\u03c5\u03bb\u03bf\u03bd, \"tetrapylon\", \u00abquattro porte\u00bb) \u00e8 un antico tipo di monumento romano di forma cubica, con una porta su ognuna delle quattro facce laterali: generalmente era eretto in corrispondenza delle intersezioni stradali.\nTra i \"tetrapylon\" pi\u00f9 famosi ci sono:"}
{"id": "2938505", "revid": "838137", "url": "https://it.wikipedia.org/wiki?curid=2938505", "title": "Toray Pan Pacific Open 1997 - Doppio", "text": "Il doppio del Toray Pan Pacific Open 1997 \u00e8 stato un torneo di tennis facente parte del WTA Tour 1997.\nGigi Fern\u00e1ndez e Nata\u0161a Zvereva erano le detentrici del titolo, ma hanno partecipato con partner differenti, la Fern\u00e1ndez con Martina Hingis e la Zvereva con Lindsay Davenport.\nLa Fern\u00e1ndez e Martina Hingis hanno perso in finale 6\u20134, 6\u20133 contro la Zvereva con Lindsay Davenport."}
{"id": "2938507", "revid": "767487", "url": "https://it.wikipedia.org/wiki?curid=2938507", "title": "Cosa voglio di pi\u00f9", "text": "Cosa voglio di pi\u00f9 \u00e8 un film del 2010 diretto da Silvio Soldini. Il film \u00e8 uscito nelle sale italiane il 30 aprile 2010.\nTrama.\nAnna \u00e8 una giovane donna che lavora in una compagnia di assicurazioni e ha una relazione con Alessio; il loro rapporto \u00e8 sereno ed equilibrato e stanno anche pensando di avere un figlio. Il caso la fa incontrare con Domenico, calabrese da tempo trapiantato a Milano, sposato con due figli che lavora in una cooperativa di catering. Tra i due nasce subito un'appassionata relazione ma le rispettive situazioni personali sono di ostacolo alla loro unione."}
{"id": "2938508", "revid": "107831", "url": "https://it.wikipedia.org/wiki?curid=2938508", "title": "Family Circle Cup 1997", "text": "Il Family Circle Cup 1997 \u00e8 stato un torneo di tennis giocato sulla terra verde.\n\u00c8 stata la 25\u00aa edizione del Family Circle Cup, che fa parte della categoria Tier I nell'ambito del WTA Tour 1997.\nSi \u00e8 giocato al Family Circle Tennis Center di Hilton Head negli Stati Uniti dal 31 marzo al 6 aprile 1997.\nCampionesse.\nSingolare.\n Martina Hingis ha battuto in finale Monica Seles 3\u20136, 6\u20133, 7\u20136\nDoppio.\n Mary Joe Fern\u00e1ndez / Martina Hingis hanno battuto in finale Lindsay Davenport / Jana Novotn\u00e1 7\u20135, 4\u20136, 6\u20131"}
{"id": "2938510", "revid": "287204", "url": "https://it.wikipedia.org/wiki?curid=2938510", "title": "Family Circle Cup 1997 - Singolare", "text": "Il singolare del Family Circle Cup 1997 \u00e8 stato un torneo di tennis facente parte del WTA Tour 1997.\nArantxa S\u00e1nchez Vicario era la detentrice del titolo, ma ha perso nel 3\u00ba turno contro Amanda Coetzer.\nMartina Hingis ha battuto in finale 3\u20136, 6\u20133, 7\u20136 Monica Seles.\nTeste di serie.\nLe prime 9 teste di serie hanno ricevuto un bye per il 2\u00ba turno"}
{"id": "2938514", "revid": "838137", "url": "https://it.wikipedia.org/wiki?curid=2938514", "title": "Family Circle Cup 1997 - Doppio", "text": "Il doppio del Family Circle Cup 1997 \u00e8 stato un torneo di tennis facente parte del WTA Tour 1997.\nJana Novotn\u00e1 e Arantxa S\u00e1nchez Vicario erano le detentrici del titolo, ma solo la Novotn\u00e1 ha partecipato in coppia con Lindsay Davenport.\nLa Davenport e la Novotn\u00e1 hanno perso in finale 7\u20135, 4\u20136, 6\u20131 contro Mary Joe Fern\u00e1ndez e Martina Hingis.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2938518", "revid": "173617", "url": "https://it.wikipedia.org/wiki?curid=2938518", "title": "Internazionali d'Italia 1997 - Singolare femminile", "text": "Il singolare degli Internazionali d'Italia 1997 \u00e8 stato un torneo di tennis facente parte del WTA Tour 1997.\nConchita Mart\u00ednez era la detentrice del titolo, ma ha perso in finale 6\u20134, 6\u20130 contro Mary Pierce.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2938522", "revid": "292162", "url": "https://it.wikipedia.org/wiki?curid=2938522", "title": "Ippolito portatore di corona", "text": ""}
{"id": "2938523", "revid": "292162", "url": "https://it.wikipedia.org/wiki?curid=2938523", "title": "Ippolito coronato", "text": ""}
{"id": "2938525", "revid": "838137", "url": "https://it.wikipedia.org/wiki?curid=2938525", "title": "Internazionali d'Italia 1997 - Doppio femminile", "text": "Il doppio femminile degli Internazionali d'Italia 1997 \u00e8 stato un torneo di tennis facente parte del WTA Tour 1997.\nArantxa S\u00e1nchez Vicario e Irina Sp\u00eerlea erano le detentrici del titolo, ma solo la Sp\u00eerlea ha partecipato in coppia con Gigi Fern\u00e1ndez.\nLa Fern\u00e1ndez e la Sp\u00eerlea hanno perso nei quarti di finale contro Nicole Arendt e Manon Bollegraf.\nNicole Arendt e Manon Bollegraf hanno battuto in finale 6\u20132, 6\u20134 Conchita Mart\u00ednez e Patricia Tarabini.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2938530", "revid": "287204", "url": "https://it.wikipedia.org/wiki?curid=2938530", "title": "Estate (disambigua)", "text": ""}
{"id": "2938532", "revid": "124140222", "url": "https://it.wikipedia.org/wiki?curid=2938532", "title": "Fengo", "text": "Fengo \u00e8 una frazione del comune lombardo di Acquanegra Cremonese.\nAl censimento del 21 ottobre 2001 contava abitanti.\nGeografia fisica.\nLa localit\u00e0 \u00e8 sita a 49 metri sul livello del mare.\nStoria.\nLa localit\u00e0 \u00e8 un piccolo borgo agricolo di antica origine.\nIn et\u00e0 napoleonica (1810) Fengo fu aggregata al comune di Grumello con Farfengo; recuper\u00f2 l'autonomia con la costituzione del Regno Lombardo-Veneto (1816).\nAll'Unit\u00e0 d'Italia (1861) contava 566 abitanti. Il comune di Fengo fu aggregato nel 1867 al comune di Acquanegra."}
{"id": "2938533", "revid": "98077", "url": "https://it.wikipedia.org/wiki?curid=2938533", "title": "Hipp\u00f3lytos stephanoph\u00f3ros", "text": ""}
{"id": "2938536", "revid": "71433", "url": "https://it.wikipedia.org/wiki?curid=2938536", "title": "Le strane coincidenze della vita", "text": ""}
{"id": "2938544", "revid": "486946", "url": "https://it.wikipedia.org/wiki?curid=2938544", "title": "John Vesely", "text": ""}
{"id": "2938546", "revid": "241195", "url": "https://it.wikipedia.org/wiki?curid=2938546", "title": "Prisma di Pellin-Broca", "text": "Un prisma di Pellin\u2013Broca \u00e8 un tipo di prisma dispersivo a deviazione costante simile a un prisma di Abbe.\nIl prisma deve il nome ai suoi inventori, il costruttore francese dello strumento Philibert Pellin e il professore di ottica fisiologica Andr\u00e9 Broca.\nIl prisma \u00e8 costituito da un blocco di quattro lati di vetro a forma di prisma come si vede a fianco con angoli di 90\u00b0, 75\u00b0, 135\u00b0 e 60\u00b0 sulle superfici frontali. La luce entra nel prisma attraverso la faccia AB, subisce una riflessione interna totale sulla faccia BC ed esce attraverso la faccia AD. La rifrazione della luce come entra ed esce dal prisma \u00e8 tale che una particolare lunghezza d'onda della luce viene deviata con un angolo esatto di 90\u00b0. Dato che il prisma \u00e8 ruotato attorno ad un punto O, un terzo della distanza della faccia BC, la lunghezza d'onda selezionata che viene deviata a 90\u00b0 viene mutata senza cambiare la geometria o le posizioni relative dei raggi in entrata e in uscita. \nIl prisma \u00e8 comunemente utilizzato per separare una singola lunghezza d'onda prestabilita da un raggio di luce contenente lunghezze d'onde multiple, come una linea di uscita particolare di un laser multilinea a causa della sua capacit\u00e0 di separare i raggi anche dopo che hanno subito una conversione di frequenza non lineare. Per questo motivo, sono anche comunemente utilizzati nella spettroscopia atomica ottica, oltre che per separare le armoniche ottiche generate dall'intensa luce laser in un mezzo non lineare."}
{"id": "2938568", "revid": "73843", "url": "https://it.wikipedia.org/wiki?curid=2938568", "title": "Fiat Uno", "text": "La Fiat Uno \u00e8 un'automobile prodotta dalla FIAT in Italia dal 1983 al 1995 e in molti altri paesi fino a tempi pi\u00f9 recenti.\nAncora oggi \u00e8 l'ottava auto pi\u00f9 venduta al mondo con quasi 9 milioni di esemplari commercializzati in due differenti modelli, quello dal 1983 al 1989 e la seconda versione dal 1989 al 1995; secondo altre fonti il numero di esemplari prodotti \u00e8 di circa 9,5 milioni. In Brasile una apposita versione locale venne prodotta col nome \"Uno CS\" dal 1984 e \"Fiat Mille\" dopo un restyling avvenuto nel 1994.\n\u00c8 stata una delle automobili pi\u00f9 vendute e diffuse in Italia, e ha ottenuto un notevole successo anche all'estero. La definizione interna del progetto la identifica come \"Tipo uno\", per indicare la sua collocazione al di sotto della \"Tipo due\", quella successivamente nota come Fiat Tipo. Il numero del modello (o di progetto) \u00e8 146.\nStoria.\nPre-produzione (1979).\nLa Fiat Uno doveva inizialmente nascere con il marchio Lancia: nel 1979, infatti, Gian Mario Rossignolo, a quel tempo responsabile della Lancia, doveva pensare ad una sostituta dell'Autobianchi A112 e pertanto incaric\u00f2 Giorgetto Giugiaro di disegnare la nuova vettura. Rossignolo espose a Giugiaro l'idea di una piccola vettura di lusso, e questi gli present\u00f2 un'auto molto compatta caratterizzata dalla notevole abitabilit\u00e0 in relazione alle dimensioni esterne e una linea molto moderna per quegli anni.\nIl progetto per\u00f2 col marchio Lancia non verr\u00e0 mai prodotto; Rossignolo matura alcune divergenze con il nuovo responsabile del gruppo Fiat Cesare Romiti e alla fine del 1979 rassegna le dimissioni. Lascia ad Umberto Agnelli il progetto di \"Lancia Uno\", quest'ultimo gira il progetto a Ghidella che in quel periodo stava lavorando insieme a Giampaolo Boano all'erede della 127. La Fiat Uno nascer\u00e0 praticamente identica al progetto pensato come erede dell'A112, sia negli esterni sia negli interni.\nPrima serie (1983-1989).\nVenne presentata il 19 gennaio 1983 a Cape Canaveral, in sostituzione della Fiat 127 che in Italia continuava ancora a essere in testa alle vendite dopo dodici anni di carriera. Al contrario della progenitrice, per la quale la versione 5 porte era poco diffusa, il nuovo modello in conformazione berlina due volumi puntava molto sulla versione a 5 porte. La carrozzeria vettura permetteva un Cx pari a 0,332.\nLe motorizzazioni al lancio erano un 903\u00a0cm\u00b3 di 45\u00a0CV (della 127), destinato alla \"\"Uno 45\", un 1116\u00a0cm\u00b3 di 55\u00a0CV (lo stesso della Ritmo 60 seconda serie, a sua volta aggiornamento di quello della 128), destinato alla \"Uno 55\", ed il 1301\u00a0cm\u00b3 di 68\u00a0CV ripreso dalla Ritmo 70 per la versione \"Uno 70 S\", a cui, pi\u00f9 tardi, si aggiunse la motorizzazione Diesel aspirata di 1301\u00a0cm\u00b3 che disponeva di 45 cavalli (33\u00a0kW) a 5.000 giri al minuto e 77 N\u00b7m a 3000 giri al minuto (lo stesso motore della precedente 127 D), col nome di \"Uno D\"\". Gli allestimenti disponibili erano due, quello base e il pi\u00f9 rifinito ed accessoriato \"S\". La \"70\" era disponibile solo in allestimento S.\nDopo un investimento nella progettazione stimato in oltre 700 milioni di dollari, (pari a 1000 miliardi di lire tasso di cambio 1983) moltissimi chilometri effettuati quale test su strada e una campagna pubblicitaria innovativa che us\u00f2 i disegni di Forattini e una serie di slogan con parole inventate tutte in -osa (\"Uno \u00e8 comodosa\", \"Uno \u00e8 risparmiosa\", \"Uno \u00e8 scattosa\", \"Uno \u00e8 sciccosa\"), ottenne subito un lusinghiero successo di pubblico e di critica, venendo anche proclamata \"Auto dell'anno\" per il 1984.\nTra le sue particolarit\u00e0 era la presenza in listino di un numero elevato di colorazioni, ben 15 di cui 5 metallizzate. Per consentire la produzione prevista subito per oltre 450.000 pezzi l'anno gli stabilimenti di Rivalta e Mirafiori vennero dotati di nuovi robot sia per l'impianto di verniciatura che di assemblaggio.\nNell'estate del 1983 oltre alla 1.3 a gasolio (3 porte \"\"Uno D\" e 5 porte \"Uno DS\"\") entr\u00f2 in listino la \"Uno ES\" (\"Energy Saving\"), versione speciale a bassi consumi della 45 S. Esternamente si distingueva per le coppe ruota aerodinamiche e i deflettori aerodinamici davanti alle ruote posteriori, ma le vere chicche erano sotto al cofano: il motore 903\u00a0cm\u00b3 venne dotato di pistoni speciali che alzano il rapporto di compressione, il carburatore incluse il \"cut-off\" elettronico e l'accensione a puntine venne sostituita dalla sofisticata Marelli Digiplex a mappatura digitale. Il cambio a 5 marce divenne di serie con un rapporto della quinta pi\u00f9 lungo di quello della 45S, oltre ad un rapporto finale anch'esso pi\u00f9 lungo. Nell'abitacolo, la strumentazione venne integrata da un econometro indicante il consumo istantaneo: tarato in litri/100\u00a0km, includeva una spia che suggeriva al guidatore il momento giusto per cambiare marcia.\nNel maggio 1984 venne introdotta la \"Uno SX\", versione speciale top di gamma. Era basata sulla precedente \"Uno 70S\", dalla quale si differenziava per il paraurti anteriore diverso che integrava i fendinebbia, codolini e minigonne in plastica nera, terminale di scarico cromato e di forma ovale, e pneumatici maggiorati da 165/65 Pirelli P8. Gli interni sfoggiavano sedili pi\u00f9 imbottiti con poggiatesta finestrato, tappezzeria in velluto specifico, volante a quattro razze, strumentazione con contagiri ed orologio digitale (erano optional sulla S) e faretto di lettura orientabile sulla plafoniera.\nSempre nel 1984 viene avviata la produzione in Brasile: sebbene esteticamente simile a quella europea si trattava invece di una vettura sostanzialmente diversa in quanto costruita su un pianale di derivazione Fiat 147, prima Fiat costruita nello Stato sudamericano e prossima al pensionamento, dalla quale riprendeva le sospensioni (MacPherson con molle disassate e barra stabilizzatrice all'anteriore, bracci trasversali inferiori uniti da una balestra al posteriore), i motori (inizialmente un 1.116\u00a0cm\u00b3 da 58\u00a0CV ottenuto maggiorando il 1050\u00a0cm\u00b3 brasiliano della 127, che negli anni venne proposto anche in versione da 994, 1301 e 1498 cm\u00b3) le trasmissioni, nonch\u00e9 una miriade di particolari e accessori. Con la 147 condivide anche diverse soluzioni volte a sollevare l'altezza da terra del sottoscocca per meglio affrontare i sentieri e le strade accidentate tipiche del Paese: oltre all'adozione della balestra al gruppo sospensione posteriore venne eliminato il vano ruota di scorta nel bagagliaio, ora sostituito da un pianale dritto sotto il quale trova posto un nuovo serbatoio dal profilo pi\u00f9 basso e pi\u00f9 capiente (48 litri contro i 42 della Uno originale), operazione che ha spostato il bocchettone di introduzione carburante sul lato sinistro dell'auto; la ruota di scorta \u00e8 stata spostata nel vano motore, che si presenta notevolmente pi\u00f9 ampio (grazie all'adozione di un nuovo cofano \"a coperchio\" e di conseguenza di nuovi parafanghi anteriori, nonch\u00e9 di nuovi duomi delle sospensioni situati pi\u00f9 in basso) e che ricalca la disposizione dei componenti gi\u00e0 vista sulla 147 (oltre alla ruota di scorta situata davanti al guidatore, troviamo ad esempio la batteria sul lato opposto e non pi\u00f9 vicino al radiatore). Questa particolare Uno possiede una storia parallela a quella europea e venne prodotta fino al 2013 in diversi allestimenti, dalle denominazioni diverse rispetto a quelli delle Uno \"nostrane\", alcuni dei quali importati in seguito anche in Italia. \nNel 1985 ci fu un importante aggiornamento di gamma. La Uno 45 abbandon\u00f2 il vecchio 903\u00a0cm\u00b3 e adott\u00f2 la nuova famiglia di motori FIRE da 999\u00a0cm\u00b3 e 45\u00a0CV, che don\u00f2 alla vettura brillantezza ed elasticit\u00e0 unite ad una riduzione dei consumi tale che la versione ES usc\u00ec di produzione. La Uno 55 divent\u00f2 \"Uno 60\" grazie al nuovo carburatore doppio corpo che fa guadagnare 3\u00a0CV al motore 1116\u00a0cm\u00b3 (ora sono 58). Gli allestimenti adesso sono tre: base, S ed il nuovo SL (super lusso) che rappresenta il top ed include alzacristalli elettrici e chiusura centralizzata. Come optional sulle sole \"\"60 SL\" e \"70 SL\" era disponibile anche la strumentazione denominata \"Trip Master\", realizzata dalla Veglia Borletti, che comprendeva, oltre all'ormai consueto check-control, un sofisticato computer di bordo che calcolava i valori di consumo e di viaggio della vettura. Tuttavia le \"Uno\" prodotte con questo particolare accessorio saranno meno di 300.\nLa \"Uno SX,\" reintrodotta nel settembre 1986, venne a sua volta arricchita: la plancia ricevette uno scenografico quadro strumenti completamente digitale e completo di check-control, alzacristalli elettrici e chiusura centralizzata diventano di serie, e sedili e pannelli vennero rivestiti in Alcantara. Venne anche presentata al pubblico la nuova versione \"Uno Turbo ie\", dotata di un motore 1301\u00a0cm\u00b3 dotato di accensione elettronica Magneti Marelli Microplex MED, alimentato ad iniezione elettronica multipoint Bosch LE-Jetronic e dotato di turbocompressore IHI VL-2 raffreddato ad acqua ed intercooler aria-aria: il risultato delle modifiche furono 105\u00a0CV ed una coppia max di oltre 16\u00a0kgm, sufficienti a lanciare la piccola Uno sul filo dei 200 orari e farla schizzare da 0 a 100 in poco pi\u00f9 di 8 secondi. Il tutto era corredato da un impianto frenante a 4 dischi, assetto irrigidito e ruote in lega con pneumatici maggiorati da 175/60. L'estetica era adeguata al carattere: paraurti anteriore con spoiler e fendinebbia, portellone pi\u00f9 leggero, costruito interamente in vetroresina con spoiler integrato, codolini e minigonne ripresi dalla SX. L'interno non era da meno: sedili e volante sportivi con cuciture rosse, quadro strumenti molto pi\u00f9 arricchito che comprendeva contagiri, temperatura olio, pressione olio, temperatura acqua e manometro pressione turbo (era disponibile su richiesta anche una versione a quadro strumenti digitale, simile al quadro strumenti della SX). La colorazione del quadro strumenti era di colore verde. A partire dal 1988 unicamente per Uno Turbo ie era previsto l'allestimento Antiskid. Molto simile all'allestimento normale, come modifiche prevedeva l'optional Antiskid, uno dei primi sistemi di antibloccaggio delle ruote in caso di frenata di emergenza. Altre modifiche furono il tessuto dei sedili e dei pannelli porta, le cinture di sicurezza di colore rosso, e adozione di cerchi in lega di forma uguale alla Turbo ie ma con colorazioni differenti. L'intento era quello di poter competere sul mercato con la Peugeot 205 GTI, la pi\u00f9 apprezzata tra le piccole vetture sportive, e soprattutto con la Renault 5 GT Turbo.\nSempre nel 1985 venne anche superato il traguardo del primo milione di vetture prodotte, risultato doppiato verso la fine dell'anno successivo e triplicato nel 1988, anno caratterizzato dalla presentazione di versioni speciali e nuovi allestimenti base, come la \"Uno Sting\" (questa gi\u00e0 lanciata nella primavera 1986 e anche 5 porte nel 1989) che \u00e8 in pratica un allestimento a met\u00e0 fra la base e la S e motorizzato con il vecchio 903\u00a0cm\u00b3 ad aste e bilancieri. Presentava i copriruota della SL, la strumentazione della S, la striscia identificativa che correva fino al portellone e l'assenza di radio, specchietto destro e vano portaoggetti con sportello.\nAd inizio 1986 fu introdotta anche la versione Diesel sovralimentata, la \"Uno Turbo D\", equipaggiata con un 1367 \u00a0cm\u00b3 dotato di turbocompressore Garrett T2, con intercooler, capace di 70 CV e , con una coppia di 12,8 kgm, consumando appena 4,9 l/100 km. Esteticamente molto simile alla Turbo benzina, aveva l'allestimento interno della \"SL\"\". A differenza della benzina, era disponibile anche a 5 porte, che risult\u00f2 anche la versione pi\u00f9 venduta. Oltre ad essere la \"Uno\" con i consumi pi\u00f9 bassi, era una delle diesel compatte pi\u00f9 veloce sul mercato, e la sua concezione di motore fu poi la base dell'odierno \"Multijet 1.3\".\nNel 1987 iniziarono le importazioni in Europa di quattro nuovi autoveicoli derivati dalla Uno sudamericana: una versione berlina a tre volumi e una station wagon (nate per sostituire le Fiat Oggi e Fiat 127 Panorama), rispettivamente Fiat Duna e Duna Weekend, che vennero accolte tiepidamente nel vecchio continente mentre sul mercato sudamericano dove venivano costruite gi\u00e0 da un paio d'anni (sotto il nome di Pr\u00eamio e Elba) riscossero un buon successo, pi\u00f9 i nuovi veicoli commerciali Fiat Fiorino e Fiat Penny.\nSempre nel 1987 fu introdotta la 60 Selecta, in pratica la versione con cambio automatico a variazione continua della 60 s (che contemporaneamente fu disponibile anche a 3 porte) e l'allestimento base fu esteso anche alla 60 sempre 3 e 5 porte anche se di poco successo. Inoltre nell'estate di quell'anno la Turbo i.e. ebbe leggere modifiche e le versioni S (causa costi produttivi) adottarono gli stessi poggiatesta della versione base in poliuretano fissi di derivazione Y10, mentre le SL adottano gli stessi poggiatesta della SX e la mascherina anteriore in tinta carrozzeria. In alcuni mercati esteri venne commercializzata anche una versione \"60 D\" col motore Diesel da 1.697\u00a0cm\u00b3 della Ritmo, motorizzazione che sar\u00e0 disponibile in Italia solo con la II Serie, insieme alla Uno 75 i.e., che monta il 1500 della Ritmo 85S dotato di iniezione elettronica e catalizzatore (per questo particolare la potenza max scese da 85 a 75\u00a0CV).\nDal 1988 venne importata anche la Uno CS (\"Comfort Super\"): si trattava di uno dei vari allestimenti della Uno sudamericana che offriva una dotazione e un grado di rifiniture pari alle Uno S europee e fu resa disponibile unicamente con motorizzazione 1.116\u00a0cm\u00b3 da 58\u00a0CV. Altra versione del 1988 \u00e8 la Smart basata sulla S e disponibile in entrambe le configurazioni di carrozzeria e disponibile con i motori 1.100 e 1.300 D. Essa presentava le coppe ruota della SL, gli specchietti e paraurti in tinta carrozzeria, selleria specifica e 2 colori di carrozzeria quali il grigio platino e il blu marine.\nMotorizzazioni della Uno I serie (1983-89).\nLe 45 vengono tutte aggiornate con il nuovo motore 999 FIRE, scompare la ES (Energy Saving) in quanto il nuovo motore FIRE \u00e8 di suo parco nei consumi e in pi\u00f9 viene fornito l'allestimento SL come di seguito:\nLe 55 grazie a 3\u00a0CV in pi\u00f9 si trasformano in 60 stessi allestimenti anche qui tranne per il nuovo allestimento e solo cinque porte:\nSeconda serie (1989-1995).\nNonostante si fossero superati i 3 milioni di esemplari venduti, al Salone dell'automobile di Francoforte del settembre 1989 la FIAT present\u00f2 la seconda serie della Fiat Uno. La realizzazione di questo restyling venne decisa a causa dei ritardi del progetto di una nuova vettura, basata sul progetto di pianale \"trino\" destinato a coprire i segmenti di vetture piccole, progetto che sar\u00e0 abbandonato di l\u00ec a poco.\nLa sua carrozzeria venne resa simile a quella della Tipo (tant'\u00e8 vero che, per distinguerla dalla serie precedente, gli automobilisti la definirono con il curioso nomignolo \"Tipino\"), in vendita da poco pi\u00f9 di un anno, risultando cos\u00ec pi\u00f9 lunga di 4,5\u00a0cm, e con un migliore coefficiente di aerodinamicit\u00e0, ora pari a un Cx di 0,29. Il nuovo frontale era caratterizzato da una calandra pi\u00f9 bassa e pi\u00f9 stretta, simile a quella della Tipo, e gruppi ottici pi\u00f9 sottili, in linea col nuovo family-feeling della Casa. Il paraurti anteriore aveva dimensioni pi\u00f9 generose. Lateralmente apparivano inedite modanature e nuove coppe ruota che si differenziavano secondo le versioni, ma era la coda ad aver ricevuto le maggiori attenzioni degli stilisti FIAT. Il portellone fu modificato e reso pi\u00f9 massiccio, vicino a quello della Tipo; stesso trattamento sub\u00ec il paraurti; il lunotto era pi\u00f9 grande con un tergilunotto incernierato sul vetro; infine nei gruppi ottici posteriori gli indicatori di direzione e di retromarcia divennero bruniti.\nQuesta seconda serie era in vendita in 9 versioni di motore, 6 a benzina e 3 diesel e disponibile anche nella versione \"Selecta\" dotata di cambio automatico\u00a0CVT a variazione continua. Caratteristica di questa serie fu l'abbandono dei motori 1.116/1.301\u00a0cm\u00b3 di derivazione Ritmo, sostituiti dai corrispondenti della Tipo: il nuovo 1.108\u00a0cm\u00b3 FIRE a carburatore da 57\u00a0CV, ed il 1.372\u00a0cm\u00b3 che sulla Uno riceve l'iniezione elettronica single point (Uno 70 i.e.). Per quanto concerne il FIRE 999 \u00a0cm\u00b3. venne reso compatibile all'utilizzo con benzine senza piombo a 95 R.O.N. tramite leggera diminuzione del rapporto di compressione (da 9,8 a 9,5) e una diversa taratura dell'anticipo di accensione: il motore divenne cos\u00ec meno brillante, meno elastico e meno gradevole da guidare. Anche la versione Turbo i.e. cresce a 1.372\u00a0cm\u00b3 e pu\u00f2 vantare 116\u00a0CV che scendono per\u00f2 a 111 nella versione catalizzata; la Uno Turbo i.e. seconda serie \u00e8 riconoscibile esternamente per i cerchi in lega specifici, paraurti anteriore pi\u00f9 pronunciato con presa d'aria per intercooler e radiatore olio, fari posteriori con trasparente a righe bianche/rosse, profilo rosso su paraurti e minigonne sottoporta con scritte Turbo i.e. mentre internamente si riconosce per i sedili pi\u00f9 profilati, strumentazione molto completa e volante a tre razze rivestito in pelle.\nLa versione \"base\" \u00e8 inizialmente la Sting, spinta dall'inossidabile 903 cm\u00b3 modificato per funzionare anche a benzina senza piombo, ma gi\u00e0 nel marzo 1990 \u00e8 sostituita dalla versione Trend disponibile a 3 porte (sempre 903 cm\u00b3, prodotta fino a fine 1992) e a 5 porte (spinta da un 994 cm\u00b3 brasiliano, altro derivato del 1.049 cm\u00b3 della 127 e prodotta fino all'aprile 1992). Tra queste \u00e8 apparsa anche una versione da 60 CV dotata dello stesso 1.116 cm\u00b3 brasiliano della Uno CS.\nVenne presentata anche una versione Van che, assieme alla sua controparte brasiliana (Uno Furg\u00e3o) importata dal 1991 come \"Uno CS Van\" e disponibile con motore Diesel da 1.697\u00a0cm\u00b3, non riscossero particolare successo.\nNel 1992 venne presentata la Uno FIRE, probabilmente la versione base pi\u00f9 diffusa, alla quale si aggiungevano gli allestimenti S ed SX.\nLe versioni speciali sono state: la \"Fiat Uno 45 Rap\", Uno in allestimento (apparsa nel giugno 1991) Base con l'aggiunta di paraurti in tinta, tettuccio apribile completo, copricerchi di Uno S e particolari rivestimenti interni dedicati (rivestiti con la stessa stoffa Blu e Verde rigata nera, usata su alcune versioni della \"Fiat Panda Dance\") e la \"Fiat Uno Rap Up\", una Uno Rap con gli optional della Uno in allestimento S con la sola differenza del tettuccio non pi\u00f9 apribile totalmente, ma solo a compasso e in pi\u00f9 catalizzata (prodotta dal giugno 1992 all'agosto 1994 1.0 i.e. e 1.4 i.e.); entrambe erano prodotte solo in 4 varianti di colori: Bianco, Verde, Nero e Blu (solo Rap Up); ed erano indirizzate a un pubblico giovane; e la versione \"Hobby\", disponibile solo con la motorizzazione FIRE 999, offriva il tetto apribile e le barre portapacchi longitudinali, sedili con un tessuto dedicato e il volante a 4 razze della SX. Destinata prevalentemente al mercato femminile era la \"Suite\", che presentava finiture di alto livello. \nNel 1993 venne proposta la versione \"Formula\" con motorizzazioni 1.4 benzina e 1.4 turbo diesel, dall'impronta decisamente sportiva, si caratterizzava per la carrozzeria 3 porte, paraurti passaruote e minigonne derivati dal modello \"Turbo i.e.\", cerchi in lega 4 razze, decal adesiva con 2 bandiere incrociate recante la scritta \"Formula\" e interni derivati dal modello \"Turbo i.e.\".\nLa produzione in Italia e la vendita con il marchio FIAT ebbero termine nell'ottobre 1995, dopo aver affiancato per quasi un paio d'anni la sua erede, la Fiat Punto. Nei primi due mesi del 1994, tuttavia, ne furono ancora venduti ben cinquemila esemplari.\nDurante i 12 anni in cui \u00e8 rimasta in produzione la Uno in Italia, dai soli stabilimenti torinesi uscirono circa 6 milioni di esemplari.\nLa Uno \u00e8 stata utilizzata dalle Forze dell'Ordine italiane sia nella prima che nella seconda serie fino agli anni 2000 inoltrati, qualche raro esemplare della seconda serie \u00e8 tuttora usato da alcuni corpi di polizia locale.\nInnocenti Mille e Mille Clip.\nDal 1994, durante la produzione della Uno Seconda Serie, alcuni modelli vennero riproposti nel mercato italiano sotto il marchio Innocenti, ormai divenuto di propriet\u00e0 FIAT e che rappresentava un'alternativa a basso costo:\nElemento forte di questi modelli era il prezzo, che al lancio era di circa 3 milioni di lire inferiore alla Fiat Punto 5 porte.\nCon la presentazione e l'affermarsi della Fiat Palio, a novembre 1997 la Fiat Uno esce definitivamente di scena dal mercato italiano.\nLa consacrazione come World Car.\nDopo la fine della produzione italiana e l'uscita di scena dal mercato della low cost marchiata Innocenti a fine 1997, la Fiat Uno continu\u00f2 ad essere prodotta per ben 16 anni, fino al 2014, in diverse zone del mondo e da costruttori diversi tra loro per conto di FIAT, riscuotendo un ottimo successo nei mercati emergenti, a conferma della validit\u00e0 del progetto iniziale.\nLa Prima Serie \u00e8 stata assemblata dalla Zastava per il mercato jugoslavo, dove era venduta come \"Yugo Uno 45 R\", fino al bombardamento dello stabilimento di Kragujevac da parte della NATO durante la Guerra del Kosovo nel 1999.\nLa Seconda Serie \u00e8 stata prodotta in Polonia (173.416 esemplari, prodotti a Bielsko-Bia\u0142a fino al 2000 negli stabilimenti della FSM e poi a Tychy, di cui 14.774 come Innocenti Mille Clip), Marocco, Turchia (Tofas), India (attraverso una joint-venture tra FIAT e TATA), Pakistan e Filippine fino ai primi anni 2000.\nIn Sudafrica, Nissan ha assemblato la Fiat Uno Seconda Serie dal 1990 al 1998: le auto riportano la scritta \"License\" sotto al fregio FIAT posteriore ed erano disponibili in allestimenti inediti al resto del mondo: Pacer 1.1 FIRE, Pacer SX 1.4, Turbo i.e., Beat 1.4, Rio 1.1 FIRE e per un breve periodo la Cento 1.0 FIRE, tutte contraddistinte principalmente da trame della tappezzeria uniche e dal logo \"Uno\" sulla calandra anteriore in luogo di quello FIAT. Dal 1998 al 2014, la produzione \u00e8 stata portata avanti da FIAT stessa.\nPer quanto riguarda la Uno sudamericana invece, in Brasile sono stati prodotti pi\u00f9 di 2.200.000 esemplari dal 1984 al 2013, con alimentazione sia a benzina che ad etanolo, ma non Diesel in quanto vietato dal governo locale come carburante utilizzabile sulle autovetture.\nLa gamma di allestimenti variava dai pi\u00f9 basici, privi addirittura di riscaldatore abitacolo e luce retromarcia sinistra (il fanale sinistro era completamente arancione nella parte superiore), fino a ben tre versioni sportive e ricche di accessori: 1.5 R (1988), 1.6 R (1991) spinte da motori prodotti da SEVEL in Argentina e analoghi a quelli della Ritmo, Tipo e Tempra e la Turbo i.e. (1994) mossa dal medesimo motore della Turbo i.e. europea seconda serie e contraddistinta da paraurti, cerchi e spoiler posteriore unici nel loro genere.\nNel 1991 l'auto ha subito un leggero facelift comune a tutta la famiglia di veicoli derivati ed \u00e8 stata ribattezzata per l'occasione \"Fiat Mille\" nella versione passeggeri, mentre la furgonetta Van ha mantenuto la denominazione \"Fiat Uno Furg\u00e3o.\"\nNel 2004 la vettura \u00e8 stata sottoposta ad un vero e proprio restyling (comune anche al furgone Fiorino) e viene venduta in due allestimenti: Mille Fire e Mille Way (una sorta di versione crossover). I motori derivati dal classico 1050 brasiliano vengono definitivamente abbandonati in luogo di un'unit\u00e0 Fire Flex aggiornata e potenziata e che pu\u00f2 funzionare sia a benzina che ad etanolo, anche miscelati insieme. Quest'ultima versione della Uno verr\u00e0 prodotta e venduta anche in Sudafrica.\nNel 2005, in Argentina la vettura \u00e8 tornata ad essere commercializzata con il nome originale \"Uno\".\nNel 2010 \u00e8 stato introdotto un modello completamente nuovo, simile alla Panda di produzione europea, che riprende per\u00f2 lo storico nome \"Fiat Uno\".\nInfine, nel 2013, l'ultima Uno lascia gli stabilimenti brasiliani di Betim. Con effetto dal 1 gennaio 2014 infatti, in Brasile sono entrate in vigore delle nuove normative in materia di sicurezza automobilistica, le quali prevedono che tutti i veicoli di nuova produzione debbano essere disposti di airbag frontali e di ABS. FIAT, non potendo aggiornare ulteriormente il progetto Uno, dopo 29 anni di produzione ininterrotta e coronata un successo senza eguali, decise di produrre una serie limitata a 2000 esemplari denominata \"Grazie Mille\" che include una dotazione di accessori molto ricca e particolari commemorativi unici.\nSegue, nel 2014, la fine della produzione anche in Sudafrica. Si stima siano state prodotte globalmente circa 9.500.000 unit\u00e0 in 31 anni."}
{"id": "2938574", "revid": "834", "url": "https://it.wikipedia.org/wiki?curid=2938574", "title": "50 First Dates", "text": ""}
{"id": "2938575", "revid": "834", "url": "https://it.wikipedia.org/wiki?curid=2938575", "title": "5,000 Fingers of Dr. T", "text": ""}
{"id": "2938576", "revid": "339392", "url": "https://it.wikipedia.org/wiki?curid=2938576", "title": "The 7th Voyage of Sinbad", "text": ""}
{"id": "2938577", "revid": "1613450", "url": "https://it.wikipedia.org/wiki?curid=2938577", "title": "Chase", "text": ""}
{"id": "2938580", "revid": "76963", "url": "https://it.wikipedia.org/wiki?curid=2938580", "title": "James Gordon Bennett Sr.", "text": "Biografia.\nNato da una facoltosa famiglia cattolica scozzese nel piccolo villaggio di Keith (Contea di Moray), all'et\u00e0 di quindici anni entr\u00f2 al \"Blair College\", un seminario cattolico presso Aberdeen, per diventare sacerdote, come era desiderio dei suoi genitori. Poich\u00e9 le sue convinzioni personali non erano favorevoli n\u00e9 al Cattolicesimo n\u00e9 ad altre religioni tradizionali, dopo quattro anni abbandon\u00f2 il seminario; sin dai suoi primi articoli la sua avversione per la religione cattolica sar\u00e0 un elemento costante dei suoi scritti. Poco si sa dei primi anni successivi al suo abbandono degli studi, ma si ipotizza che abbia trascorso circa cinque anni viaggiando per la Scozia in visita nei suoi siti storici pi\u00f9 importanti, guadagnandosi da vivere come editorialista per i giornali locali. Nel 1819 si un\u00ec ad un suo caro amico per emigrare in Nuova Scozia dove visse per breve tempo insegnando nelle scuole, per spostarsi successivamente a Portland, nei pressi del piccolo villaggio di Addison, ed infine si trasfer\u00ec nel 1820 a Boston dove rimase colpito dai monumenti storici della recente rivoluzione. Dopo aver lavorato come correttore di bozze per tre anni per una casa editrice bostoniana, venne assunto dallo \"Charleston Courier\" in Carolina del Nord, in qualit\u00e0 di traduttore dallo spagnolo e durante questa esperienza inizi\u00f2 a nutrire simpatie per il sistema dello schiavismo. Nel 1823 si trasfer\u00ec a New York dove lavor\u00f2 come pubblicista \"freelance\" e come aiuto editore. Alla fine del 1826 divenne corrispondente a Washington per il \"New York Enquirer\" del diplomatico, drammaturgo ed editorialista Mordecai Manuel Noah, e grazie agli articoli di questo periodo divenne noto anche a livello nazionale. Alle elezioni presidenziali del 1828 Bennett fu uno strenuo sostenitore di Andrew Jackson (Partito Democratico-Repubblicano), e nel 1829 Bennett convinse l'allora editore del \"New York Courier\" James Watson Webb ad acquistare il \"New York Enquirer\", diventando il maggiore responsabile della nuova testata, per la quale cur\u00f2 personalmente le notizie di carattere finanziario e politico.\nDi fede nettamente democratica, Bennett, tramite il \"New York Courier and Enquirer\" cerc\u00f2 di appoggiare la politica, soprattutto economica, del Presidente Andrew Jackson. Nel 1832 Bennett abbandon\u00f2 la responsabilit\u00e0 della testata da quando il suo editore, Webb, inizi\u00f2 a dare una netta impostazione al giornale in favore del partito Whig. Nel 1835, in condizioni economiche davvero modeste, cerc\u00f2 di dare vita ad una propria testata, ovvero il \"New York Herald\", con l'intento di creare un giornale economico e politicamente aperto. Nonostante si diffondesse molto velocemente, soprattutto per la sua spregiudicatezza nella cronaca politica, la continua aggressione delle figure pi\u00f9 eminenti del mondo affaristico e politico, port\u00f2 a pesanti rappresaglie sulla sua persona, vedendosi aggredito per la strada e addirittura davanti all'entrata del suo giornale. Il suo articolo sull'assassinio della prostituta Helen Jewett e la pubblicazione della foto del suo cadavere sulla prima pagina del giornale nell'aprile 1836 suscitarono grande scalpore sia nel pubblico che nell'ambiente giornalistico per la spregiudicatezza dell'iniziativa.\nNel 1840 spos\u00f2 l'emigrante irlandese Henrietta Agnes Crean e l'anno successivo il successo editoriale dell'Herald port\u00f2 la testata ad avere corrispondenti persino nelle aule del Congresso. Sebbene fosse un fervente Democratico, si oppose sempre con ferma convinzione all'abolizionismo ed appoggi\u00f2 le istante dell'Unione solo in quanto baluardo contro il secessionismo degli Stati del sud. Alla fine della guerra di secessione il dissenso dall'abolizionista Lincoln (membro del Partito Repubblicano) divenne manifesto e non fu colmato nemmeno quando lo stesso Presidente offerse a Bennett l'incarico politico di ambasciatore a Parigi, che venne declinato da Bennett il quale per tutta risposta appoggi\u00f2 l'elezione di Andrew Johnson, democratico, uomo del sud, favorevole allo schiavismo e unionista. Tra i due nacque un vero e proprio connubio politico che non si interruppe nemmeno durante scelte difficilmente difendibili da parte del Presidente statunitense, di cui furono esempio il sostegno al veto contro la \"Freedmen's Bureau Bill\" e la \"Civil Rights Act del 1866\". Ben presto il \"New York Herald\" divenne il pi\u00f9 diffuso giornale statunitense ad appoggiare la politica presidenziale di Johnson, soprattutto nella sua continua contesa con il Congresso. Per questo stesso motivo Bennett si adoper\u00f2 per la creazione di un nuovo partito moderato che mettesse insieme Repubblicani, \"War Democrats\" e Democratici moderati provenienti dagli stati del sud. Fu cos\u00ec che alla fine del 1866 nacque grazie agli sforzi di Bennett il \"National Union Convention\" per appoggiare e consolidare all'interno del Congresso la fazione favorevole a Johnson. Tuttavia l'esperienza di questo nuovo movimento moderato risult\u00f2 fallimentare e l'elettorato degli stati settentrionali mostr\u00f2 di appoggiare il Congresso. Dopo un periodo in cui Bennett, facendo tesoro del fallimento della \"National Union Convention\", aveva iniziato a mostrare un certo distacco dal presidente Johnson, inizi\u00f2 nuovamente a dargli un forte sostegno quando scoppi\u00f2 il caso della deposizione del Segretario alla Guerra degli Stati Uniti d'America Edwin McMasters Stanton voluta dal Presidente.\nNel 1867 Bennett si ritir\u00f2 dalla direzione del giornale, che venne affidata a suo figlio James Gordon Bennett Jr. che prese definitivamente le redini dell'Herald nel 1869. Il legame di Bennett senior con il suo giornale fu cos\u00ec forte che appena uscito dall'attivit\u00e0 editoriale, cadde gravemente malato nel marzo 1872 a causa di una crisi epilettica le cui conseguenze le portarono alla morte il 1\u00ba giugno 1872."}
{"id": "2938582", "revid": "773636", "url": "https://it.wikipedia.org/wiki?curid=2938582", "title": "Chelmsford (disambigua)", "text": ""}
{"id": "2938583", "revid": "767487", "url": "https://it.wikipedia.org/wiki?curid=2938583", "title": "Taranto Cras Basket 2008-2009", "text": "Stagione 2008-2009 del Taranto Cras Basket.\nStagione 2008-2009.\nNella stagione 2008/09, nonostante la partenza della squadra guidata dal nuovo Coach Roberto Ricchini non sia stata delle migliori, riesce a vincere il campionato italiano battendo in finale l'Umana Venezia, con risultato finale di 52-56 a favore delle tarantine nella quarta partita, chiudendo la serie 3 a 1. Al termine della stagione arriva a disputare la finale di EuroCup Women contro la squadra turca del , perdendola.\nIl 3 ottobre 2009 bissa il successo in Supercoppa italiana contro il Club Atletico Faenza."}
{"id": "2938588", "revid": "767487", "url": "https://it.wikipedia.org/wiki?curid=2938588", "title": "Taranto Cras Basket 2009-2010", "text": "Stagione 2009-2010.\nNella stagione 2009/10 Taranto Cras Basket figura come imbattuta dopo il girone di andata, essendo riuscito a vincere le 11 partite contro tutti gli avversari della \"Regular Season\". Nel girone di ritorno, ancora imbattuta dopo 16 giornate, eguaglier\u00e0 il record di 16 vittorie consecutive iniziali del decennio sinora detenuto dal Napoli e conquistato durante la stagione 2004/05. Seguir\u00e0 la sconfitta contro Famila Schio per 74 a 61. Termina il campionato in solitario al primo posto con 42 punti e una sola sconfitta. Nei play-off scudetto il suo percorso \u00e8 netto nei quarti e in semifinale. Vince 2-0 contro Umbertide e 3-0 contro l'Umana Venezia. In finale contro Famila Schio \u00e8 costretta ad arrivare a gara 5, in cui, vincendo 64-52, conquista il terzo tricolore della sua storia, il primo conquistato davanti al proprio pubblico.\nIn questa stagione la Taranto Cras Basket fa il suo esordio nell'Euroleague, massima competizione europea, dalla quale, dopo aver superato il girone eliminatorio piazzandosi al 3\u00ba posto, verr\u00e0 eliminata per opera del Fenerbah\u00e7e S.K. negli ottavi di finale."}
{"id": "2938590", "revid": "547951", "url": "https://it.wikipedia.org/wiki?curid=2938590", "title": "Rifugio Giovanni Pedrotti", "text": "Il rifugio Giovanni Pedrotti (rifugio Rosetta) si trova sull'Altopiano della Rosetta, nelle Pale di San Martino, ad un'altezza di 2.581 metri sul livello del mare.\nStoria.\nIl rifugio \u00e8 posizionato nella parte centrale dell'Altopiano delle Pale di S. Martino ed \u00e8 stato costruito nel 1889 su progetto dell'ingegnere Annibale.\nNel 1896 venne ampliato. Il crescente interesse per il mondo dell'alpinismo spinse la S.A.T. a prendere in considerazione il progetto della costruzione di un edificio-albergo. Il progetto venne, per\u00f2, abbandonato a causa dell'inizio della grande guerra da cui il rifugio ne usc\u00ec incendiato.\nIl rifugio venne ripristinato e successivamente ampliato nel 1931 fino a poter ospitare 40 persone. La seconda guerra mondiale ebbe gli stessi effetti sul rifugio che venne incendiato, per rappresaglia, dai tedeschi.\nRicostruito nel 1952, fu intitolato a Giovanni Pedrotti.\nAccessi.\n\u00c8 accessibile da San Martino di Castrozza mediante impianto di risalita o tramite sentiero, dalla Val Canali - Primiero attraversando il Passo di Ball o il Passo Canali, da Gares via Orrido delle Comelle e dal rifugio Mulaz via Passo delle Farangole."}
{"id": "2938591", "revid": "177966", "url": "https://it.wikipedia.org/wiki?curid=2938591", "title": "Palazzo Da Sacco-Pincherle", "text": "Il Palazzo Da Sacco-Pincherle \u00e8 un palazzo di Verona.\nStoria.\nIl palazzo sorge su precedenti edifici altomedioevali, e tornando ancora pi\u00f9 indietro nel tempo l\u00ec sorgevano palazzi romani, come si \u00e8 potuto appurare da ritrovamenti di resti murari; infatti l'odierna via Armando Diaz \u00e8 stata un luogo abitato fin dall'antichit\u00e0.\nLa costruzione del palazzo avvenne molto probabilmente a cavallo tra il XIV secolo ed il XV secolo, durante gli anni di maggiore splendore della famiglia Da Sacco, che nel 1409 venne ammessa nella nobilt\u00e0 veronese.\nNell'ottocento il palazzo pass\u00f2 di propriet\u00e0 dalla famiglia Da Sacco alla famiglia Pincherle, che nel 1853 present\u00f2 un progetto per la ristrutturazione del palazzo, che prevedeva una trasformazione in forme neoclassiche. L'approvazione del progetto avvenne il 13 maggio dello stesso anno. La ristrutturazione avvenne dunque con gusto neoclassico, sovrapponendosi alla precedente architettura, gi\u00e0 in parte cambiata nel corso del settecento.\nDescrizione.\nLa facciata quattrocentesca non esiste pi\u00f9, sostituita da quella ottocentesca, ma all'interno molte sale derivano proprio dalla costruzione originale, e sono quindi molto interessanti per il loro valore architettonico ed artistico, con pareti e soffitti decorati.\nDell'edificio fanno parte anche una serie di botteghe, costruite durante il XV o il XVI secolo, che per il loro interesse sono state sottoposte ad un restauro di recupero. Il restauro ha mostrato che questa serie di botteghe derivano da tre distinti edifici di epoca romanica, che successivamente sono stati uniti. All'interno di uno di questi edifici \u00e8 presente una scena mitologica."}
{"id": "2938597", "revid": "115401608", "url": "https://it.wikipedia.org/wiki?curid=2938597", "title": "Dance and Love Selection Vol. 2", "text": "Dance And Love Selection Vol. 2 \u00e8 una compilation del dj Gabry Ponte disponibile dal 25 maggio 2010 che raccoglie tutti gli ultimi lavori della Dance And Love, una nuova casa discografica fondata dallo stesso Gabry Ponte.\nI brani che compongono la compilation sono 15."}
{"id": "2938600", "revid": "125307752", "url": "https://it.wikipedia.org/wiki?curid=2938600", "title": "Treno Misure Archimede", "text": "Il Treno Misure Archimede \u00e8 un convoglio di servizio diagnostico di RFI in grado di effettuare misure dettagliate dell'infrastruttura ferroviaria, allo scopo di verificarne lo stato e l'integrit\u00e0.\nLa semipilota e due carrozze specializzate sono attaccate al nuovo bagagliaio rosso-bianco-verde XMPR con la E.402B.101 in nuova livrea vedendola su Locomotiva FS E.402B mentre ci pu\u00f2 essere una composizione (E.402B.101 + Bagagliai Archimede + Bagagliaio ex Cisalpino (ora RFI) + E.402B.142.\nStoria.\nOgni rete ferroviaria ha la necessit\u00e0 di controlli e verifiche periodiche e straordinarie allo scopo di mantenere integro lo standard di sicurezza ed efficienza. In analogia a tante altre grandi societ\u00e0 e amministrazioni ferroviarie, le Ferrovie dello Stato italiane si sono pertanto dotate nel tempo di carrozze diagnostiche e di misura. Il primo treno diagnostico vero e proprio \u00e8 ritenuto il convoglio giapponese ad alta velocit\u00e0 serie \"0\" dipinto in giallo e ribattezzato \"Doctor Yellow\".\nL'8 luglio 2002 \u00e8 stato presentato ufficialmente l'ultimo nato di casa FS, il treno \"Archimede\", che si \u00e8 aggiunto alla serie di rotabili diagnostici FS denominati Aldebaran, Talete, Cartesio, Euclide e Galileo (tutti nomi di celebri scienziati, eccezion fatta per Aldebaran, la stella alfa della costellazione del Toro) che, rispetto ai precedenti, ha rappresentato non solo un vero e proprio salto di qualit\u00e0 ma anche il banco di prova per la costruzione dei due treni diagnostici, specifici per l'alta velocit\u00e0 e con caratteristiche di interoperabilit\u00e0, ETR 500-Y1 ed ETR 500-Y2, entrati in esercizio successivamente al 2005.\nL'assegnazione dell'appalto per la costruzione del treno \"Archimede\" \u00e8 avvenuta tramite gara europea. Si \u00e8 aggiudicata la commessa la Mer Mec di Monopoli, specialista del settore. Al progetto hanno lavorato cinquanta ingegneri e tecnici e quaranta altri tecnici specializzati per l'installazione dei sistemi. La costruzione dell'apparecchio ha richiesto 100\u00a0000 ore di lavoro. Le trasformazioni delle carrozze Z1 sono state\neseguite dalla Keller di Villacidro.\nCaratteristiche del convoglio.\nIl treno \u00e8 stato progettato con l'intenzione di poter disporre su un solo convoglio di una serie di sistemi in grado di misurare ogni parametro dell'infrastruttura ferroviaria con continuit\u00e0 (geometria del binario, interazione ruota rotaia e geometria della linea di alimentazione) e di fare questo a velocit\u00e0 fino a 200\u00a0km/h, riducendo la quantit\u00e0 di tempo impiegato per la diagnostica della linea, con minore occupazione della stessa e permettendo cicli di verifica pi\u00f9 frequenti.\nLa diagnostica.\nIl Treno Misure Archimede consente una manutenzione ciclica completa della linea; I treni diagnostici fino ad allora impiegati misuravano un numero limitato di parametri, questo nuovo modello invece misura le componenti di tutto l'armamento ferroviario, rotaia, traversine, massicciata, linea aerea di contatto e le tecnologie che controllano la circolazione dei treni.\nRFI \u00e8 stata il primo gestore europeo di rete ferroviaria a dotarsi di un treno con la caratteristica di poter misurare in maniera precisa pi\u00f9 di centoventi parametri alla velocit\u00e0 di 200\u00a0km/h. Da notare che anche le Ferrovie Nazionali Giapponesi (JNR) dispongono di un treno simile.\nIl tutto \u00e8 reso possibile grazie alla presenza di 57 calcolatori, con trasmissione dati a 30 gigabit per secondo, che elaborano le rilevazioni eseguite da 43 sensori ottici, 24 laser, 47 accelerometri e decine di sensori di forza, di velocit\u00e0, di posizione e di temperatura disseminati lungo tutto il treno; le postazioni di elaborazione di tutti i dati sono su due carrozze. Tutte le apparecchiature di bordo sono protette da qualsiasi interferenza elettromagnetica. Tutti i sistemi di misura comunicano fra loro, con un sistema di cablatura a fibra ottica. Il treno infine \u00e8 dotato di interfono, di telefono e di collegamento alla rete GSM.\nUna delle caratteristiche rilevanti del treno \u00e8 la localizzazione reale, con uno scarto di soli 5 centimetri, della \"progressiva chilometrica\" di ponti, gallerie, scambi ed altri punti singolari della linea.\nCi\u00f2 \u00e8 reso possibile tramite la collaborazione tra loro di 4 differenti sistemi: un rilevatore del numero di giri posto sulle quattro ruote di ogni carrozza, un rilevatore Doppler degli spazi, i dati trasmessi dai transponder posti in linea e la posizione geografica elaborata dai dati satellitari di tre gestori diversi.\nProtezione.\nPer proteggere le costose e importanti apparecchiature, ogni carrozza \u00e8 dotata di rilevatori di fumo, di sistema antincendio e di sistema anti-intrusione con sensori infrarossi e microonde. Inoltre sono installati sensori anti-rottura sui finestrini, interruttori ad apertura magnetica su tutte le porte e unit\u00e0 GSM collegata con la Polizia ferroviaria.\nLa composizione.\nIl treno Archimede ha una composizione di 5 carrozze (di cui una semipilota) ed una locomotiva. Ogni carrozza effettua rilevazioni specifiche: la carrozza semipilota ha la funzione di verifica dei sistemi di sicurezza e pressoch\u00e9 di \"sala conferenze\", la seconda carrozza ha il compito di controllare il corretto funzionamento degli apparati elettrici e della catenaria, la terza dell'armamento e dei sistemi di telecomunicazione, la quarta ospita l'elaboratore principale e la quinta ha funzione di magazzino-officina.\nLa prima carrozza.\nIn prima posizione troviamo una carrozza semipilota, ovvero una carrozza che, tramite una condotta speciale, anche comunemente chiamata \"telecomando\", \u00e8 in grado di controllare la locomotiva posta in spinta in coda al convoglio.\nAll'interno di questa prima carrozza troviamo due salottini da 8 posti ciascuno e da una sala multimediale con un tavolo da 12 postazioni dove i tecnici dell'infrastruttura si possono sedere ed effettuare riunioni per discutere, per esempio, delle rilevazioni fatte dal treno. La sala multimediale \u00e8 corredata da due proiettori di tipo multistandard che su megaschermi lenticolari proiettano grafici, dati e immagini riprese dalle telecamere in tempo reale. Le apparecchiature multimediali della sala sono comandate da una \"regia\" situata nella parte terminale della carrozza.\nSulla carrozza sono installate apparecchiature che verificano lo stato degli impianti di sicurezza e dei dispositivi di segnalamento lungo la linea (apparati di blocco automatico a correnti codificate) e l'RSB (ripetizione segnali di bordo).\nUna telecamera posta sull'imperiale riprende la linea aerea nella prospettiva con la quale viene vista dai macchinisti.\nLa seconda carrozza.\nLa seconda carrozza \u00e8 dedicata alle misurazioni degli impianti elettrici di alimentazione di linea. Il sistema di rilevazione \u00e8 stato testato per funzionare a pi\u00f9 di 300 chilometri orari e, grazie uno speciale sistema ottico senza elementi in movimento, riesce a compiere 2000 misurazioni al secondo, tra cui geometria statica della linea aerea ed usura e diametro dei cavi della linea alimentazione, ed \u00e8 in grado di effettuare rilevazioni con un errore pari al decimo di millimetro.\nIl sistema inoltre effettua rilevazioni senza il contatto diretto con la linea aerea perch\u00e9 costituito da un complesso sistema di speciali specchi, laser e telecamere. Il tutto poi viene registrato geograficamente grazie al GPS, con un margine di approssimazione di 5 centimetri.\nNonostante il sistema di specchi, telecamere e fasci laser di cui \u00e8 dotata la carrozza, su quest'ultima sono montati due pantografi per poter eseguire rilevazioni dinamiche dei fenomeni che si verificano con il contatto diretto dello strisciante del pantografo con la linea, quali il rollio dello strisciante in presa, temperatura e tensione, interazione dinamica pantografi/linea aerea.\nI due pantografi, inoltre, essendo di diverso tipo, permettono di poter acquisire rilevazioni applicabili a gran parte del parco locomotive in circolazione.\nAltre telecamere infine ispezionano la geometria della linea di contatto.\nPer completare l'ispezione della catenaria, al centro della carrozza, \u00e8 stata ricavata una torretta vetrata sopraelevata che consenta l'osservazione diretta della catenaria da parte dei tecnici.\nSempre su questa carrozza, con un sistema progettato ad hoc, vengono effettuate rilevazioni per quello che riguarda il campo delle telecomunicazioni con gli standard GSM, GSM-R ed Etacs per monitorare la qualit\u00e0 della copertura telefonica alla velocit\u00e0 di 200 kilometri orari, non solo per migliorare il servizio offerto alla clientela, ma anche per verificare il livello di sicurezza per le comunicazioni terra-treno del personale viaggiante.\nSono presenti, sempre in questa carrozza, sistemi per il calcolo della progressiva chilometrica e 4 PC multimediali con schermi al plasma collegati tra loro con una rete in fibra ottica e dedicati all'elaborazione dei dati acquisiti.\nLe apparecchiature sono situate nel sottocassa e sui carrelli, e collegate ai calcolatori interni mediante tecniche di telemetria a radio frequenza.\nLa terza carrozza.\nNella terza carrozza vengono acquisite misurazioni che riguardano l'armamento, ossia i valori di rotaia, binari, accelerazioni sviluppate sugli assi e accelerazioni che vengono trasmesse al corpo della carrozza che andranno ad influenzare il comfort dei viaggiatori.\nUn sistema di laser, sensori e telecamere consente la rilevazione di dati sulla geometria del binario (allineamento su piano orizzontale e verticale), profilo ed usura della rotaia, rispetto di scartamento e sopraelevazione (ovvero il corretto distanziamento tra le rotaie e il dislivello tra esse) e permette un'ispezione visiva dell'armamento tramite telecamere, tutto con un margine di approssimazione inferiore al decimo di millimetro.\nInoltre, mediante dei sensori che controllano rollii e beccheggi nelle diverse condizioni di marcia (rettilineo, curva, accelerazione e frenata), vengono rilevati i valori delle accelerazioni su carrelli e cassa.\nQuesti dati poi saranno anche messi a disposizione di imprese che sviluppano nuovi treni, per poter sviluppare un livello di comfort sempre maggiore, ma non solo: verranno poi anche utilizzati per capire la causa di un eventuale livello di comfort non ottimale dovuto allo stato del binario e per poter quindi eventualmente effettuare interventi di manutenzione localizzati molto precisamente grazie al GPS che permette di risalire alla progressiva chilometrica.\nQuesti dati, con la progressiva chilometrica (rilevata con l'interazione di GPS e calcolatori) ed elaborati con l'uso di complessi algoritmi verificano le condizioni di stress o di usura al quale \u00e8 sottoposto un determinato componente in un determinato punto di linea facendo in modo da poterne organizzare con largo anticipo i tempi di manutenzione (diagnostica predittiva).\nInfine nella met\u00e0 anteriore della carrozza troviamo locali di servizio riservati agli operatori tecnici di bordo (cucina e cabine letto con doccia).\nAnche in questa carrozza le apparecchiature sono collocate nel sottocassa e sui carrelli e collegate ai calcolatori interni mediante tecniche di telemetria a radio frequenza.\nLa quarta e la quinta carrozza.\nEsternamente sembrano due normali bagagliai, tranne che per la presenza di una telecamera per la video ispezione della linea di contatto e dei pantografi.\nAll'interno invece \u00e8 presente l'Unit\u00e0 di Diagnostica di sistema, ossia un'apparecchiatura che controlla il corretto funzionamento di tutte la strumentazione tecnologica di bordo.\nAl centro del secondo bagagliaio sono presenti la postazione del capotreno, un'officina di bordo ed un magazzino con i pezzi di ricambio.\nLa locomotiva.\nLa motrice \u00e8 una Locomotiva FS E.402B, in origine la numero 101 (un prototipo, l'unico, di E402B). Recentemente, a seguito di una revisione generale, ha cambiato livrea, acquistandone una con una fascia rossa sulle fiancate che si unisce ad una striscia anch'essa rossa. All'altezza dei carrelli inizia una fascia verde pantone. Le fiancate presentano ancora la scritta Treno \"ARCHIMEDE Treno misure di RETE FERROVIARIA ITALIANA\". La locomotiva, come tutte le E402B, \u00e8 equipaggiata da quattro motori, pesa novanta tonnellate e sviluppa una potenza di 6 MW, necessaria per raggiungere i 200\u00a0km/h. Pu\u00f2 funzionare sia in corrente continua a 3\u00a0kV, sia in corrente alternata a 25\u00a0kV. Le ragioni della scelta di questo locomotore sono il suo elevato peso e la potenza da esso generata, in modo che, lanciato a quella velocit\u00e0, stressi al massimo l'infrastruttura su cui si compiono le misure. La E.402B-101 \u00e8 dotata di apparecchiature, sensori speciali e telecamere che le consentono di effettuare ulteriori rilevazioni. I sensori installati misurano le forze e le accelerazioni che si generano tra pantografo e linea aerea, la tensione, le parti e perfino le scintille. Un ultimo sistema misura le correnti di binario, molto importanti ai fini della sicurezza.\nIl sistema di rilevamento con il quale sono equipaggiati i carrelli \u00e8 composto da una sensore che proietta fasci laser sui binari e da una telecamera che ne capta poi il riflesso per monitorare la divaricazione dei binari sotto il peso della locomotiva stessa.\nOra la locomotiva FS E.402B-101 originaria \u00e8 in composizione al treno raschia-ghiaccio (sempre di RFI), mentre titolare del treno Archimede \u00e8 la Locomotiva FS E.402B numero 142, in livrea gialla e blu senza la presenza di sensori o apparecchiature per le rilevazioni.\nL'equipaggio del treno.\nSul treno lavorano circa dodici persone, oltre al capotreno, ai macchinisti e a un supervisore tecnico. Ogni tecnico si occupa di una specifica parte, archivia i dati al termine della missione e trasmette tutto all'equipaggio di terra. Il personale di terra gestisce primariamente le anomalie rilevate nella linea, inviando via fax o via mail i dati necessari ai tecnici che si occupano della manutenzione della linea per un tempestivo intervento.\nI dati.\nI dati raccolti vengono elaborati dai tecnici del centro Diagnostico funzionale di RFI a Roma. L'elaborazione avviene settore per settore. I dati poi sono inseriti in Rete 2000 di RFI. Da questo momento in poi i responsabili compartimentali della pianificazione, programmano gli interventi da realizzare in modo tempestivo. Infine tutto viene archiviato presso il centro di Roma Tuscolana allo scopo di tenere una banca dati sullo stato di salute della rete nazionale.\nGli interventi.\nArchimede deve percorrere ottantamila chilometri di rete ogni anno dal luned\u00ec al venerd\u00ec con medie di 450\u00a0km al giorno. Ogni sera il treno viene portato nel deposito per rifornimenti, pulizie e manutenzione varia e viene fermato una settimana al mese per manutenzione straordinaria. Con tale frequenza le linee italiane vengono percorse pi\u00f9 volte nell'arco di un anno. La Milano-Napoli viene misurata una volta ogni due mesi circa, la trasversale Torino-Venezia una volta al mese, la Napoli-Reggio Calabria una volta ogni tre mesi, cos\u00ec come per la Ferrovia Adriatica. Le misure si compiono sul doppio binario e sui binari di transito nelle stazioni."}
{"id": "2938602", "revid": "345405", "url": "https://it.wikipedia.org/wiki?curid=2938602", "title": "WTA German Open 1997", "text": "Il WTA German Open 1997 \u00e8 stato un torneo di tennis giocato sulla terra rossa.\n\u00c8 stata la 27\u00aa edizione del German Open, che fa parte della categoria Tier I nell'ambito del WTA Tour 1997.\nSi \u00e8 giocato al Rot-Weiss Tennis Club di Berlino in Germania dal 12 al 18 maggio 1997.\nCampionesse.\nSingolare.\n Mary Joe Fern\u00e1ndez ha battuto in finale Mary Pierce 6\u20134, 6\u20132\nDoppio.\n Lindsay Davenport / Jana Novotn\u00e1 hanno battuto in finale Gigi Fern\u00e1ndez / Nata\u0161a Zvereva 6\u20132, 3\u20136, 6\u20132"}
{"id": "2938604", "revid": "251304", "url": "https://it.wikipedia.org/wiki?curid=2938604", "title": "Adriatico (incrociatore ausiliario)", "text": "L'Adriatico \u00e8 stato un incrociatore ausiliario della Regia Marina, gi\u00e0 motonave mista italiana.\nStoria.\nGli anni Trenta e la guerra civile spagnola.\nCostruita tra il novembre 1930 ed il giugno 1931 nei Cantieri Riuniti dell'Adriatico di Monfalcone (numero di costruzione ed assemblaggio 244, numero di completamento 204) unitamente alle gemelle \"Barletta\", \"Brindisi\", \"Brioni\", \"Zara\", \"Lero\" e \"Monte Gargano\", l'unit\u00e0 era originariamente una motonave mista da 1976 (per altre fonti 1986) tonnellate di stazza lorda e 1069 (o 1070) tonnellate di stazza netta. Quattro stive della capienza di 1864 metri cubi permettevano una portata lorda di 1231 (o 1220, o 1240) tonnellate, mentre nelle cabine potevano trovare posto in tutto 72 passeggeri. (per altre fonti 68, ovvero 22 in prima classe, 24 in seconda e 22 in terza). Due motori diesel FIAT, della potenza complessiva di 3300\u00a0hp (per altre fonti 2200 o 2800), consumando 11,5 tonnellate di carburante al giorno, azionavano due eliche (per altre fonti una sola), consentendo una velocit\u00e0 di 14,5 (per altre fonti 14 o 15,8). nodi.\nIscritta con matricola 51 al Compartimento marittimo di Bari, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari). Il 21 marzo 1932 la societ\u00e0 Puglia conflu\u00ec, insieme ad alcune altre compagnie di navigazione adriatiche, nella Societ\u00e0 di Navigazione San Marco, con sede a Venezia, che il 4 aprile di quello stesso anno divenne Compagnia Adriatica di Navigazione. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione. L'\"Adriatico\" segu\u00ec quindi tali mutamenti di proprietario, entrando infine a far parte della flotta dell'Adriatica.\nNei primi anni di servizio la motonave venne utilizzata sulla linea numero 54, che univa l'Adriatico al Pireo e quindi ad Istanbul. Nel 1935 l'\"Adriatico\" venne noleggiato ed utilizzato nel trasporto di truppe e materiali verso il Corno d'Africa, ov'era in corso la guerra d'Etiopia, che avrebbe portato alla nascita dell'Africa Orientale Italiana.\nLa motonave venne requisita una prima volta il 15 settembre 1936, durante la Guerra di Spagna, assumendo il nome di copertura di \"Lago\", svolgendo quattro missioni. Nella prima missione l'\"Adriatico\" part\u00ec da La Spezia e giunse a Lisbona e poi a Huelva, mentre in quelle successive, con partenza da La Spezia e Cagliari, la nave si port\u00f2 a Siviglia e Melilla.\nIl 13 febbraio 1937, terminate le missioni in Spagna, l'\"Adriatico\" riprese il servizio civile e commerciale sulla rotta Venezia-Trieste-Pola-Lussino-Zara-Sebenico-Spalato-Ragusa-Cattaro-Antivari-San Giovanni di Medua-Durazzo-Valona-Brindisi-Bari-Manfredonia-Barletta-Bari.\nIl 1\u00ba marzo 1937 la motonave venne nuovamente requisita dalla Regia Marina, armata e, il 1\u00ba aprile 1937, iscritta nel ruolo del Naviglio ausiliario dello Stato. A partire dal 19 aprile 1937 l'\"Adriatico\", nuovamente sotto il nominativo temporaneo di \"Lago\", venne adibito a missioni di pattugliamento nel bacino occidentale del Mediterraneo, sulle coste della Spagna, alternandosi in tale compito con la gemella \"Barletta\". Issata temporaneamente bandiera spagnola, la nave venne utilizzata per il blocco del canale di Sicilia, avendo base a Favignana, sino al 7 settembre 1937.\nIl 10 novembre 1937 l'\"Adriatico\", tornato sotto bandiera italiana, venne dislocato a Tobruk, aggregato alla locale Forza Navale, ed utilizzato in compiti di vigilanza nel Mediterraneo centro-orientale. A partire dal 18 giugno 1938 la motonave svolse tredici missioni di trasporto di rifornimenti per le truppe spagnole nazionaliste, sulla rotta Gaeta-Cadice.\nRientrata a Napoli dall'ultima di tali missioni il 24 marzo 1939, l'unit\u00e0 venne poi utilizzata per il trasporto di truppe da Brindisi a Durazzo nel corso delle operazioni per l'occupazione dell'Albania.\nDopo la restituzione alla societ\u00e0 proprietaria, l'\"Adriatico\" fu impiegato dapprima, dal 2 maggio 1939, sulla tratta che univa il Mare Adriatico a Soria ed Alessandria d'Egitto, e poi \u2013 dopo un viaggio straordinario effettuato il 6 aprile 1939 sulla rotta Trieste-Venezia-Fiume-Valona-Bari \u2013, a partire dal 6 giugno 1939, esplet\u00f2 servizio civile sulla linea commerciale Bari-Brindisi-Valona-Brindisi-Bari-Brindisi-Porto Edda-Brindisi-Bari, alternandosi anche sulle linee dell'Albania e della Dalmazia.\nIl 29 agosto 1939 la motonave venne nuovamente requisita a Venezia. Derequisita il 5 novembre 1939, l'unit\u00e0 venne quindi sottoposta a lavori, sempre a Venezia, che si conclusero il 14 novembre; l'indomani l'\"Adriatico\" salp\u00f2 da Venezia e si trasfer\u00ec a Bari. La motonave torn\u00f2 poi a Venezia per altri lavori l'8 aprile 1940, permanendo per tre giorni nel porto veneto.\nLa seconda guerra mondiale.\nL'11 maggio 1940 l'\"Adriatico\" fu requisito per l'ultima volta, a Venezia, dalla Regia Marina ed il 1\u00ba giugno di quell'anno fu iscritto nel ruolo del naviglio ausiliario dello Stato, classificato come posamine, venendo infatti dotato delle attrezzature necessarie al trasporto ed alla posa di 90 ordigni (altre fonti parlano di 60 mine).\nIl 6 giugno 1940 l'\"Adriatico\" svolse la prima missione come unit\u00e0 militare, effettuando la posa di un campo minato nel canale di Sicilia, tra Porto Empedocle e Castellammare del Golfo. Quattro giorni pi\u00f9 tardi, all'atto dell'ingresso dell'Italia nella seconda guerra mondiale, la nave risultava assegnata al Gruppo Navi Ausiliarie Dipartimentali del Comando Militare Marittimo Sicilia, con base a Messina.\nPi\u00f9 avanti nel corso del 1940 l'\"Adriatico\" fu riclassificato come incrociatore ausiliario ed equipaggiato con due cannoni da 120/45 mm e due mitragliere da 13,2 mm (altre fonti parlano anche di due scaricabombe di profondit\u00e0). L'equipaggio venne militarizzato. Terminati i lavori, la nave venne adibita a compiti di scorta convogli, che a partire dal 1941 effettu\u00f2 sulle rotte verso l'Albania e la Grecia.\nDal 7 ottobre dello stesso anno l'incrociatore ausiliario fu di base ad Augusta, per proteggere nelle loro missioni i posamine ausiliari \"Reggio\" ed \"Aspromonte\", anch'essi ricavati da unit\u00e0 mercantili requisite (si trattava di due traghetti delle Ferrovie dello Stato impiegati in tempo di pace nel servizio nello Stretto di Messina), utilizzati nella posa di campi minati nelle acque circostanti lo stretto di Messina. In seguito la nave venne sottoposta a Reggio Calabria a lavori per incrementare l'armamento contraereo: i due cannoni da 120/45 mm vennero rimpiazzati da due pezzi da 100/45, mentre alle due mitragliere da 13,2 mm se ne aggiunsero altrettante da 20 mm (per altre fonti vennero aggiunte anche altre due mitragliere da 13,2 mm).\nIl 23 novembre 1941 l'\"Adriatico\", al comando del capitano di corvetta Emanuele Campagnoli, salp\u00f2 da Reggio Calabria diretto a Bengasi (tale viaggio avrebbe dovuto essere, per l'\"Adriatico\", il primo con destinazione l'Africa), ma, causa un allarme aereo, dovette dirottare su Argostoli, capoluogo dell'isola greca di Cefalonia, dove giunse due giorni pi\u00f9 tardi. Il 30 novembre l'unit\u00e0 lasci\u00f2 Argostoli per scortare a Bengasi il piroscafo \"Capo Vita\", ma non arriv\u00f2 mai a destinazione: intorno alle tre di notte (per altre fonti alle due). del 1\u00ba dicembre l'\"Adriatico\" s'imbatt\u00e9 nelle unit\u00e0 britanniche della Forza K (distaccate alle 23.30 della sera precedente per distruggerlo), composta dagli incrociatori leggeri \"Aurora\" e \"Penelope\" e dal cacciatorpediniere \"Lively\":. l'avvistamento da parte delle unit\u00e0 inglesi avvenne alla distanza di dodici miglia nautiche. Alle 3.04 la nave (che aveva intercettato i segnali di scoperta delle unit\u00e0 inglesi ed aveva proseguito la navigazione, in quanto il comandante Campagnoli aveva ritenuto di poter passare di prua, e non visto, rispetto alla formazione) fu colpita da una prima bordata dell'\"Aurora\", sparata dalla distanza di poco meno di 5500 metri, dopo di che l'incrociatore inglese ordin\u00f2 all'equipaggio italiano di abbandonare la nave: ignorando l'ordine, l'\"Adriatico\" prosegu\u00ec nella navigazione. L'\"Aurora\" spar\u00f2 una seconda bordata, mettendo a segno un colpo, e fu nuovamente dato l'ordine di abbandonare la nave: al contrario, alle 3.15, i cannoni di prua dell\u2019\"Adriatico\" aprirono il fuoco in una vana reazione, ma esplosero centrati da una terza salva. L'incrociatore ausiliario fu in breve ridotto ad un relitto in fiamme, venendo abbandonato dall'equipaggio.\nIl cacciatorpediniere \"Lively\" ricevette l'ordine di finire la nave, ormai condannata. Abbandonato dai sopravvissuti e divorato dall'incendio scoppiato a bordo, l'\"Adriatico\", scosso da numerose esplosioni, salt\u00f2 in aria dopo circa un'ora (per altre fonti dopo due ore dall'inizio dello scontro), inabissandosi, verso le quattro del mattino, a circa 56 miglia da Bengasi (nel punto 37\u00b052' N e 20\u00b035' E).\nLa maggior parte dell'equipaggio riusc\u00ec a porsi in salvo; il comandante Campagnoli fu l'ultimo ad abbandonare la nave. Il \"Lively\" recuper\u00f2 21 sopravvissuti (due ufficiali e 19 tra sottufficiali e marinai), mentre altri 66 uomini\u00a0\u2013 salvatisi su due scialuppe \u2013, che si erano rifiutati di essere salvati dalla nave avversaria furono tratti in salvo dal cacciatorpediniere italiano \"Giovanni Da Verazzano\", sopraggiunto alcune ore pi\u00f9 tardi. Tra l'equipaggio civile militarizzato, composto da 33 uomini, vi furono quattro tra morti e dispersi."}
{"id": "2938607", "revid": "767487", "url": "https://it.wikipedia.org/wiki?curid=2938607", "title": "Antonio Durazzini", "text": ""}
{"id": "2938609", "revid": "339392", "url": "https://it.wikipedia.org/wiki?curid=2938609", "title": "Scandalo Enimont", "text": ""}
{"id": "2938610", "revid": "32741", "url": "https://it.wikipedia.org/wiki?curid=2938610", "title": "Lino Mutti", "text": ""}
{"id": "2938613", "revid": "1001457", "url": "https://it.wikipedia.org/wiki?curid=2938613", "title": "Nazionale di pallanuoto maschile della Repubblica Democratica Tedesca", "text": "La nazionale di pallanuoto maschile della Germania dell'Est \u00e8 stata la rappresentativa pallanuotistica della Repubblica Democratica Tedesca in campo maschile nelle competizioni internazionali. \u00c8 stata attiva dagli anni cinquanta fino alla riunificazione tedesca.\nNella sua storia ha partecipato ad una Olimpiade e ha conquistato un argento europeo."}
{"id": "2938615", "revid": "6923", "url": "https://it.wikipedia.org/wiki?curid=2938615", "title": "Fritz G\u00fcnther von Tschirschky", "text": "Biografia.\nNipote del diplomatico Heinrich von Tschirschky, Fritz G\u00fcnther apparteneva ad una nobile famiglia della Slesia; venne educato all'Accademia Militare di Breslavia e fu tenente di un reggimento di cavalleria durante l'ultimo anno della prima guerra mondiale, servendo sul fronte orientale in Masuria.\nFinita la guerra studi\u00f2 all'Universit\u00e0 di Marburgo storia e fece parte dei Freikorps come ufficiale; partecip\u00f2 alla repressione dei moti comunisti a Braunschweig.\nDi carattere conservatore e monarchico, inizialmente vide di buon occhio il carattere conservatore e antibolscevico della politica di Paul von Hindenburg, ma quando Adolf Hitler prese il potere in Germania, prese a non sperare pi\u00f9 in un ritorno monarchico degli Hohenzollern. Durante il periodo della Repubblica di Weimar, aveva infatti preso accordi con Walther von L\u00fcttwitz ed Elard von Oldenburg-Januschau per la successione al trono tedesco del kronprinz Guglielmo di Prussia e di sua moglie, la principessa Cecilia di Meclemburgo.\nFu coinvolto, dal segretario di Franz von Papen, Herbert von Bose, nella cosiddetta Rivoluzione conservatrice contro i nazisti. Rimase profondamente turbato dall'assassinio di due suoi superiori e amici, Kurt von Schleicher e Ferdinand von Bredow da parte delle SS e dal trattamento riservato dai nazisti al generale Werner von Fritsch, cos\u00ec entr\u00f2 a far parte dell'Abwehr dell'ammiraglio Wilhelm Canaris come informatore.\nLo statuto antinazista dell'Abwehr gli venne presentato dal suo ex collega dei Freikorps Friedrich von Prittwitz und Gaffron, e Fritz si fece ampiamente valere come informatore sulla atrocit\u00e0 commesse dalle SS.\nNel 1941 Fritz venne arrestato e poi esiliato in Gran Bretagna per aver denunciato popolarmente i crimini del Campo di concentramento di Lichtenburg, ma continu\u00f2 a collaborare con l'Abwehr anche da l\u00ec, facendo da corriere per il diplomatico olandese Johan Paul van Limburg Stirum nel continente, portando in Inghilterra le prime notizie sull'Olocausto.\nFu testimone dei crimini di guerra commessi dai nazisti durante il processo di Norimberga; fu poi ambasciatore in Ungheria e in Danimarca e collaboratore di Konrad Adenauer."}
{"id": "2938616", "revid": "21880", "url": "https://it.wikipedia.org/wiki?curid=2938616", "title": "Ophrys passionis majellensis", "text": ""}
{"id": "2938617", "revid": "767487", "url": "https://it.wikipedia.org/wiki?curid=2938617", "title": "In the Zone (DVD)", "text": "In the Zone \u00e8 il quinto DVD musicale della popstar statunitense Britney Spears, pubblicato il 6 aprile 2004.\nDescrizione.\nIl DVD contiene alcune esibizioni delle canzoni contenute nel quarto album di inediti della cantante, In the Zone, backstage dei video dei singoli del nuovo album e una galleria fotografica.\nAl DVD era allegato un CD bonus, con alcuni remix e canzoni mai pubblicate prima.\nNegli Stati Uniti, il DVD \u00e8 stato il DVD pi\u00f9 comprato per una settimana ed \u00e8 stato certificato platino."}
{"id": "2938620", "revid": "110157", "url": "https://it.wikipedia.org/wiki?curid=2938620", "title": "Darik's Boot and Nuke", "text": "Darik's Boot and Nuke (DBAN) \u00e8 un sistema software open source per la cancellazione completa dei dischi rigidi di un computer.\nLa cancellazione dei dati \u00e8 ottenuta sovrascrivendo il contenuto dei dischi con numeri casuali ottenuti usando l'algoritmo Mersenne Twister o ISAAC, oppure con il metodo Gutmann.\nL'applicativo viene distribuito prevalentemente come immagine di boot per CD o USB (basata su un sistema Unix), compatibile con architetture PowerPC e X86.\nViene solitamente usato per cancellare i dati degli hard disk di PC usati destinati alla vendita o allo smaltimento."}
{"id": "2938623", "revid": "1543377", "url": "https://it.wikipedia.org/wiki?curid=2938623", "title": "Arborea (incrociatore ausiliario)", "text": "L'Arborea \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nIl servizio come nave mercantile.\nCostruita nei cantieri OTO del Muggiano per la Compagnia Italiana Transatlantica (CITRA) tra il 1928 ed il 1929, la nave era in origine una motonave passeggeri da 4959 (o 4960) tonnellate di stazza lorda, lunga 111,1 metri e larga 15,2 (altre fonti riportano invece come dimensioni 96,2 metri di lunghezza per 13,4 di larghezza, ma si tratta probabilmente di dati errati). Grazie a tre motori diesel da 4500 CV (7000 HP asse e 1511 HP nominali) su tre eliche, prodotti dalla FIAT Grandi Motori di Torino, la nave poteva raggiungere la velocit\u00e0 di 16 nodi. Gli interni vennero progettati dall'architetto bolognese Melchiorre Bega.\nNel marzo 1932 la CITRA si fuse con la Flotte Riunite Florio formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. L'\"Arborea\" segu\u00ec i mutamenti delle societ\u00e0 armatoriali, venendo iscritta, con matricola 399, al Compartimento marittimo di Napoli.\nNel 1936, a seguito delle problematiche insorte con il Regno Unito a causa della guerra d'Etiopia, l'\"Arborea\" venne requisita e sottoposta a lavori di trasformazione in \u00abnave corsara\u00bb, da utilizzarsi in caso dello scoppio di un conflitto con la Gran Bretagna. In seguito a tali lavori la nave venne provvista di quattro cannoni da 120/40 mm e delle attrezzature necessarie all'imbarco di due idrovolanti CANT Z.25 AR con ali ripiegabili, senza per\u00f2 imbarcare catapulte per il lancio di tali velivoli, non essendo ci\u00f2 possibile per mancanza di spazio. La nave venne quindi impiegata come trasporto nel conflitto d'Etiopia. A fine maggio 1936 l'unit\u00e0 lasci\u00f2 l'Africa Orientale Italiana, dopo aver ospitato la cantante ed animatrice Maria Uva, ed il 3 giugno 1936 giunse a Napoli trasportandovi il maresciallo d'Italia Pietro Badoglio, che tornava in Italia dopo la conquista dell'Etiopia. Dopo la conclusione della guerra l'\"Arborea\" torn\u00f2 alla navigazione di linea.\nLa seconda guerra mondiale.\n1940.\nIl 12 giugno 1940, due giorni dopo l'entrata dell'Italia nella seconda guerra mondiale, l'\"Arborea\" venne requisito dalla Regia Marina a Napoli ed iscritto nel ruolo del naviglio ausiliario dello Stato come incrociatore ausiliario, con matricola \"D 5\". Armato con quattro cannoni da 120/45 mm (per altra fonte da 102/45 Mod. 1917) e sei mitragliere da 13,2 mm, l'\"Arborea\" venne destinato principalmente a compiti di scorta ai convogli.\nIl 21 ottobre 1940, con la ricostituzione del Comando Superiore Traffico Albania (Maritrafalba, in precedenza gi\u00e0 attivo dal 5 settembre al 12 ottobre 1940), l'\"Arborea\" venne messo a disposizione di tale Comando per compiti di trasporto truppe, nonch\u00e9 come riserva in caso dell'impossibilit\u00e0 di utilizzare uno o pi\u00f9 degli altri incrociatori ausiliari assegnati a Maritrafalba per il servizio di scorta convogli da e per l'Albania.\nIl 25 novembre l'incrociatore ausiliario, insieme alla torpediniera \"Andromeda\", part\u00ec da Bari alle 3.30 per scortare a Durazzo le motonavi \"Verdi\" e \"Puccini\", che trasportavano 1496 militari e 80,5 tonnellate di rifornimenti, giungendo a destinazione alle 16. Due giorni dopo l'\"Arborea\" salp\u00f2 da Bari alle quattro del mattino insieme alla torpediniera \"Calatafimi\", scortando i piroscafi \"Italia\" e \"Quirinale\" e la motonave \"Donizetti\", con a bordo 2886 uomini di truppa, 105 quadrupedi e 278 tonnellate di rifornimenti, e raggiungendo Durazzo alle 13.50 di quello stesso giorno.\nIl 2 dicembre 1940 l'\"Arborea\" salp\u00f2 da Brindisi alle 22.40, insieme all'incrociatore ausiliario \"Citt\u00e0 di Genova\" e sotto la scorta dell'incrociatore ausiliario \"Egeo\", per trasportare a Durazzo 1561 uomini ed 81 tonnellate di rifornimenti: le navi giunsero a destinazione alle 8.30 del 3 dicembre. \"Arborea\" e \"Citt\u00e0 di Genova\", sempre sotto la scorta dell'\"Egeo\", lasciarono Durazzo all'1.20 del 4 dicembre, scarichi, giungendo a Bari alle 15.30.\nL'8 dicembre, alle 00.30, l'\"Arborea\", impiegato come trasporto, part\u00ec da Bari insieme ai piroscafi \"Galilea\" ed \"Aventino\" (i tre mercantili trasportavano in tutto 2755 uomini, 145 quadrupedi e 104 tonnellate di rifornimenti), scortati dalla torpediniera \"Castelfidardo\" e dall'incrociatore ausiliario \"Barletta\", arrivando a Durazzo alle 11.15. La nave ripart\u00ec da Durazzo alle 00.45 del 9 dicembre, insieme alla torpediniera \"Solferino\", scortando i piroscafi \"Monstella\" ed \"Aventino\" e la motonave \"Marin Sanudo\", che tornavano vuoti a Bari, dove giunsero alle 17.20.\nL'\"Arborea\" ripart\u00ec da Bari a mezzanotte del 15 dicembre, insieme al piroscafo \"Galilea\" ed alle motonavi \"Verdi\" e \"Puccini\", per trasportare a Valona il primo scaglione della Divisione Fanteria \u00abAcqui\u00bb, ossia 3936 uomini ed 80 tonnellate di materiali. Il convoglio, scortato dalla torpediniera \"Castelfidardo\" e dall'incrociatore ausiliario \"Brindisi\", giunse nel porto albanese all'una del pomeriggio del giorno stesso. Il 19 dicembre, alle 7.30, l'\"Arborea\" ripart\u00ec da Valona diretto a Brindisi, scortandovi il grosso piroscafo \"Sardegna\", che rientrava scarico, e giungendo in porto dopo otto ore.\n1941.\nIl 24 gennaio 1941 l'\"Arborea\" rilev\u00f2 la torpediniera \"Nicola Fabrizi\" nella scorta alle motonavi scariche \"Citt\u00e0 di Marsala\" e \"Citt\u00e0 di Bastia\", giunte a Brindisi da Durazzo (da dov'erano partite a mezzanotte) alle 7.30 insieme al piroscafo \"Campidoglio\", e le condusse a Bari.\nIl 17 maggio l'incrociatore ausiliario lasci\u00f2 Napoli per scortare a Corinto i piroscafi tedeschi \"Trapani\", \"Spezia\" e \"Livorno\", aventi un carico di personale e materiale della Wehrmacht. Il 20 maggio, intorno alle 14.30, le navi (cui si era provvisoriamente aggiunto, a Taranto, il piroscafo \"Laura C.\"), lasciata Taranto, dove avevano fatto scalo, giunsero in vista di un altro convoglio, in navigazione da Brindisi a Patrasso, composto dal piroscafo \"Annarella\", dalle navi cisterna \"Strombo\" e \"Dora C.\" e con la scorta dell'anziano cacciatorpediniere \"Carlo Mirabello\" e dell'incrociatore ausiliario \"Brindisi\". Il \"Laura C.\", come previsto, si separ\u00f2 dalle altre navi per unirsi al convoglio scortato dal \"Mirabello\", dopo di che i due convogli (quello scortato dall'\"Arborea\" procedeva un po' pi\u00f9 velocemente, ed al largo di Santa Maria di Leuca aveva oltrepassato l'altro) si persero di vista durante la notte. Rimasto poi tuttavia indietro, il convoglio dell'\"Arborea\" giunse nuovamente in vista dell'altro nella mattinata del 21, dopo che il \"Mirabello\" aveva avuto la prua asportata in seguito all'urto contro una mina al largo di Capo Dukato sull'isola di Santa Maura (sullo stesso campo minato, posato la notte precedente dal posamine HMS \"Abdiel\", era affondata, poco prima, anche la cannoniera \"Pellegrino Matteucci\", mentre il \"Mirabello\", irreparabilmente danneggiato, si sarebbe autoaffondato alle 11.45): alle 10.45 il Brindisi si avvicin\u00f2 all'\"Arborea\", in arrivo insieme ai tre piroscafi tedeschi, e, giunto a portata di voce, lo inform\u00f2 del fatto che il passaggio era probabilmente minato. A mezzogiorno, pertanto, l'\"Arborea\" ed il relativo convoglio invertirono la rotta e diressero su Corf\u00f9. Intorno alle 6.30 del 22 maggio le navi entrarono a Porto Edda, e successivamente raggiunsero Corinto.\nIl 7 giugno l'unit\u00e0 fu di scorta ai piroscafi \"Assab\" ed \"Addis Abeba\" in navigazione da Patrasso a Taranto, mentre una settimana pi\u00f9 tardi, insieme al vecchio cacciatorpediniere \"Augusto Riboty\", scort\u00f2 da Valona a Patrasso i piroscafi \"Francesco Crispi\" e \"Galilea\" con un carico di materiali. Il 19 giugno l'\"Arborea\" scort\u00f2 da Patrasso a Taranto la motonave \"Citt\u00e0 di Agrigento\" ed il piroscafo \"Annarella\", che trasportavano personale e materiale delle forze tedesche, mentre il 25 fu di scorta alla nave cisterna \"Ossag\", in navigazione da Taranto a Patrasso con un carico di carburante per la Wehrmacht.\nUn mese pi\u00f9 tardi, il 25 luglio, l'\"Arborea\" scort\u00f2 da Gallipoli a Patrasso la nave cisterna \"Campina\", mentre il 29 luglio fu di scorta, da Patrasso a Bari, al piroscafo \"Monstella\" con a bordo militari che rimpatriavano. Il 1\u00ba agosto l'incrociatore ausiliario scort\u00f2 da Brindisi a Valona il piroscafo \"Cesco\", con personale e materiale militare diretto in varie destinazioni, mentre l'indomani, insieme alla torpediniera \"Antares\", scort\u00f2 da Valona a Brindisi la motonave \"Puccini\", con truppe che rimpatriavano. Il 4 agosto la nave fu di scorta al \"Cesco\" che trasportava militari che rimpatriavano da Valona a Brindisi.\nIl 22 settembre 1941 l'\"Arborea\", insieme all'anziana torpediniera \"Francesco Stocco\", scort\u00f2 da Brindisi a Patrasso i piroscafi \"Francesco Crispi\" e \"Piemonte\", che trasportavano personale del Regio Esercito e della Regia Marina diretto a varie destinazioni. Il 1\u00ba ottobre l'incrociatore ausiliario, insieme alla torpediniera \"Altair\", scort\u00f2 da Patrasso a Bari \"Piemonte\", \"Crispi\" e \"Viminale\" con 2200 militari che rimpatriavano. Il 6 ottobre la nave, insieme alla torpediniera \"Giacomo Medici\", scort\u00f2 da Bari a Durazzo \"Italia\", \"Milano\" e \"Rosandra\", con personale militare diretto a varie destinazioni, ed il giorno seguente \"Arborea\" e \"Medici\" scortarono gli stessi tre piroscafi che rientravano da Durazzo a Bari trasportando la Divisione \u00abLupi di Toscana\u00bb, che tornava in Italia.\nIl 9 ottobre l'\"Arborea\" scort\u00f2 da Bari a Patrasso il piroscafo \"Polcevera\" e la nave cisterna \"Thessalia\", aventi un carico di rifornimenti, mentre il 20 fu di scorta, da Bari a Patrasso, ai piroscafi \"Maddalena G.\" e \"Pasubio\", carichi di materiali. La mattina del 22 ottobre l'incrociatore ausiliario, al comando del capitano di corvetta Amato, lasci\u00f2 Patrasso per scortare a Brindisi il piroscafo tedesco (gi\u00e0 greco) \"Virginia S.\" e le navi cisterna \"Balcic\" (rumena) e \"Balkan\" (bulgara). Alle 8.25 del 23 ottobre (ora inglese) il sommergibile britannico \"Truant\" avvist\u00f2 il convoglio a poco meno di 11.000 metri di distanza, con il \"Virginia S.\" (per altre fonti l'\"Arborea\") che procedeva in testa. Le navi erano disposte in formazione a triangolo, e procedevano a 6,8 nodi di velocit\u00e0. Alle 8.35 il sommergibile manovr\u00f2 per attaccare l'\"Arborea\", ma, a causa delle continue variazioni di rotta di questa nave, alle 9 dovette rinunciare scegliendo invece come bersaglio il \"Virginia S.\", contro cui lanci\u00f2 due siluri alle 9.14 (10.14 ora italiana). Alle 10.14 ora italiana, mentre l'\"Arborea\" era impegnato in un'accostata sulla dritta, il \"Virginia S.\" fu centrato da entrambe le armi, sul lato sinistro in corrispondenza dell'albero di trinchetto, e s'inabiss\u00f2 in meno di quattro minuti, in posizione 39\u00b048' N e 19\u00b006' E (26 miglia ad ovest dell'estremit\u00e0 nordoccidentale di Corf\u00f9). Pur non essendo state avvistate scie di siluri, il comandante Amato ritenne che il piroscafo fosse stato silurato da un sommergibile, pertanto, portata la nave alla massima velocit\u00e0, si port\u00f2 sul punto dove stimava trovarsi l'unit\u00e0 nemica e lanci\u00f2 delle bombe di profondit\u00e0, dopo di che lev\u00f2 il segnale di \u00ab\"sommergibile a sinistra\"\u00bb, ordinando alle due navi cisterna di dirigere verso nord, a zig zag, alla massima velocit\u00e0. \"Balcic\" e \"Balkan\" virarono quindi in modo da impedire un altro attacco, mentre l'\"Arborea\" si tenne nelle vicinanze, continuando a manovrare: alle 9.42 il \"Truant\" lanci\u00f2 un siluro contro l'incrociatore ausiliario, da 1800 metri (in posizione 39\u00b052' N e 19\u00b000' E), ritenendo di averlo colpito provocando danni non molto gravi ed un leggero appoppamento. Di fatto la nave italiana non era stata colpita, e pass\u00f2 quindi al contrattacco, lanciando quattro o cinque bombe di profondit\u00e0. 35 dei 36 uomini del \"Virginia S.\" (il trentaseiesimo, un marinaio greco, mor\u00ec nell'affondamento) si misero in salvo nelle due scialuppe di cui la nave era dotata, e, in considerazione della notevole distanza che li separava dall'\"Arborea\", alzarono le vele per raggiungere Valona con i propri mezzi. Avendo notato che le due lance procedevano senza problemi e con il vento a favore, il comandante Amato ritenne meglio non lasciare che \"Balcic\" e \"Balkan\", disarmati e non al corrente delle rotte di sicurezza, continuassero senza scorta, pertanto riform\u00f2 il convoglio e, per portare i due mercantili lontani dalla zona a rischio pi\u00f9 velocemente possibile, fece rotta su Valona, arrivandovi alle 18 (l'equipaggio del \"Virginia S.\" raggiunse Punta Linguetta, a Saseno, un'ora dopo).\nIl 27 ottobre la nave scort\u00f2 da Valona a Brindisi le navi cisterna \"Balcik\" e \"Balkan\" (trasportando anche gli uomini del \"Virginia S.\", che sbarc\u00f2 a Bari), mentre il 1\u00ba novembre scort\u00f2 da Brindisi a Patrasso i piroscafi \"Hermada\" e \"Capo Pino\", carichi di rifornimenti. Il 12 novembre l'\"Arborea\" fu di scorta al piroscafo \"Macedonia\", carico di munizioni, da Patrasso a Corf\u00f9, mentre il giorno seguente scort\u00f2 da Santa Maura a Corf\u00f9 il piroscafo \"Rinucci\", il 14 da Corf\u00f9 a Valona il \"Macedonia\" con truppe a bordo ed il 16 da Valona a Durazzo sempre il \"Macedonia\", scarico. Il 18 novembre la nave, insieme alla \"Solferino\", scort\u00f2 da Bari a Durazo \"Aventino\", \"Italia\", \"Milano\" e \"Rosandra\", aventi a bordo 2230 militari e materiali di vario genere destinati alle forze armate.\nIl 21 novembre \"Arborea\" e \"Solferino\" scortarono gli stessi quattro piroscafi sulla rotta di ritorno da Durazzo a Bari, stavolta con 3300 militari rimpatrianti. Il \"Milano\" venne scortato sino a Brindisi. Il 23 l'\"Arborea\" scort\u00f2 da Brindisi a Patrasso i piroscafi \"Dubac\" e \"Salvatore\", diretti a Rodi, mentre tre giorni dopo fu di scorta alla nave cisterna \"Sanandrea\" da Patrasso a Corf\u00f9. Il 27 novembre l'unit\u00e0 fu di nuovo di scorta alla \"Sanandrea\", da Corf\u00f9 a Valona, cos\u00ec come l'indomani, da Valona a Durazzo. Il 29 novembre l'\"Arborea\" scort\u00f2 la nave cisterna \"Utilitas\" da Valona a Brindisi.\n1942.\nL'11 febbraio 1942 l'\"Arborea\", insieme alla \"Calatafimi\", scort\u00f2 da Bari a Patrasso, via Corf\u00f9, le motonavi \"Donizetti\" (proveniente da Brindisi) e \"Viminale\", il piroscafo \"Galilea\" e la nave cisterna tedesca \"Ossag\" (proveniente da Brindisi), con truppe e rifornimenti. Il 13 febbraio l'incrociatore ausiliario fu di scorta, sempre assieme alla \"Calatafimi\" ed alla vecchia torpediniera \"Rosolino Pilo\", a \"Galilea\", \"Viminale\", \"Devoli\" ed \"Ossag\" in navigazione da Corf\u00f9 a Patrasso.\nIl 15 febbraio l'\"Arborea\" e la \"Stocco\" scortarono da Patrasso a Brindisi, via Corf\u00f9, il piroscafo tedesco \"Cagliari\", mentre il 19 la nave, insieme all'incrociatore ausiliario \"Citt\u00e0 di Napoli\", scort\u00f2 da Bari a Durazzo i piroscafi \"Aventino\", \"Italia\" e \"Citt\u00e0 di Catania\" con truppe e rifornimenti. Il 21 febbraio \"Arborea\", \"Stocco\" e \"Citt\u00e0 di Napoli\", scortarono da Bari a Durazzo i piroscafi \"Aventino\", \"Italia\" e \"Citt\u00e0 di Catania\", aventi a bordo truppe e rifornimenti.\nIl 13 marzo l'incrociatore ausiliario scort\u00f2 da Bari a Durazzo il piroscafo \"Brundusium\", mentre tre giorni pi\u00f9 tardi, insieme al cacciatorpediniere \"Riboty\" ed all'incrociatore ausiliario \"Zara\", scort\u00f2 da Durazzo a Bari la motonave \"Donizetti\" ed i piroscafi \"Rosandra\", \"Citt\u00e0 di Catania\" e \"Quirinale\", carichi di militari che rimpatriavano. L'11 aprile l'unit\u00e0, insieme al cacciatorpediniere \"Euro\", scort\u00f2 da Bari a Durazzo il piroscafo \"Aventino\", con truppe e rifornimenti, e l'indomani fu di scorta, sulla rotta Durazzo-Bari, ai piroscafi \"Ogaden\" e \"Titania\". Il 26 aprile l'\"Arborea\" e la torpediniera \"Giacomo Medici\" scortarono il piroscafo \"Monstella\", con personale militare e materiali, da Bari a Durazzo, mentre due giorni dopo l'incrociatore ausiliario, unitamente al cacciatorpediniere \"Sebenico\", fu di scorta al piroscafo \"Milano\" in navigazione da Bari al Pireo e quindi a Samo con truppe e rifornimenti.\nIl 2 maggio l'\"Arborea\" scort\u00f2 da Patrasso a Prevesa, insieme al cacciatorpediniere \"Turbine\", il piroscafo \"Sant'Agata\". Il 5 l'unit\u00e0, insieme al \"Sebenico\", scort\u00f2 il \"Sant'Agata\" da Prevesa a Brindisi, mentre l'8 il solo \"Arborea\" fu di scorta ai piroscafi spagnoli \"San Eduardo\" e \"Maria Amalia\" da Brindisi a Valona. Il 10 maggio \"Arborea\" e \"Medici\" scortarono da Brindisi a Patrasso i piroscafi \"Probitas\", \"Diocleziano\" ed \"Ezilda Croce\", ed il 13 furono di scorta, da Patrasso a Brindisi, ai piroscafi \"Rosario\", \"Balkan\" ed \"Alba Julia\". Il 31 maggio l'\"Arborea\" scort\u00f2 i piroscafi \"Minerva\" e \"Contarini\" da Brindisi a Patrasso.\nIl 3 giugno l'incrociatore ausiliario scort\u00f2 da Patrasso a Brindisi il piroscafo \"Milano\", mentre due giorni dopo fu di scorta, da Bari a Corf\u00f9, al piroscafo \"Livenza\". Il 21 giugno \"Arborea\" e \"Riboty\" scortarono da Brindisi a Patrasso i piroscafi \"Balkan\" e \"Bucintoro\", con truppe e rifornimenti. Tre giorni dopo l'\"Arborea\" scort\u00f2 da Patrasso a Brindisi i piroscafi \"Merano\" e \"Palermo\".\nIl 2 luglio l'incrociatore ausiliario scort\u00f2 da Brindisi a Patrasso i piroscafi \"Salvatore\" e \"Volodda\", mentre l'8 fu di scorta alla nave cisterna \"Sanandrea\" ed al piroscafo \"Tagliamento\" sulla rotta Patrasso-Prevesa. Il 9 luglio l'\"Arborea\" scort\u00f2 di nuovo \"Sanandrea\" e \"Tagliamento\", da Prevesa a Brindisi, mentre il 23 scort\u00f2 i piroscafi \"Polcevera\" e \"Cagliari\" da Brindisi a Patrasso. Il 27 luglio la nave scort\u00f2 da Patrasso a Brindisi la motonave \"Etiopia\" e la cisterna militare \"Stige\" (quest'ultima, separatasi dal convoglio al largo di Otranto, raggiunse Taranto), e quattro giorni pi\u00f9 tardi fu di scorta al piroscafo \"Ivorea\" in navigazione da Brindisi a Patrasso con un carico di materiali.\nIl 6 agosto l'unit\u00e0 scort\u00f2 i piroscafi \"Motia\" e \"Polcevera\" da Prevesa a Bari, ed il 9, insieme al cacciatorpediniere \"Lampo\", fu di scorta al piroscafo \"Quirinale\" sulla rotta Bari-Durazzo. Il 12 agosto l'\"Arborea\" scort\u00f2 da Durazzo a Bari, insieme alla \"Stocco\", il piroscafo \"Quirinale\" con militari rimpatrianti, mentre tre giorni dopo \"Arborea\" e \"Stocco\" scortarono da Bari a Durazzo di nuovo il \"Quirinale\", carico di truppe e materiali. Il 19 \"Arborea\" e \"Stocco\" furono di scorta al piroscafo \"Rosandra\", in navigazione con truppe e rifornimenti da Bari a Durazzo. Il 25 agosto \"Arborea\" e \"Stocco\" scortarono il \"Quirinale\" da Bari a Durazzo, mentre l'indomani furono di scorta al \"Rosandra\" da Antivari a Bari.\nIl 3 settembre l'incrociatore ausiliario, di nuovo insieme alla \"Stocco\", scort\u00f2 il \"Rosandra\" da Bari a Durazzo. Il 10 settembre l'\"Arborea\", nuovamente con la \"Stocco\", scort\u00f2 ancora il \"Rosandra\", con truppe che rimpatriavano, da Durazzo a Bari.\n1943.\nIl 22 aprile 1943 l'\"Arborea\" scort\u00f2 da Brindisi a Patrasso i piroscafi \"Vesta\" e \"H. Fisser\", mentre il 18 maggio fu di scorta ai piroscafi \"Probitas\" e \"Polcevera\" (quest'ultimo diretto a Rodi) da Brindisi a Patrasso. Il 29 maggio l'incrociatore ausiliario scort\u00f2 il piroscafo \"Palermo\" da Valona a Brindisi.\nIl 14 giugno l'\"Arborea\", unitamente alla torpediniera \"Giuseppe Missori\", fu di scorta ai piroscafi \"Milano\" e \"Quirinale\" in navigazione da Bari a Durazzo con truppe e rifornimenti, e due giorni dopo le due navi scortarono di nuovo \"Milano\" e \"Quirinale\" che rientravano da Durazzo a Bari. Il 17 giugno \"Arborea\" e \"Missori\" scortarono nuovamente \"Milano\" e \"Quirinale\", con truppe e materiali, da Bari a Durazzo, mentre il 19 furono di scorta al solo \"Quirinale\" di ritorno da Durazzo a Bari.\nIl 2 luglio l'incrociatore ausiliario, ancora insieme alla \"Missori\", scort\u00f2 il \"Milano\" da Brindisi a Durazzo, e pi\u00f9 tardi nel corso della stessa giornata il convoglio lasci\u00f2 Durazzo e raggiunse Bari. Il 3 settembre l'\"Arborea\", insieme alle torpediniere \"Rosolino Pilo\" e \"Missori\", scort\u00f2 i piroscafi \"Italia\" ed \"Argentina\", con truppe e rifornimenti, da Bari a Durazzo. Il 6 settembre l'incrociatore ausiliario, ancora insieme a \"Pilo\" e \"Missori\", comp\u00ec la propria ultima missione di scorta, ad \"Italia\" ed \"Argentina\" in navigazione da Durazzo a Bari. La nave torn\u00f2 poi a Durazzo, dove l'avrebbero sorpresa le vicende armistiziali.\nL'armistizio e la fine.\nIl 10 settembre 1943 (per altra fonte l'8 settembre, ma si tratta probabilmente di un errore) l'\"Arborea\", al comando del capitano di fregata Filippo De Palma, venne catturato a Durazzo dalle truppe tedesche, in seguito all'occupazione della localit\u00e0.\nQualche settimana dopo i comandi tedeschi decisero di utilizzare l'\"Arborea\" e le altre navi italiane catturate a Durazzo per trasportare a Trieste i reparti della Divisione \u00abBrennero\u00bb, i cui comandanti si erano accordati con i comandi tedeschi per il disarmo e trasferimento della Divisione in Italia. Le operazioni d'imbarco si svolsero a Durazzo il 25 settembre: sull'\"Arborea\", in particolare, presero posto il comando di divisione (tra cui il comandante, generale Aldo Princivalle, ed il capo di Stato Maggiore, tenente colonnello Giovanni Battista Callegari) con relativo quartier generale ed i comandi dei reparti indivisionati. Le operazioni d'imbarco su tutte le navi (nel trasferimento vennero coinvolte anche \"Pilo\" e \"Missori\" e cinque mercantili, tra cui, oltre all'\"Arborea\", i trasporti truppe \"Italia\" ed \"Argentina\" e probabilmente anche i piroscafi \"Marco\" e \"Brumer\") ebbero termine alle sei di sera del giorno stesso (l'ultimo reparto ad essere imbarcato fu il 558\u00ba Gruppo Semovente, i cui 400-500 uomini, che inizialmente si pensava di lasciare a terra per mancanza di posto, vennero infine distribuiti a bordo delle navi in procinto di partire), ed un'ora dopo le sette navi lasciarono il porto albanese alla volta di Trieste. Tutte le navi \u2013 l'\"Arborea\", carico di truppe della \u00abBrennero\u00bb ma con funzione anche di nave scorta, procedeva in testa, mentre le torpediniere erano ai lati del convoglio, la \"Pilo\" verso il mare e la \"Missori\" verso terra \u2013 erano condotte dai loro equipaggi italiani, disarmati e sorvegliati da picchetti della Wehrmacht o da reparti della Milizia Volontaria per la Sicurezza Nazionale unitisi alle truppe tedesche. Alle 23.45 dello stesso 25 settembre, durante la navigazione, l'equipaggio e gli uomini della \u00abBrennero\u00bb imbarcati sulla \"Pilo\" assalirono il picchetto tedesco e, dopo averlo sopraffatto (il sottufficiale comandante venne ucciso, tre uomini furono gettati in mare e quattro catturati), riassunsero il controllo della nave, conducendola a Brindisi il 27 settembre. Anche a bordo dell'\"Arborea\" si pens\u00f2 di attuare un simile colpo di mano, ma, nonostante il desiderio di diversi ufficiali di agire in questo senso, il comandante De Palma ritenne il piano inattuabile sia per la presenza a bordo, come scorta, di un intero battaglione di camicie nere (mentre sulla \"Pilo\" la sorveglianza era limitata ad otto militari tedeschi), sia per il fatto che la nave, essendo sovraccarica e quindi pi\u00f9 lenta nelle manovre, non avrebbe potuto scampare ad un attacco da parte dei velivoli tedeschi della scorta aerea (di fatto vi fu solo un bimotore che segu\u00ec il convoglio per le prime ore della navigazione, ma la Luftwaffe avrebbe potuto lanciare attacchi aerei). Furono comunque fatti i preparativi per cercare, qualora si fosse presentata l'occasione, di sopraffare i militari tedeschi e le camicie nere, e si cerc\u00f2 di rallentare la navigazione, adducendo quale pretesto la presenza di mine, nella speranza che l'arrivo della \"Pilo\" a Brindisi potesse provocare l'invio di soccorsi. Nulla di tutto ci\u00f2, comunque, avvenne, cos\u00ec l'incrociatore ausiliario, dopo aver sostato brevemente a Trieste (dove alcuni uomini riuscirono ad evadere e sbarcare), prosegu\u00ec con le altre navi alla volta di Venezia, dove arriv\u00f2 il 29 settembre, sbarcando gli uomini della \u00abBrennero\u00bb allo scalo ferroviario della citt\u00e0.\nIl 12 gennaio 1944 l'\"Arborea\" venne danneggiato nel corso di un attacco aereo alleato, mentre si trovava alla fonda a Sebenico. Nei giorni seguenti la nave venne ulteriormente danneggiata da altri attacchi aerei, sinch\u00e9, gravemente danneggiata ed in fiamme, affond\u00f2 nel Canale di Gherga (Dalmazia), ov'era all'ormeggio, il 17 gennaio. Analoga sorte sub\u00ec anche il piroscafo passeggeri \"Milano,\" anch'esso in mano tedesca."}
{"id": "2938627", "revid": "149727", "url": "https://it.wikipedia.org/wiki?curid=2938627", "title": "Ponte Ginori", "text": ""}
{"id": "2938629", "revid": "1869172", "url": "https://it.wikipedia.org/wiki?curid=2938629", "title": "Blindfold Me", "text": "Blindfold Me \u00e8 un brano musicale della cantante R&amp;B statunitense Kelis, pubblicato come secondo singolo estratto dall'album \"Kelis Was Here\" del 2006.\nScritta e prodotta da Sean Garrett e Polow Da Don, il brano figura nella versione pubblicata su singolo anche il featuring del rapper Nas, assente nella versione sull'album. Negli Stati Uniti il singolo non \u00e8 stato pubblicato su supporto fisico, come in Europa. Ci\u00f2 nonostante il massiccio airplay radiofonico ha spinto il singolo in diverse classifiche.\nIl video musicale prodotto per \"Bossy\" \u00e8 stato diretto dal regista Marc Klasfeld, che nello stesso anno lavorer\u00e0 con Kelis anche nei video di \"Bossy\" e \"Lil Star\" e girato nel settembre 2006 a Los Angeles."}
{"id": "2938634", "revid": "124416556", "url": "https://it.wikipedia.org/wiki?curid=2938634", "title": "Rugby Udine Union FVG", "text": "Rugby Udine Union Friuli-Venezia Giulia \u00e8 un club di rugby a 15 di Udine.\nFondato nel 1928 come Associazione Rugby Udine, assunse nel 2005 il nome di Udine Rugby Football Club e, successivamente, nel 2012, A.S.D. Rugby Udine 1928.\nStoria.\nQuesta squadra nasce nel 1945 con il nome di Associazione Rugby Udine. Era luned\u00ec 30 gennaio 1928 quando sulle pagine del quotidiano udinese \u201cLa Patria del Friuli\u201d si annunciava l'arrivo del rugby in Friuli.\nLa prima partita di rugby nel Triveneto \u00e8 stata giocata ad Udine il 15 aprile 1928 tra il Nucleo Universitario Fascista Friulano ed i Leoni San Marco, che hanno prevalso per 6 a 0. Negli anni a seguire una squadra di Udine e una di Gorizia parteciparono, con alterne fortune, ai campionati federali. L'Associazione Rugby Udine, sebbene affiliata nel 1946, sorge nel luglio 1945 e il 18 novembre debutta in amichevole al Moretti contro il Rovigo, persa 43 a 3.\nL'anno dopo partecipa ad un campionato di Serie A a quattro gironi, dove trova come avversari il Rugby Padova, l'Edera e la Giovinezza di Trieste. L'esordio avviene a Trieste il 17 febbraio 1946: il quindici bianconero prevale sui triestini per 10 a 0 con punti di Feruglio e Zangrando. Dalla stagione 1949/50 a quella 1955/56 gli udinesi sono in Serie B.\nNel girone A della Serie A 1956/57 il quindici friulano se la cava con un unico pareggio col Trieste e rimedia 11 sconfitte. L'anno dopo, sempre in A, i friulani sono penultimi con 6 punti, frutto di due vittorie e due pareggi con i Diavoli di Milano. Da incorniciare per i colori di Udine l'affermazione ai danni del Faema Treviso, solo due anni prima campione d'Italia.\nIl campionato 1958/59, Serie A girone B, vede i bianconeri vittoriosi in una occasione, 8-0 al Rovigo, e pareggiare con il Petrarca Padova. Dopo un anno nel campionato cadetto l'Udine sale in Eccellenza e disputa nel girone B il torneo 1960/61. A partire dalla stagione 1961/62, il campionato di Eccellenza diventa a girone unico e l'Udine milita in Serie A: lo stesso anno ottimo \u00e8 il secondo posto al Trofeo Federale (vinto dal Giudici Rugby Rho).\nDal 1964/65 il Rugby Udine gioca in B dove, pur vincendo annualmente il suo girone, manca pi\u00f9 volte il traguardo nelle finali alla serie superiore. Dopo una retrocessione in Serie C, nel 1969 il pi\u00f9 bel successo della palla ovale friulana: la conquista del Trofeo Federale. L'anno dopo Udine vince il campionato italiano di Serie C battendo nello spareggio il Messina Clan e ritorna in B. Dal 1973 al 1976 nuovamente in Serie C, poi ancora B. Nell'autunno 1976 viene inaugurato il Rugby Stadium di Udine. L'Udine rimane in B fino al campionato 1982/83.\nCon alterne fortune la squadra rimane in Serie C (tra C1 e C2) fino al campionato 2001/02. In questo periodo transitano ad Udine atleti ed allenatori di chiara fama, primi fra tutti Oscar Collodo e Gianni Zanon, per due anni alla guida della squadra, che hanno portato un bagaglio di conoscenze ed esperienza che tuttora sta dando i suoi frutti.\nNel giugno 2000, dopo la retrocessione in C2 e quando tutto sembrava mettersi al peggio, un gruppo di dirigenti, assicuratasi la fiducia dei giocatori autoctoni e la preziosa collaborazione dello sponsor Modul Blok, chiedono con umilt\u00e0 aiuto ad una vecchia volpe dei tecnici regionali, quel Giovanni Cantiello che pu\u00f2 garantire, oltre ad una conduzione tecnica di polso, anche l'apporto dei giocatori della destra Tagliamento, rimasti senza un punto di riferimento.\nIl salto dalla C2 alla C1 \u00e8 presto fatto e, nel maggio 2001 al termine di una stagione trionfale in C1, culminata con la partita capolavoro di Milazzo, Giovanni Cantiello guida l'Associazione Rugby Udine alla Serie B.\nDopo un anno di transizione in Serie B, sempre alla guida di Cantiello e con l'apporto del fortissimo sudafricano Vuyo Matomela, l'Associazione Rugby Udine, al termine della stagione 2003/04 ed alla guida dei tecnici bellunesi Gustavo Dalla C\u00e0 e Luigi Liguori (che avevano condotto prima l'under 21 e poi l'under 19 udinesi ai vertici nazionali) \u00e8 approdata alla Serie A.\nLa stagione 2004/05, la prima in Serie A, \u00e8 contrassegnata da alti e bassi, da sconfitte maturate in modo incredibile e da altrettanto incredibili exploits. La salvezza viene raggiunta nella partita capolavoro di Mirano, in cui la squadra d\u00e0 prova di assoluta maturit\u00e0 e di padronanza del gioco. Da notare in questo periodo la presenza in campo di Alessandro Zanni, terza linea della Nazionale italiana di Rugby. Zanni, che ha fatto tutte le giovanili a Udine ed \u00e8 friulano, ha poi giocato con il Calvisano ed ha chiuso la carriera di giocatore con la Benetton Treviso.\nA seguito dell'obbligo di modifiche statutarie imposto dal CONI il club bianconero, nell'estate del 2005, cambia la propria ragione sociale, assumendo la denominazione di Udine Rugby Football Club, Associazione Sportiva Dilettantistica, Udine RFC per brevit\u00e0.\nLa squadra milita ora da 6 anni in Serie A1 con alterne fortune, ma centrando sempre la salvezza. Nella stagione 2011/12 la salvezza \u00e8 stata centrata nel girone d'andata e la squadra sembra promettere bene, con la grande rosa sviluppata negli ultimi 3/4 anni nelle giovanili e con i giusti apporti di giocatori stranieri e di altre societ\u00e0.\nDal luglio 2012 la squadra assume il nome di Rugby Udine 1928, cambiando parzialmente la dirigenza. Dalla Stagione 2014/15 milita stabilmente nel campionato italiano di Serie A.\nNel 2016 il Rugby Udine 1928 si fonde con il Leonorso Rugby Udine per creare l'attuale societ\u00e0 Rugby Udine Union Fvg."}
{"id": "2938638", "revid": "1305772", "url": "https://it.wikipedia.org/wiki?curid=2938638", "title": "Ipparco Baccich (incrociatore ausiliario)", "text": "L'Ipparco Baccich (poi Lorenzo Marcello, poi Olbia, poi Panarea) \u00e8 stato un incrociatore ausiliario della Regia Marina ed una motonave passeggeri italiana.\nStoria.\nCostruita nel 1931 dai cantieri fiumani del Quarnaro (come scafo numero 133) per la Societ\u00e0 Costiera di Navigazione Marittima di Fiume ed iscritta con matricola 67 presso il Compartimento marittimo di Fiume, l'unit\u00e0 era in origine una piccola motonave passeggeri da 884 tonnellate di stazza lorda. Lo scafo della nave, con 765\u00a0mm di bordo libero, 119 metri cubi di doppi fondi e due cisterne (prodiera da 8 metri cubi e poppiera da 18 metri cubi), era diviso da quattro paratie stagne trasversali, con un ponte ed un ponte parziale. Un motore diesel FIAT a due tempi ed otto cilindri (di diametro 366\u00a0mm e corsa 700\u00a0mm) imprimeva la potenza di 1200-1250 CV ad una singola elica, consentendo la velocit\u00e0 massima, raggiunta alle prove, di 13-14 nodi, ed una velocit\u00e0 di crociera di 11,5 nodi.\nLa nave fu denominata Ipparco Baccich in memoria di un patriota fiumano, Medaglia d'argento al valor militare della prima guerra mondiale ed appartenente ad una dinastia di armatori fiumani dell'Ottocento.\nNegli anni trenta, successivamente all'assorbimento della Costiera di Fiume da parte della Societ\u00e0 Anonima di Navigazione Adriatica, la \"Baccich\" venne trasferita alla Societ\u00e0 Fiumana di Navigazione, con sede a Fiume.\nIl 26 giugno 1941, oltre un anno dopo l'ingresso dell'Italia nel secondo conflitto mondiale, l'\"Ipparco Baccich\" venne requisita ed iscritta nel ruolo del Naviglio ausiliario dello Stato con contrassegno \"D 17\", classificata come incrociatore ausiliario. Armata con due cannoni da 76/40 mm, due mitragliere da 13,2 mm ed altrettanti scaricabombe antisom per bombe di profondit\u00e0, la nave venne destinata principalmente a compiti di scorta convogli.\nNella serata del 7 novembre 1941 il \"Baccich\" entr\u00f2 in collisione con il piroscafo \"Santa Chiara\" nel porto di Civitavecchia, restando danneggiato.\nAlla proclamazione dell'armistizio, l'8 settembre 1943, il \"Baccich\" si autoaffond\u00f2 nel porto della Spezia. Il relitto della nave (il cui nome era stato formalmente mutato, nel 1944, in \"Lorenzo Marcello\"), riportato a galla nell'ottobre 1946 ed immesso in bacino di carenaggio, venne sottoposto a lavori di sostanziale rifacimento (altre fonti danno erroneamente la nave come demolita dopo il recupero).\n Radicalmente trasformata nell'aspetto, la nave, ribattezzata \"Olbia\", entr\u00f2 in servizio nel 1948 per la societ\u00e0 Tirrenia di Navigazione, con sede a Napoli. Dopo la ricostruzione la motonave ebbe una stazza lorda di 842,89 tsl, una stazza netta di 366,89 tsn, una portata lorda di 576 tonnellate ed un volume lordo di 967 metri cubi. Oltre alle sistemazioni passeggeri l'\"Olbia\" aveva due stive per 700 metri cubi di capacit\u00e0.\nNel 1950 la motonave svolgeva servizio di linea sulle tratte Genova-Porto Torres, Genova-Olbia e Livorno-Olbia-Porto Torres. Quattro anni pi\u00f9 tardi, nel 1954, l'\"Olbia\" venne ceduta alla Navisarma Compagnia di Navigazione di Messina, che la ribattezz\u00f2 \"Panarea\" (iscrivendola con matricola 72 al Compartimento marittimo di Messina) e la adib\u00ec ai collegamenti tra Messina alle Isole Eolie.\nPosta in disarmo nel 1966, l'anziana motonave venne infine venduta per demolizione nel 1968. Altre fonti riportano invece la demolizione come avvenuta a Savona nell'ottobre 1966."}
{"id": "2938639", "revid": "107831", "url": "https://it.wikipedia.org/wiki?curid=2938639", "title": "ATP Johannesburg", "text": ""}
{"id": "2938640", "revid": "1543377", "url": "https://it.wikipedia.org/wiki?curid=2938640", "title": "Firnificazione", "text": "In glaciologia la firnificazione \u00e8 un lieve metamorfismo del manto del nevoso, simile alla sinterizzazione, che si esplica tramite due processi:\nLa microfusione della parte apicale del manto nevoso con successivo ricongelamento provoca la firnificazione del manto che ha come prodotto il firn, neve metamorfizzata che ha superato almeno una stagione di disgelo (anche se comunemente viene definito \"firn\" anche la crosta \"ghiacciata\" che si forma sopra le nevicate annuali).\nIl processo si definisce completo quando il ghiaccio ha raggiunto una densit\u00e0 di 0,8-0,9 g/cm3 ed \u00e8 divenuto completamente impermeabile.\nTale meccanismo permette la formazione di ghiacciai."}
{"id": "2938641", "revid": "834", "url": "https://it.wikipedia.org/wiki?curid=2938641", "title": "Inibitori della dipeptidil-peptidasi IV", "text": "Gli inibitori della dipeptidil-peptidasi IV (inibitori della DPP-4) o gliptine, sono una classe di farmaci antidiabetici orali che possono essere utilizzati per il trattamento del diabete mellito di tipo 2.\nIl glucagone aumenta i livelli di glucosio nel sangue e gli inibitori del DPP-4 riducono i livelli di glucagone e di glucosio nel sangue. Il fine degli inibitori del DPP-4 \u00e8 di aumentare i livelli di incretina (GLP-1 and GIP), che inibiscono il rilascio di glucagone, che a sua volta aumenta la secrezione di insulina, riduce lo svuotamento gastrico e diminuisce i livelli di glucosio nel sangue.\nUna meta-analisi del 2018 non ha riscontrato alcun effetto favorevole degli inibitori del DPP-4 sull'infarto del miocardio o sull'ictus nei pazienti con diabete di tipo 2. Nei pazienti con diabete di tipo 2, l'uso di inibitori SGLT-2 o agonisti del GLP-1 \u00e8 associato a migliori esiti di mortalit\u00e0 rispetto agli inibitori di DPP-4.\nPrincipi attivi.\nAppartengono a questa classe di farmaci:\nAnche per altre molecole, non classificate come farmaci, \u00e8 stata dimostrata un'attivit\u00e0 di inibizione della DPP-4:\nMeccanismo di azione.\nAttraverso l'inibizione della DPP-4, aumentano i livelli circolanti delle incretine GLP-1 e GIP che a loro volta inibiscono la secrezione del glucagone, con conseguente abbassamento della glicemia, incremento della secrezione di insulina e diminuzione dello svuotamento gastrico.\nEffetti avversi.\nIn quelli che assumono anche sulfoniluree, vi \u00e8 un aumentato rischio di ipoglicemia.\nEffetti collaterali, tra cui rinofaringite, cefalea, nausea, insufficienza cardiaca, ipersensibilit\u00e0 e reazioni cutanee. La Food and Drug Administration (FDA) degli Stati Uniti sta avvertendo che i medicinali per il diabete di tipo 2 come sitagliptin, saxagliptin, linagliptin e alogliptin possono causare dolori articolari che possono essere gravi e invalidanti. La FDA ha aggiunto un nuovo avvertimento su questo rischio sui bugiardini di tutti i medicinali degli inibitori della dipeptidil peptidasi-4 (DPP-4). Tuttavia, gli studi che hanno valutato il rischio di artrite reumatoide tra gli utilizzatori di inibitori del DPP-4 sono stati inconcludenti.\nUna revisione del 2014 ha rilevato un aumento del rischio di insufficienza cardiaca con saxagliptin e alogliptin, spingendo la FDA nel 2016 ad aggiungere l'avvertenze sulle etichette dei farmaci pertinenti.\nUna meta-analisi del 2018 ha mostrato che l'uso di inibitori del DPP-4 era associato ad un aumento del rischio del 58% di sviluppare pancreatite acuta rispetto al placebo o nessun trattamento.\nUno studio osservazionale del 2018 ha suggerito un elevato rischio di sviluppare una malattia infiammatoria intestinale (in particolare, colite ulcerosa), raggiungendo un picco dopo 3-4 anni di utilizzo e diminuendo dopo pi\u00f9 di quattro anni di utilizzo.\nPossibile rischio di cancro.\nUno studio in vitro ha evidenziato la possibilit\u00e0 che questi farmaci favoriscano la trasformazione di cellule intestinali normali in cancerose.\nIn teoria, gli inibitori della DPP-4 possono favorire lo sviluppo di alcune forme di cancro, dal momento che la DPP-4 sembra funzionare come un soppressore nello sviluppo del cancro e di tumori.\nLa FDA degli Stati Uniti e l'Agenzia europea per i medicinali hanno intrapreso separatamente una revisione indipendente su tutti i dati clinici e preclinici relativi alla possibile associazione degli inibitori della DPP-4 con il cancro del pancreas. In una lettera congiunta al New England Journal of Medicine, le agenzie hanno dichiarato di non aver ancora raggiunto una conclusione definitiva su una possibile relazione causale."}
{"id": "2938645", "revid": "147489", "url": "https://it.wikipedia.org/wiki?curid=2938645", "title": "Tommy Shepherd", "text": ""}
{"id": "2938648", "revid": "125841893", "url": "https://it.wikipedia.org/wiki?curid=2938648", "title": "Cecilia di Brandeburgo", "text": "Biografia.\nEra la seconda figlia di Federico I di Brandeburgo e di Elisabetta di Baviera-Landshut.\nSuoi nonni paterni erano Federico V di Norimberga e Elisabetta di Mei\u00dfen.\nSuoi nonni materni erano invece il duca di Baviera Federico di Baviera e la milanese Maddalena Visconti.\nCecilia era dunque discendente di due grandi dinastie germaniche: i Wittelsbach e gli Hohenzollern.\nVenne data in sposa diciottenne al duca Guglielmo di Brunswick-L\u00fcneburg, divenendone la prima moglie. Il matrimonio ebbe luogo a Berlino il 6 giugno 1423.\nMor\u00ec nel 1449 e suo marito si rispos\u00f2 nel 1466 con Matilde di Holstein-Schauenburg.\nDiscendenza.\nGuglielmo e Cecilia ebbero due figli:"}
{"id": "2938649", "revid": "123986646", "url": "https://it.wikipedia.org/wiki?curid=2938649", "title": "Gianluca Hervatin", "text": "Carriera.\nGiocatore.\nHa iniziato nelle giovanili del Tempio, dove debutta in Serie C2 a 17 anni.\nNel 1992 viene acquistato dal , con la cui maglia disputa 8 partite in Serie A, esordendo il 24 gennaio 1993 con l'ingresso all'84' della gara interna contro il (1-1). Coi ducali conquista la Coppa delle Coppe, scendendo in campo all'88' della semifinale di ritorno giocata in casa contro l'.\nPoco dopo l'inizio della stagione seguente, precisamente nel mese di ottobre, viene mandato in prestito all', entrando a far parte della rosa che partecipa al campionato di Serie B e raggiunge la finale di Coppa Italia, risultato rimasto unico nella storia della societ\u00e0 dorica.\nDal 1994 inizia ad avvertire seri problemi ai menischi di entrambi i ginocchi, ai quali subisce numerosi interventi chirurgici, tanto da non poter proseguire la carriera ai livelli precedenti.\nTra il novembre del 1994 e l'estate del 1997 gioca in Serie C1 con le maglie di Monza, Modena e Novara, ma le sue apparizioni sono esigue.\nIn seguito si trasferisce per un anno alla militante in Serie C2 e poi torna al Tempio, dove disputa un'altra stagione nella stessa categoria.\nNei primi anni duemila gioca in squadre dilettantistiche sarde.\nAllenatore.\nChiude la carriera da calciatore a 31 anni a causa dei guai fisici, ed in seguito inizia ad allenare nelle categorie dilettantistiche della Sardegna: Valledoria, Ittiri e nel febbraio 2010 alla . Nell'estate del 2010 rientra al Valledoria dove centra i play off di Eccellenza nella stagione successiva approda al in serie D. Dal 5 gennaio 2014 \u00e8 allenatore della Plubium Ploaghe 1963 in Promozione. Con la squadra ploaghese, subentra al tecnico Fabio Sechi, che l'anno precedente vinse il campionato di Prima Categoria imbattuto. Hervatin eredita la squadra al secondo posto in classifica, nel campionato di Promozione girone B, dopo una lunga cavalcata con il Castelsardo, vincitore finale, e il Ghilarza, termina il campionato al secondo posto. vince i play off battendo prima il Pula per due a uno e nella finalissima il Tortol\u00ec per 1-0. In seguito non rinnova il suo contratto con la societ\u00e0 biancoblu restando senza squadra.\nIl 14 giugno 2016 firma il contratto con il Lanusei Calcio ASD, che disputer\u00e0 il suo secondo anno in serie D . L'anno successivo, il 4 dicembre 2017, con la squadra in zona retrocessione viene esonerato e sostituito da Archimede Graziani.\nIl 5 luglio 2019 viene ingaggiato come nuovo allenatore del Budoni, in Serie D. Il 17 novembre,dopo il pareggio interno contro il Lanusei e con la squadra relegata al penultimo posto in classifica viene esonerato e sostituito da Raffaele Cerbone.\nIl 2 ottobre 2020 sostituisce Vittorio De Carlo sulla panchina del Barisardo,che disputa il campionato di Prima Categoria. Esperienza che si chiude con la sospensione del torneo causa Covid-19, dopo appena 5 partite."}
{"id": "2938650", "revid": "494555", "url": "https://it.wikipedia.org/wiki?curid=2938650", "title": "Pietro Django Maximoff", "text": ""}
{"id": "2938652", "revid": "251304", "url": "https://it.wikipedia.org/wiki?curid=2938652", "title": "Barletta (incrociatore ausiliario)", "text": "Il Barletta \u00e8 stato un incrociatore ausiliario della Regia Marina ed una motonave passeggeri italiana.\nStoria.\nIl servizio come nave mercantile e la guerra di Spagna.\nCostruita tra il marzo ed il novembre 1931 nei Cantieri Riuniti dell'Adriatico di Monfalcone (numero di costruzione ed assemblaggio 248, numero di completamento 208) unitamente alle gemelle \"Adriatico\", \"Brindisi\", \"Brioni\", \"Zara\", \"Lero\" e \"Monte Gargano\", l'unit\u00e0 era originariamente una motonave mista da 1974,69 (per altre fonti 1975) tonnellate di stazza lorda e 1069,02 tonnellate di stazza netta. Quattro stive della capienza di 1722 metri cubi permettevano una portata lorda di 1231 (o 1220, o 1240) tonnellate, mentre nelle cabine potevano trovare posto in tutto 82 passeggeri (per altre fonti 68, ovvero 22 in prima classe, 24 in seconda e 22 in terza). Due motori diesel FIAT, della potenza complessiva di 3300\u00a0hp (per altre fonti 2200 o 2800), consumando 11,5 tonnellate di carburante (con una scorta complessiva di 1250 t) al giorno, azionavano due eliche (per altre fonti una sola), consentendo una velocit\u00e0 di 14,5 (per altre fonti 14 o 15,8) nodi.\nIscritta con matricola 57 al Compartimento marittimo di Bari, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari). Il 21 marzo 1932 la societ\u00e0 Puglia conflu\u00ec, insieme ad alcune altre compagnie di navigazione adriatiche, nella Societ\u00e0 di Navigazione San Marco, con sede a Venezia, che il 4 aprile di quello stesso anno divenne Compagnia Adriatica di Navigazione. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione. La \"Barletta\" segu\u00ec quindi tali mutamenti di proprietario, entrando infine a far parte della flotta dell'Adriatica.\nNei suoi primi anni la motonave svolse servizio di trasporto merci e passeggeri sulla linea n. 42, tra la costa italiana dell'Adriatico, la Dalmazia e l'Albania.\nLa nave oper\u00f2 per conto dell'Adriatica sino al 1936, quando venne requisita dalla Regia Marina, armata e trasformata in incrociatore ausiliario. Secondo alcune fonti il servizio di linea prosegu\u00ec comunque sino al 7 marzo 1937.\nIl 20 aprile 1937 la nave venne dislocata a Palma di Maiorca con compiti di pattugliamento delle coste iberiche, nell'ambito della guerra civile spagnola, alternandosi in tale ruolo con la gemella \"Adriatico\". Il 25 o 26 maggio dello stesso anno, mentre era all'ormeggio a Maiorca, il \"Barletta\" fu centrato da una bomba durante un attacco aereo da parte dell'aviazione repubblicana: lo scoppio uccise alcuni uomini. Il numero delle vittime \u00e8 indicato, a seconda delle fonti, in quattro membri dell'equipaggio, sei ufficiali o sette persone oltre a numerosi feriti.\nPochi giorni dopo, a fine maggio, la nave venne trasferita, scortata, a La Spezia (ove giunse il 28 maggio) e sottoposta alle necessarie riparazioni, dopo di che, nell'agosto 1937, ricevette il nome fasullo di \"Rio\" e, con bandiera spagnola, fu dislocata a Favignana, per impedire a navi che trasportassero rifornimenti per le truppe spagnole repubblicane di attraversare il Canale di Sicilia.\nNell'ambito di tale incarico, il 31 agosto 1937, il \"Barletta\"/\"Rio\" abbandon\u00f2 la propria zona di pattugliamento ed intercett\u00f2 e cattur\u00f2, a settentrione dello stretto di Messina, la nave cisterna greca (ma battente bandiera britannica) \"Burlington\", poi consegnata a navi franchiste. Il 21 settembre 1937 l'unit\u00e0 termin\u00f2 le proprie missioni di pattugliamento nel canale di Sicilia e dal 10 novembre fu di base a Tobruk, per controllare il transito di naviglio repubblicano nel bacino orientale del Mediterraneo. Nel corso della guerra di Spagna il \"Barletta\"/\"Rio\" svolse complessivamente quattro missioni di vigilanza/intercettazione.\nNel 1938 la motonave venne restituita alla societ\u00e0 Adriatica e riprese il servizio civile, viaggiando sulle linee 43 e 43 B, che univano Venezia, Bari, Rodi, Smirne, Grecia, Albania, Dalmazia e Turchia.\nDal gennaio al marzo 1939 la \"Barletta\", nuovamente requisita (o noleggiata), venne impiegata come trasporto verso la Spagna, compiendo sei viaggi (tre da La Spezia a Cadice e tre da Genova a Barcellona) e trasportando in tutto 857 uomini e 2172 tonnellate di provviste destinate alla popolazione civile.\nIl 25 marzo 1939 la nave riprese il servizio di trasporto merci e passeggeri, ma solo per breve tempo: gi\u00e0 il 6 aprile, infatti, nuovamente requisita, lasci\u00f2 Brindisi per Durazzo e partecip\u00f2 con funzioni di nave comando alle operazioni per l'occupazione dell'Albania.\nIl 2 agosto dello stesso anno la nave torn\u00f2 in servizio civile sulla rotta Venezia-Trieste-Brindisi-Bari-Lero-Calino-Coo-Rodi-Alessandria d'Egitto.\nLa seconda guerra mondiale.\n1940.\nIl 12 maggio 1940 il \"Barletta\" venne nuovamente requisito dalla Regia Marina mentre si trovava a Durazzo. Iscritto in pari data nel ruolo del naviglio ausiliario dello Stato come incrociatore ausiliario, il bastimento ricevette la sigla \"D 16\" e venne sottoposto a lavori di trasformazione in seguito ai quali ebbe un armamento composto da due cannoni da 102/45 Mod. 1917, 4 mitragliere da 13,2\u00a0mm e ferroguide per il trasporto e la posa di 60 mine. La nave ricevette il nome in codice di Berlina.\nIl 6 giugno 1940, terminati i lavori di conversione, l'unit\u00e0 venne impiegata come posamine ed effettu\u00f2 la posa di campi minati al largo di Gallipoli, Santa Maria di Leuca e Durazzo. Il 10 giugno, data dell'ingresso dell'Italia nella seconda guerra mondiale, il \"Barletta\" era inquadrato, in qualit\u00e0 di posamine, nel Gruppo Navi Ausiliarie Dipartimentali del Dipartimento Militare Marittimo \u00abJonio e Basso Adriatico\u00bb, con base a Taranto.\nTra il 6 giugno e gli inizi di luglio il Barletta, insieme al posamine \"Vieste\", all'anziano incrociatore \"Taranto\" ed ai vetusti cacciatorpediniere \"Carlo Mirabello\" e \"Augusto Riboty\", partecip\u00f2 alla posa, nelle acque del Golfo di Taranto, del Basso Adriatico e dell'Albania, di 37 campi minati per totali 2335 mine, tra cui 28 antisommergibile. Il 7 luglio la nave lasci\u00f2 Brindisi e, inviata in Libia, inizi\u00f2 a posare nuovi sbarramenti di mine, stavolta nelle acque di Bengasi e Tripoli, facendo ritorno in Italia il 12 agosto. Nel corso di tali operazioni (specie a Tobruk) la nave, insieme ai cacciatorpediniere \"Turbine\", \"Nembo\", \"Euro\" ed \"Aquilone\", pos\u00f2 14 campi minati per un totale di 540 ordigni.\nA partire dal 5 settembre 1940 ebbe inizio per il \"Barletta\" l'attivit\u00e0 di scorta ai convogli: dapprima impiegato sulla rotta Bari-Durazzo con occasionali scorte anche per Tobruk e Bengasi, l'incrociatore ausiliario venne poi usato anche nelle acque della Grecia e del Mar Egeo.\nIl 24 dicembre la nave, inviata al largo di Brindisi, s'incontr\u00f2, insieme alla torpediniera \"Andromeda\", con un convoglio composto dai trasporti truppe \"Firenze\", \"Argentina\" ed \"Italia\" e dalla motonave \"Narenta\", che, partiti da Bari (\"Firenze\" ed \"Italia\", all'una di notte) e Brindisi (\"Narenta\" ed \"Argentina\"), erano diretti a Valona. Alle 12.25 il convoglio, che si trovava a circa venti miglia da Saseno, venne attaccato dal sommergibile greco \"Papanikolis\": un siluro venne lanciato contro il \"Barletta\", che, avvistata l'arma in tempo, pot\u00e9 evitarla accostando con rapidit\u00e0. Alle 13.20, tuttavia, il \"Firenze\" venne silurato dal \"Papanikolis\" in posizione 40\u00b034' N e 19\u00b002' E ed inizi\u00f2 ad affondare una dozzina di miglia ad ovest/nordovest di Saseno. Grazie all'opera di soccorso del \"Barletta\", che recuper\u00f2 874 uomini, e dell\u2019\"Andromeda\", che ne salv\u00f2 29, fu possibile limitare le perdite umane a 93 uomini su un totale di 996 imbarcati sul Firenze. Il \"Barletta\" riport\u00f2 alcuni danni a nove ordinate nel corso delle operazioni di soccorso, mentre il \"Firenze\", abbandonato alla deriva, affond\u00f2 nella notte tra il 24 ed il 25 dicembre.\n1941.\nTornato in servizio dopo le riparazioni dei danni riportati durante i soccorsi al \"Firenze\", nel gennaio 1941 il \"Barletta\", in uscita dal porto di Brindisi, si scontr\u00f2 accidentalmente con il piroscafo \"Merano\".\nIl 4 maggio il \"Barletta\", insieme alle torpediniere \"Aretusa\", \"Altair\" ed \"Antares\", lasci\u00f2 Brindisi e scort\u00f2 il convoglio che sbarc\u00f2 il corpo di spedizione italiano ad Argostoli (Cefalonia).\nNel settembre 1941 il \"Barletta\" venne ridislocato a Il Pireo per scortare i mercantili in navigazione nel Mar Egeo, effettuando anche, tra settembre ed ottobre 1942, due missioni alla volta di Tobruk.\nAlle 14.30 del 19 settembre il sommergibile britannico \"Torbay\" avvist\u00f2, in posizione 37\u00b045' N e 23\u00b050' E, il convoglio (motonavi \"Citt\u00e0 di Livorno\" e \"Citt\u00e0 di Marsala\") che il \"Barletta\" stava scortando da Suda al Pireo insieme ai vetusti cacciatorpediniere \"Crispi\" e \"Sella\". Alle 15.10 il sommergibile lanci\u00f2, da circa 3600 metri di distanza, quattro siluri contro il convoglio: alle 15.15 il \"Crispi\" avvist\u00f2 le scie dei siluri, permettendo cos\u00ec al convoglio di eludere l'attacco. La scorta lanci\u00f2 poi 14 bombe di profondit\u00e0 contro il \"Torbay\", che tuttavia ne usc\u00ec indenne.\nNel pomeriggio del 19 ottobre 1941 la motonave armata salp\u00f2 dal Pireo di scorta, insieme alle torpediniere \"Lupo\", \"Altair\" e \"Monzambano\", ad un convoglio di quattro mercantili (\"Citt\u00e0 di Agrigento\", \"Citt\u00e0 di Marsala\", \"Salzburg\", \"Tagliamento\") diretti a Candia. Nella sera dello stesso giorno, alle 19.30, l\u2019\"Altair\" urt\u00f2 nel Golfo Saronico una mina posata undici giorni prima dal sommergibile britannico \"Rorqual\" e perse la prua, immobilizzandosi con incendi a bordo. \"Barletta\" e \"Monzambano\" proseguirono scortando a destinazione il resto del convoglio, mentre la \"Lupo\" si affianc\u00f2 all'unit\u00e0 danneggiata e ne trasbord\u00f2 l'equipaggio (furono salvati 124 uomini su un totale di 139 che erano a bordo della torpediniera), tentandone poi il rimorchio. Non ci fu tuttavia niente da fare ed alle 2.47 di notte del 20 ottobre l\u2019\"Altair\" affond\u00f2 in posizione 34\u00b045' N e 23\u00b052' E (Golfo di Atene). Sullo stesso banco di mine affond\u00f2 lo stesso giorno anche un'altra torpediniera, l\u2019\"Aldebaran\", uscita dal Pireo per soccorrere l\u2019\"Altair\".\nNel dicembre (per altre fonti febbraio) 1941 il \"Barletta\" s'incagli\u00f2 a ponente di Eubea (golfo di Salonicco).\n1942.\nIl 17 gennaio 1942 la nave ausiliaria lasci\u00f2 il Pireo per scortare a Suda, insieme alle torpediniere \"Lupo\" e \"Cassiopea\" ed all'unit\u00e0 scorta tedesca \"Drache\", i piroscafi \"Citt\u00e0 di Savona\", \"Citt\u00e0 di Alessandria\" e \"Livorno\" (quest'ultimo tedesco): il giorno seguente il sommergibile HMS \"Porpoise\" attacc\u00f2 il convoglio in posizione 35\u00b032' N e 24\u00b021' E, senza tuttavia provocare danni (non \u00e8 da confondersi con il \"Livorno\" del convoglio in questione il mercantile italiano \"Citt\u00e0 di Livorno\", che lo stesso giorno salt\u00f2 su mine posate dallo stesso \"Porpoise\" al largo di Creta).\nDal 2 al 3 luglio 1942 il \"Barletta\" ed il posamine ausiliario tedesco \"Bulgaria\" effettuarono la posa di un campo minato a Zylakes (Grecia) protetti dalle torpediniere \"Lupo\" e \"Cassiopea\" e dal cacciatorpediniere tedesco \"Hermes\".\nIl 7 agosto l'unit\u00e0 stava scortando al largo di Creta, insieme alle anziane torpediniere \"Calatafimi\" e \"Monzambano\", il grosso piroscafo tedesco \"Wachtfels\", quando questo venne silurato ed affondato dal sommergibile HMS \"Proteus\".\nAll'una del pomeriggio del 16 settembre la nave lasci\u00f2 Suda diretta a Tobruk con un carico di benzina in fusti, scortata dal cacciatorpediniere \"Nicoloso da Recco\". Dopo aver eluso un attacco aereo notturno ed un tentativo di siluramento da parte del sommergibile HMS \"Taku\", il \"Barletta\" giunse a destinazione alle undici del 17 settembre.\nAlle 18.30 del 22 novembre 1942 l'incrociatore ausiliario salp\u00f2 da Palermo scortato dalla moderna torpediniera \"Groppo\" e diretto a Biserta, con arrivo previsto per le 13 del 23 novembre. Alle 12.20 del 23 novembre, mentre era in navigazione circa tre miglia a nord di Capo Blanc, in posizione 38\u00b031' N e 12\u00b001' E, il \"Barletta\" venne infruttuosamente attaccato con dei siluri dal sommergibile britannico \"Utmost\". Dopo l'arrivo a Biserta la nave prosegu\u00ec per Tunisi, dove giunse alle otto di quella sera.\nTra il 29 ed il 30 novembre il \"Barletta\", insieme al cacciatorpediniere \"Antonio da Noli\", pos\u00f2 due tratti dei campi minati S 91 ed S 92, con rispettivamente 172 e 154 mine.\nIl 12 dicembre 1942 la nave fece ritorno a Taranto. Facendo base nel porto pugliese, l'unit\u00e0 venne impiegata per un breve lasso di tempo nella scorta al traffico da e per la Tunisia, prima di essere sottoposta a lavori nell'Arsenale di Taranto.\n1943.\nIl 3 aprile 1943, ultimati i lavori, il \"Barletta\" venne nuovamente inviato in Egeo, svolgendo sia missioni di scorta convogli che di posa di campi minati al largo della Puglia e delle Isole Ionie.\nTra il 19 luglio ed il 4 settembre 1943, mentre si faceva sempre pi\u00f9 probabile uno sbarco angloamericano sulle coste italiane, il \"Barletta\", insieme all'incrociatore ausiliario \"Francesco Morosini\" ed agli incrociatori leggeri \"Luigi Cadorna\" e \"Scipione Africano\", partecip\u00f2 alla posa di 11 campi minati, per un totale di 1591 mine, nel Golfo di Taranto.\nL'annuncio dell'armistizio sorprese la nave nella propria citt\u00e0 eponima, Barletta, che rimase sotto il controllo delle truppe italiane ed alleate, evitandone cos\u00ec la perdita.\nL'8 ottobre 1943 il \"Barletta\" fece parte del primo convoglio italiano per conto degli Alleati, partito da Augusta e diretto ad Algeri. Al rientro da questa missione, l'incrociatore ausiliario fece ritorno a Taranto il 17 ottobre. Otto giorni dopo, il 25 ottobre, il \"Barletta\" venne radiato dai ruoli del naviglio ausiliario dello Stato.\nNella sera del 2 dicembre 1943 la nave era all'ancora vicino al vecchio molo foraneo di Bari, quando, a partire dalle 19.15 (o 19.30), il porto pugliese fu sottoposto ad un pesante bombardamento da parte di una cinquantina di Junker Ju 88 della Luftwaffe, che vi affond\u00f2 o danneggi\u00f2 in maniera irreparabile tra le 17 e le 28 navi (una delle quali, la \"John Harvey\", carica di bombe all'iprite, che esplosero sprigionando gas tossici nell'area portuale). Una prima salva di bombe cadde a proravia del \"Barletta\", provocando un incendio a prua, vicino al deposito munizioni, poi, verso le 19.45, l'unit\u00e0 venne centrata da varie bombe specie sul fianco rivolto verso il mare. L'equipaggio, guidato dal direttore di macchina, tent\u00f2 di domare le fiamme che minacciavano seriamente il deposito munizioni di prua mediante le manichette e sette estintori, ma alle 21.15 il \"Barletta\" fu coinvolto nell'esplosione di un mercantile ormeggiato nelle vicinanze, che peggior\u00f2 ancora la situazione, provocando lo scoppio delle riservette. Alla fine il deposito munizioni s'incendi\u00f2 ed esplose, danneggiando fatalmente la motonave italiana, che intorno alle nove del mattino del 3 dicembre si abbatt\u00e9 su un fianco ed affond\u00f2 nelle acque del porto.\nTra l'equipaggio civile militarizzato si ebbero 4 morti e 4 feriti e tra quello militare 22 morti, 14 dispersi e 40 feriti: in totale tra l'equipaggio del \"Barletta\" si ebbero quindi a lamentare 40 morti e 44 feriti.\nLa ricostruzione e gli ultimi anni.\nI lavori di recupero del relitto, che giaceva sbandato di 87\u00b0 in dodici metri d'acqua, ebbero inizio nel maggio 1945 e terminarono nel settembre del 1948.\nNell'ottobre 1948 il relitto del \"Barletta\", rimesso a galla, venne trainato a Trieste per essere ricostruito. Il 25 settembre 1949 la nave torn\u00f2 in servizio come motonave passeggeri, con una stazza lorda di 1966 tsl, una stazza netta di 1060 tsn, una portata lorda di 1240 tpl ed una capacit\u00e0 di 82 passeggeri (32 in prima classe, 24 in seconda e 26 in terza), ricominciando ad effettuare servizio di linea per la societ\u00e0 Adriatica: il primo viaggio, sulla tratta Trieste-Venezia-Bari-Il Pireo-Istanbul-Smirne, ebbe inizio il 1\u00ba ottobre 1949.\nNel 1951 l'Adriatica S. A. di Navigazione divenne Adriatica S.p.A. di Navigazione. Nel 1956 la \"Barletta\" venne destinata ad un'altra linea, che toccava Trieste, Venezia, la Dalmazia, il Pireo, Heraklion e Calamata.\nIl 9 (o 18) settembre 1962 l'anziana motonave venne posta in disarmo nel porto di Trieste e nel 1963 venne smantellata in tale citt\u00e0 dalla societ\u00e0 SIDEMAR."}
{"id": "2938656", "revid": "123138994", "url": "https://it.wikipedia.org/wiki?curid=2938656", "title": "Bayer 04 Leverkusen Fu\u00dfball 2000-2001", "text": "Questa voce raccoglie le informazioni riguardanti il Bayer 04 Leverkusen Fu\u00dfball nelle competizioni ufficiali della stagione 2000-2001.\nStagione.\nNella stagione 2000-2001, il Bayer Leverkusen si \u00e8 classificato al quarto posto in Bundesliga. In Champions League si \u00e8 classificato terzo nel suo girone della prima fase qualificandosi per i sedicesimi di Coppa UEFA dove \u00e8 stato eliminato dall'AEK Atene. \u00c8 stato inoltre eliminato al terzo turno della Coppa di Germania.\nLuc\u00eco e Juric furono gli unici convocato per la Confederation Cup che si \u00e8 svolta al termine della stagione.\nMaglie e sponsor.\nLo sponsor ufficiale \u00e8 Avanza RWE, mentre lo sponsor tecnico \u00e8 adidas."}
{"id": "2938660", "revid": "1514393", "url": "https://it.wikipedia.org/wiki?curid=2938660", "title": "AIG Japan Open Tennis Championships", "text": ""}
{"id": "2938665", "revid": "1632387", "url": "https://it.wikipedia.org/wiki?curid=2938665", "title": "The Year of the Voyager", "text": "The Year of the Voyager \u00e8 un album dal vivo del gruppo musicale thrash metal statunitense Nevermore, pubblicato dalla Century Media nel 2008.\nIl disco.\nPubblicato sotto forma di doppio dvd, doppio cd e come limited edition, contenente sia il doppio dvd che il doppio cd. Successivamente \u00e8 stata distribuita anche un'ulteriore limited edition composta da 3 LP.\nIl lavoro contiene l'intero concerto tenuto il 20 ottobre 2006 allo Zeche a Bochum in Germania; sono presenti anche riprese da altri live:\n- Century Media USA 10\u00b0 Anniversary Party al The Roxy a Los Angeles (18 settembre 2001)\n- Gigantour al Bell Centre a Montreal in Canada (2 settembre 2005)\n- Metal Mania Festival allo Spodek a Katowic in Polonia (4 marzo 2006)\n- Wacken Open Air a Wacken in Germania (4 agosto 2006)\nSono stati inoltre aggiunti dei materiali bonus nella versione dvd.\nNella versione doppio CD troviamo solo i brani del live allo Zeche,"}
{"id": "2938671", "revid": "251304", "url": "https://it.wikipedia.org/wiki?curid=2938671", "title": "Brindisi (incrociatore ausiliario)", "text": "Il Brindisi \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il dicembre 1930 ed il luglio 1931 nei Cantieri Riuniti dell'Adriatico di Monfalcone unitamente alle gemelle \"Adriatico\", \"Barletta\", \"Brioni\", \"Zara\", \"Lero\" e \"Monte Gargano\", l'unit\u00e0 era originariamente una motonave passeggeri da 1976,28 tonnellate di stazza lorda e 1073,73 tonnellate di stazza netta. Quattro stive della capienza di 1722 metri cubi permettevano una portata lorda di 1231 tonnellate, mentre nelle cabine potevano trovare posto in tutto 72 passeggeri (per altre fonti 68, ovvero 22 in prima classe, 24 in seconda e 22 in terza). Due motori Diesel FIAT, della potenza complessiva di 3300 HP (altre fonti 2200 o 2800), consumando 11,5 tonnellate di carburante al giorno, azionavano due eliche, consentendo una velocit\u00e0 di 14,5 (per altre fonti 15,8) nodi.\nIscritta con matricola 52 al Compartimento marittimo di Bari, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari), che la utilizz\u00f2 sulla linea Venezia-Trieste-Pola-Lussinpiccolo-Zara-Sebenico-Spalato-Gravosa-Cattaro-Antivari-San Giovanni di Medua-Durazzo-Valona-Brindisi-Monopoli-Bari-Molfetta-Barletta-Bari-Durazzo Navigazione. \nDopo pochi mesi di servizio, il 25 dicembre 1931, la \"Brindisi\" s'incagli\u00f2 nei pressi di Pasman riportando comunque solo danni lievi, e potendo essere agevolmente disincagliata dalla Ditta Tripcovich. Il 21 marzo 1932 la societ\u00e0 Puglia conflu\u00ec, insieme ad alcune altre compagnie di navigazione adriatiche, nella Societ\u00e0 di Navigazione San Marco, con sede a Venezia, che il 4 aprile di quello stesso anno divenne Compagnia Adriatica di Navigazione. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione. La \"Brindisi\" segu\u00ec quindi tali mutamenti di proprietario, entrando infine a far parte della flotta dell'Adriatica.\nUtilizzata sulla linea n. 42 (dal Venezia alla Dalmazia ed all'Albania), l'unit\u00e0, dopo il 1937, venne spesso impiegata anche su altre rotte, in sostituzione di altre navi che si trovavano ai lavori.\nIl 20 maggio 1940, poche settimane prima dell'ingresso dell'Italia nella seconda guerra mondiale, la motonave venne posta in disarmo a Bari e quindi sottoposta a lavori di conversione in incrociatore ausiliario, imbarcando un armamento composto da due cannoni da 102/45 Mod. 1917 e quattro mitragliere da 13,2 mm, nonch\u00e9 di attrezzature per la posa di 60 mine. Requisita ufficialmente dalla Regia Marina il 16 giugno 1940, a Brindisi, sua citt\u00e0 eponima, la nave venne iscritta nel ruolo del Naviglio ausiliario dello Stato il giorno stesso, con contrassegno \"D 15\", e l'equipaggio venne militarizzato.\nA partire dal 6 dicembre 1940 il \"Brindisi\" venne adibito a compiti di scorta ai convogli tra l'Italia e l'Albania, partecipando, il 24 dicembre 1940, alle operazioni di soccorso al piroscafo \"Firenze\", silurato ed affondato dal sommergibile greco \"Papanikolis\" durante la navigazione in convoglio da Bari a Valona, con la perdita di 93 dei 996 uomini imbarcati. Nel marzo 1941 la nave venne inviata in Libia, partecipando alla posa di alcuni campi minati al largo di Tripoli. Successivamente l'unit\u00e0 venne nuovamente trasferita sulle rotte verso la Grecia e l'Albania, ancora con funzioni di scorta.\nIl 20 maggio 1941 la nave salp\u00f2 da Brindisi per scortare a Patrasso, insieme all'anziano cacciatorpediniere \"Carlo Mirabello\", i mercantili \"Annarella\" e \"Laura C.\" e le navi cisterna \"Strombo\" ed \"Anna C.\". Alle 5.40 del mattino del 21 maggio il \"Mirabello\" avvist\u00f2 l'esplosione della cannoniera \"Matteucci\", saltata su una mina posata dal posamine HMS \"Abdiel\" al largo di Capo Dukato (Isola Santa Maura, nell'arcipelago delle Ionie) e si avvicin\u00f2 per prestare soccorso, ma urt\u00f2 a sua volta una mina, perdendo la prua: dopo inutili tentativi di salvare la nave, l'equipaggio la dovette autoaffondare alle 11.45 dello stesso giorno. Il \"Brindisi\" recuper\u00f2 63 uomini del \"Mirabello\", mentre altri raggiunsero la riva a nuoto o vennero raccolti da altre unit\u00e0.\nIl 9 gennaio 1942 la motonave lasci\u00f2 Brindisi diretta a Patrasso, di scorta al piroscafo \"Fedora\". Tra le 3.55 e le quattro del mattino del 10 gennaio il convoglio venne attaccato dal sommergibile britannico \"Thrasher\" con il lancio di quattro siluri, due dei quali centrarono il \"Fedora\" in posizione 39\u00b000' N e 19\u00b058' E. Irrimediabilmente danneggiata, la nave affond\u00f2 alle 5.40, dopo oltre un'ora e mezza di agonia, a 35 miglia per 312\u00b0 (a nordovest) da Capo Dukato (Isola di Santa Maura, nelle Isole Ionie).\nIl 4 marzo 1942 l'incrociatore ausiliario venne dislocato al Pireo, per scortare i convogli diretti a Creta, venendo poi trasferito a Brindisi negli ultimi giorni di maggio.\nSottoposta a lavori a partire dal luglio 1942, la nave torn\u00f2 in servizio il 12 novembre 1942, assegnata alle scorte per i convogli diretti in Tunisia. Il 29 novembre 1942, alle 16.30, l'incrociatore ausiliario lasci\u00f2 Biserta diretto a La Spezia, insieme alla torpediniera \"Climene\" e di scorta alla motonave \"Citt\u00e0 di Tunisi\". Nel primo tratto della navigazione si aggreg\u00f2 alla scorta anche la motosilurante \"MS 34\". Alle 22.10 dello stesso 29 novembre il sommergibile HMS \"Seraph\" attacc\u00f2 il convoglio a 60 miglia per 155\u00b0 (a sud/sudest) di Capo Carbonara e ad una trentina di miglia da Marettimo, lanciando due siluri contro il \"Brindisi\", che venne mancato di stretta misura.\nA partire dal dicembre 1942 il \"Brindisi\" torn\u00f2 sulle rotte del Levante (Grecia ed Albania).\nPartito da Bari alla volta di Cattaro alle 21.35 del 6 agosto 1943 al comando di Loris Greco e di scorta, insieme alla vecchia torpediniera \"Rosolino Pilo\", al trasporto truppe \"Italia\" (una volta a Cattaro l'incrociatore ausiliario avrebbe dovuto esso stesso imbarcare truppe e rifornimenti da trasportare poi a Teodo), il \"Brindisi\" venne attaccato 7-8 miglia a nordest di Bari (in posizione 41\u00b0 11' N e 16\u00b0 56' E) dal sommergibile britannico \"Uproar\", che gli lanci\u00f2 tre siluri, uno dei quali, alle 22.05 (per altra fonte 22.30), and\u00f2 a segno in corrispondenza della stiva numero 2. Lo scoppio uccise dieci uomini ed apr\u00ec un grosso squarcio nello scafo, immobilizzando la nave. In via di rapido allagamento e con le macchine principali fuori uso, il \"Brindisi\" inizi\u00f2 rapidamente ad appopparsi, sino a ritrovarsi in breve con la poppa sommersa sino al ponte di coperta. L'equipaggio abbandon\u00f2 per intero la nave sulle scialuppe \u2013 che poterono essere tutte calate grazie al mare calmo \u2013 eccetto il comandante Greco ed altri due uomini, rimasti a bordo per salvare o distruggere i cifrari, mentre il \"Brindisi\" veniva preso a rimorchio e si cercava di trainarlo in salvo. Il tentativo di salvare la nave fall\u00ec dopo alcune miglia percorse a rimorchio: circa un'ora dopo il siluramento, alle 23.05, una paratia cedette (il suono venne avvertito chiaramente dai naufraghi) e la nave, abbandonata dai tre uomini rimasti a bordo, che dovettero gettarsi in mare, affond\u00f2 nel giro di qualche minuto, a circa due miglia dal faro di San Cataldo. Eccezion fatta per le dieci vittime dell'esplosione del siluro, l'intero equipaggio pot\u00e9 essere salvato dai mezzi giunti sul posto.\nIl relitto del \"Brindisi\" \u00e8 stato individuato al largo di Bari dalla nave idrografica \"Ammiraglio Magnaghi\", durante una campagna idrografica effettuata nell'autunno del 2011."}
{"id": "2938674", "revid": "1654832", "url": "https://it.wikipedia.org/wiki?curid=2938674", "title": "Episodi di Cinque in famiglia (sesta stagione)", "text": "La sesta e ultima stagione di \"Cinque in famiglia\", composta da 24 episodi, \u00e8 stata trasmessa negli USA dal 5 ottobre 1999 al 3 maggio 2000 su Fox.\nIn Italia la stagione \u00e8 stata trasmessa dal 10 agosto 2003 all'8 marzo 2011. Prima da Canale 5 (2003, 2010), poi, gli ultimi quattro episodi, da Italia 1 (2011). Su Fox (Italia) questa stagione \u00e8 ancora inedita."}
{"id": "2938678", "revid": "729019", "url": "https://it.wikipedia.org/wiki?curid=2938678", "title": "Operazione Cedar Falls", "text": "L'operazione Cedar Falls fu una grande operazione di \"individuazione e distruzione\" (\"Search and Destroy\") sferrata nel gennaio 1967 da numerose formazioni da combattimento dell'Esercito americano durante la guerra del Vietnam. Forze appartenenti alla 173\u00aa Brigata aviotrasportata e alla 1\u00aa e alla 25\u00aa Divisione di fanteria (appoggiate anche da reparti sudvietnamiti) vennero impegnate con l'obiettivo di distruggere le roccaforti nemiche nel cosiddetto Triangolo di Ferro, uno dei principali santuari del Fronte di Liberazione.\nStoria.\nIn termini di forze impiegate e di potenza di fuoco dispiegata l'operazione Cedar Falls fu la pi\u00f9 grande operazione terrestre condotta dalle forze americane durante la guerra. Come le altre maggiori operazioni lanciate dagli americani nel 1967, anche Cedar Falls mirava ad assestare un colpo decisivo ai guerriglieri, impegnandoli in una battaglia di tipo convenzionale. L'intenzione era di usare parte delle forze per spingere le formazioni nemiche nell'area contro un secondo schieramento statunitense e chiudere le forze nordvietnamite e vietcong in una morsa costringendole ad uno scontro diretto.\nSotto il comando superiore del generale Jonathan Seaman, comandante della II \"Field Force, Vietnam\" (2\u00aa Forza campale, Vietnam), vennero impegnate due intere divisioni di fanteria, la 1\u00aa Divisione, guidata dal generale William DePuy, e la 25\u00aa Divisione del generale Frederick Weyand, la eccellente 173\u00aa Brigata aviotrasportata, la 196\u00aa Brigata di fanteria leggera, e l'11\u00ba Reggimento di cavalleria corazzata, dotato di mezzi meccanizzati.\nMa l'operazione, nonostante le grandi forze impegnate, si risolse tuttavia in un nuovo sostanziale fallimento complessivo. Furono rasi al suolo con il napalm ettari di boscaglia, passati al pettine interi villaggi, perlustrati chilometri di gallerie e scoperti depositi di viveri, ma paradossalmente non si riusc\u00ec quasi mai a stabilire un contatto con i Viet cong. Questi ultimi infatti, essendo stati avvisati per tempo dell'arrivo degli statunitensi, evacuarono l'area a piccoli gruppi, svanendo nel nulla, salvo poi tornare a rioccuparla non appena le forze statunitensi se ne furono andate.\nCos\u00ec si espresse tempo dopo la fine dei combattimenti un generale americano, intervistato a proposito dell'operazione Cedar Falls: \"Fu come cercare di disperdere a cannonate uno stormo di farfalle\"."}
{"id": "2938682", "revid": "1543377", "url": "https://it.wikipedia.org/wiki?curid=2938682", "title": "Linea spettrale atomica", "text": "In fisica, le linee spettrali atomiche sono di due tipi:\nI due stati devono essere stati legati nei quali l'elettrone viene confinato nell'atomo, in modo che la transizione viene a volte indicata come transizione \"legato-legato\" (\"bound-bound\"), a differenza della transizione in cui l'elettrone viene espulso completamente fuori dall'atomo (transizione \"legato-libero\" (\"bound-free\")), in una condizione in cui gli stati non hanno energie discrete, ma continue, lasciando l'atomo ionizzato e generando uno spettro continuo, senza linee ben definite.\nDurante il processo viene emesso o assorbito un fotone con un'energia uguale alla differenza di energia tra i livelli. La frequenza formula_1 in cui si trova la linea spettrale \u00e8 correlata all'energia del fotone formula_2 tramite la legge di Planck formula_3 dove formula_4 \u00e8 la costante di Planck.\nCoefficienti di emissione e di assorbimento.\nL'emissione di radiazioni di linea atomica pu\u00f2 essere descritta da un coefficiente di emissione formula_5 con unit\u00e0 di energia/tempo/volume/angolo solido. Con \"\u03b5 dt dV d\u03a9\" viene dunque indicata l'energia emessa da un elemento di volume formula_6 nel tempo formula_7 dentro un angolo solido formula_8. Per la radiazione della linea atomica:\ndove formula_10 \u00e8 la densit\u00e0 di atomi emittenti, formula_11 \u00e8 il coefficiente di Einstein per l'emissione spontanea, la quale viene fisata per ogni due livelli di energia. Per la legge di Kirchhoff, le caratteristiche dell'assorbimento in una regione di spazio sono strettamente legate alle sue emissioni caratteristiche, cos\u00ec dobbiamo menzionare anche il coefficiente di assorbimento formula_12 che avr\u00e0 unit\u00e0 di 1/lunghezza e \"\u03ba' dx\" fornisce la frazione di intensit\u00e0 assorbita da un raggio di luce alla frequenza \"\u03bd\" mentre percorre la distanza dx. Il coefficiente di assorbimento \u00e8 dato da:\ndove formula_14 \u00e8 l'intensit\u00e0 spettrale di radiazione \"alla\" (e \"vicino alla\") frequenza formula_1; formula_16 \u00e8 la densit\u00e0 degli atomi assorbenti, e formula_17 e formula_18 sono rispettivamente i coefficienti di Einstein per l'assorbimento e l'emissione indotta. Similmente al coefficiente formula_11, questi sono anche costanti per ognuno dei due livelli energetici.\nNel caso di equilibrio termodinamico locale, le densit\u00e0 degli atomi, sia eccitati che non eccitati, possono essere calcolate dalla distribuzione di Maxwell-Boltzmann, ma per altri casi, (per es. i laser) il calcolo \u00e8 pi\u00f9 complicato.\nL'equazione precedente ha ignorato l'influenza della forma della linea spettrale. Per essere precisi, le equazioni di cui sopra devono essere moltiplicate per la forma della linea spettrale (normalizzata), nel qual caso le unit\u00e0 cambieranno per includere un termine di 1/Hz.\nI coefficienti di Einstein.\nNel 1916, Albert Einstein ha suggerito che vi siano essenzialmente tre processi che si verificano nella formazione di una linea spettrale atomica: emissione spontanea, emissione stimolata e assorbimento. A ciascuno di essi \u00e8 associato un coefficiente di Einstein il quale misura la probabilit\u00e0 con cui quel particolare processo accade.\nEmissione spontanea.\nL'emissione spontanea \u00e8 il processo mediante il quale un elettrone \"spontaneamente\" (vale a dire senza nessuna influenza esterna) decade da un livello energetico superiore a uno pi\u00f9 basso. Il processo \u00e8 descritto dal coefficiente di Einstein formula_11 (s-1) il quale d\u00e0 la probabilit\u00e0 per l'unit\u00e0 di tempo in cui un elettrone nello stato 2 con energia formula_21 decadr\u00e0 spontaneamente allo stato 1 con energia formula_22, emettendo un fotone con un'energia formula_23. A causa dell'principio di incertezza di energia-tempo, la transizione produce effettivamente fotoni con un ristretto campo di frequenze chiamate larghezza di linea spettrale. Se formula_24 \u00e8 la densit\u00e0 del numero di atomi in stato \"i\"\u00a0 allora il mutamento nella densit\u00e0 del numero di atomi in stato 1 per unit\u00e0 di tempo dovuto all'emissione spontanea sar\u00e0:\nEmissione stimolata.\nL'emissione stimolata (nota anche come emissione indotta) \u00e8 il processo mediante il quale un elettrone \u00e8 indotto a saltare da un livello energetico pi\u00f9 alto a uno inferiore per la presenza di radiazione elettromagnetica \"alla\" (o \"quasi alla\") frequenza della transizione. Il processo viene descritto dal coefficiente di Einstein formula_18 (sr\u00b7m2\u00b7Hz\u00b7W-1\u00b7s-1 = sr\u00b7m2\u00b7J-1\u00b7s-1), il quale d\u00e0 la probabilit\u00e0 per mezzo dell'unit\u00e0 di tempo per unit\u00e0 di radianza spettrale del campo di radiazione che un elettrone nello stato 2 con energia formula_21 decadr\u00e0 allo stato 1 con energia formula_22, emettendo un fotone con un'energia formula_23. Il cambiamento della densit\u00e0 del numero di atomi nello stato 1 per unit\u00e0 di tempo dovuto a emissioni indotte sar\u00e0:\ndove formula_31 \u00e8 la densit\u00e0 di radiazione del campo della radiazione alla frequenza della transizione (vedi legge di Planck).\nL'emissione stimolata \u00e8 uno dei processi fondamentali che conducono allo sviluppo del laser.\nFoto-assorbimento.\nL'assorbimento \u00e8 il processo mediante il quale un fotone viene assorbito dall'atomo, facendo passare un elettrone da un livello energetico inferiore a uno superiore. Il processo \u00e8 descritto dal coefficiente di Einstein formula_17 (sr\u00b7m2\u00b7Hz\u00b7W-1\u00b7s-1 = sr\u00b7m2\u00b7J-1\u00b7s-1), il quale fornisce la probabilit\u00e0 per mezzo dell'unit\u00e0 di tempo per unit\u00e0 di radianza spettrale del campo di radiazione dove un elettrone nello stato 1 con energia formula_22 assorbir\u00e0 un fotone con un'energia formula_23 saltando allo stato 2 con un'energia formula_21. Il mutamento della densit\u00e0 del numero di atomi nello stato 1 per unit\u00e0 di tempo dovuto all'assorbimento sar\u00e0:\nBilanciamento dettagliato.\nI coefficienti di Einstein sono probabilit\u00e0 fisse associate ad ogni atomo e non dipendono dallo stato del gas di cui gli atomi fanno parte. Perci\u00f2, ogni rapporto che si pu\u00f2 ricavare tra i coefficienti, diciamo, in equilibrio termico sar\u00e0 valido universalmente.\nNell'equilibrio avremo un semplice bilanciamento in cui la variazione netta del numero di ogni atomo eccitato \u00e8 zero, essendo bilanciato dalla perdita e dal guadagno causati da tutti i processi. Per quanto riguarda le transizioni \"legate al confine\", avremo anche bilanciamento dettagliato, il quale stabilisce che il netto scambio tra ognuno dei due livelli sar\u00e0 in equilibrio. Questo succede perch\u00e9 la probabilit\u00e0 di transizione non pu\u00f2 essere influenzata dalla presenza o assenza di altri atomi eccitati. L'equilibrio dettagliato (valido solo in condizioni di equilibrio) richiede che il cambiamento nel tempo del numero di atomi nel livello 1 a causa dei tre processi precedenti sia pari a zero:\nInsieme al bilanciamento dettagliato, possiamo usare la nostra conoscenza della distribuzione di energia in equilibrio degli atomi, come stabilito nella distribuzione di Maxwell-Boltzmann e la distribuzione di equilibrio dei fotoni, come stabilito nella legge di Planck della radiazione del corpo nero per derivare rapporti universali tra i coefficienti di Einstein \nDalla distribuzione di Maxwell-Boltzmann abbiamo per il numero di specie di atomi eccitati \"i\":\ndove \"n\" \u00e8 la densit\u00e0 totale della specie atomica, eccitata e non eccitata, \"k\" \u00e8 la costante di Boltzmann, \"T\" \u00e8 la temperatura, formula_39 \u00e8 la degenerazione di stato \"i\", e \"Z\" \u00e8 la funzione di partizione. Dalla legge di Planck sulla radiazione del corpo nero abbiamo per la radianza spettrale alla frequenza formula_1\ndove:\ndove formula_43 \u00e8 la velocit\u00e0 della luce e formula_4 \u00e8 la costante di Planck.\nDa notare che in alcuni trattamenti, viene utilizzata la densit\u00e0 di energia del corpo nero piuttosto che la radianza spettrale, nel qual caso:\nSostituendo queste espressioni nell'equazione del bilanciamento dettagliato e ricordando che formula_23 si ottiene:\nL'equazione precedente deve reggere a qualsiasi temperatura, in modo che i tre coefficienti di Einstein siano correlati da:\ne\nQuando questo rapporto \u00e8 inserito nell'equazione originale, si pu\u00f2 anche trovare una relazione tra formula_11 e formula_17, che coinvolga la legge di Planck.\nForze dell'oscillatore.\nLa forza dell'oscillatore formula_52 viene definita per mezzo della seguente relazione per la sezione d'urto (\"cross section\") formula_53 per assorbimento:\ndove formula_55 \u00e8 la carica dell'elettrone e formula_56 \u00e8 la massa dell'elettrone. Questo permette a tutti e tre i coefficienti di Einstein di essere espressi in termini della singola forza dell'oscillatore associata alla particolare linea spettrale atomica:"}
{"id": "2938686", "revid": "1305772", "url": "https://it.wikipedia.org/wiki?curid=2938686", "title": "Lil Star", "text": "Lil Star \u00e8 un singolo della cantante statunitense Kelis, il terzo estratto dall'album in studio \"Kelis Was Here\" e pubblicato il 19 febbraio 2007.\nDescrizione.\nIl brano ha visto la partecipazione di Cee-Lo, il quale ha ricoperto anche il ruolo di produttore dello stesso. Sorprendentemente il singolo si \u00e8 rivelato un ottimo successo in Europa, principalmente raggiungendo la terza nel Regno Unito, dove il singolo ha venduto complessivamente 125\u00a0000 copie ed \u00e8 diventato il sessantunesimo maggior successo dell'anno.\nVideo musicale.\nIl videoclip prodotto per \"Lil Star\" \u00e8 stato diretto dal regista Marc Klasfeld, che nello stesso anno lavorer\u00e0 con Kelis anche nei video di \"Bossy\" e \"Blindfold Me\", e girato nel dicembre 2006 a Los Angeles."}
{"id": "2938695", "revid": "287204", "url": "https://it.wikipedia.org/wiki?curid=2938695", "title": "Corbellini", "text": ""}
{"id": "2938697", "revid": "1573940", "url": "https://it.wikipedia.org/wiki?curid=2938697", "title": "Charles Magill Conrad", "text": "Biografia.\nFu il ventiduesimo segretario alla Guerra degli Stati Uniti durante la presidenza di Millard Fillmore (13\u00ba presidente).\nNato nello stato della Virginia, prima si trasfer\u00ec con la famiglia a Mississippi e poi nella Louisiana. Studi\u00f2 a New Orleans. Alla sua morte il corpo venne prima sepolto al Girod Street Cemetery ed in seguito nel 1957 a Hope Mausoleum, New Orleans."}
{"id": "2938701", "revid": "400694", "url": "https://it.wikipedia.org/wiki?curid=2938701", "title": "ResearchGate", "text": "ResearchGate \u00e8 un social network gratuito dedicato a tutte le discipline scientifiche nel quale gli scienziati e i ricercatori possono condividere articoli, chiedere e rispondere a quesiti, e trovare collaboratori.\nServizi forniti e registrazione.\nMentre leggere gli articoli , le persone che intendono registrarsi devono avere un indirizzo e-mail a un istituto riconosciuto o essere confermati manualmente come un ricercatore pubblicato. Ciascun utente registrato del sito ha un profilo e pu\u00f2 caricare ricerche come articoli, dati, capitoli, risultati negativi, brevetti, proposte di ricerca, metodi, presentazione e codice sorgente di software.\nControversie.\nIl sito \u00e8 stato criticato per mandare email di spam a coautori di articoli presenti sul sito che erano scritte in modo tale da sembrare degli altri coautori degli articoli (una pratica che il sito afferma di aver smesso al novembre 2016) e per generare automaticamente profili per persone non registrate che si sono talvolta sentite mal rappresentate da essi. Secondo uno studio pare che oltre met\u00e0 degli articoli caricati violi il copyright, siccome gli autori pubblicarono la versione dell'editore.\nIl sito \u00e8 stato criticato per la sua intensa attivit\u00e0 di spamming nei confronti dei ricercatori, tramite invio di mail che presentano la forma \"X.Y. ti ha invitato ad aderire a ResearchGate e rivendicare le tue pubblicazioni\" (ovvero \"X.Y. invited you to join ResearchGate and claim your publications\"). Tali e-mail vengono fatte in automatico senza che la persona citata abbia mai aderito al network n\u00e9 autorizzato l'invio di email a suo nome, n\u00e9, tanto meno, sia necessariamente iscritto a suddetto network. Tali email sono quindi considerate spam."}
{"id": "2938702", "revid": "1444886", "url": "https://it.wikipedia.org/wiki?curid=2938702", "title": "Atomic City", "text": "Atomic City \u00e8 una citt\u00e0 (\"city\") degli Stati Uniti d'America, situata nella contea di Bingham, nello Stato dell'Idaho.\nLa citt\u00e0 che ha un'area di soli 0,3\u00a0km\u00b2 \u00e8 situata a sud dell'Idaho National Laboratory, istituto di ricerca sull'energia atomica, sulla sicurezza e lo sviluppo di risorse energetiche.\nUn tempo la localit\u00e0 si chiamava Midway (in inglese \"a mezza strada\"), probabilmente per il fatto di trovarsi circa a met\u00e0 strada tra le citt\u00e0 di Arco e di Blackfoot. Midway \u00e8 ancora il nome del piccolo aeroporto che sorge nei pressi della cittadina. Il suo nome deriva proprio dal fatto che era abitata dai dipendenti del centro di ricerca sull'energia nucleare, nella cui area sorse all'inizio degli anni cinquanta l'Experimental Breeder Reactor I, la prima centrale nucleare al mondo in grado di fornire energia elettrica per un uso pubblico. Col tempo, anche a seguito ."}
{"id": "2938705", "revid": "1784205", "url": "https://it.wikipedia.org/wiki?curid=2938705", "title": "Campionato sudafricano di Formula 1 1961", "text": "La stagione 1961 del Campionato sudafricano di Formula 1, fu la seconda della serie. Part\u00ec il 2 gennaio e termin\u00f2 il 4 novembre, dopo 10 gare. Il campionato venne vinto da Syd van der Vyver che utilizz\u00f2 una Lotus-Alfa Romeo. "}
{"id": "2938710", "revid": "1350389", "url": "https://it.wikipedia.org/wiki?curid=2938710", "title": "Stuck Inside of Mobile with the Memphis Blues Again", "text": "Stuck Inside of Mobile with the Memphis Blues Again \u00e8 una canzone di Bob Dylan contenuta nel suo album del 1966 \"Blonde on Blonde\".\nLa versione contenuta nel disco compare anche nella raccolta \"Bob Dylan's Greatest Hits Vol. II\" del 1971. Una diversa versione invece appare nell'album live \"Hard Rain\" del 1976, e venne fatta uscire come singolo con il brano \"Rita May\" sul lato B. Una versione iniziale in studio, eseguita in maniera pi\u00f9 veloce e ritmata, \u00e8 stata inclusa nell'album \"\".\nIl brano.\nSi tratta di uno dei brani contenuti in \"Blonde on Blonde\" dal testo pi\u00f9 enigmatico e surreale che Dylan abbia mai scritto. Man a mano che la canzone prosegue, vanno e vengono personaggi assurdi, situazioni grottesche che mettono insieme Shakespeare e controllori di biglietti ferroviari vampiri in uno stato mentale quantomai allucinato. La composizione si dipana in nove complesse strofe, ognuna delle quali descrive bozzetti surreali che illustrano l'alienazione contemporanea. Alla fine il narratore \u00e8 sopraffatto dal susseguirsi di assurdit\u00e0 che gli capitano, come se la sua vita fosse diventata una giostra da luna park dalla quale non riesce pi\u00f9 a scendere.\nMusicalmente la canzone si pu\u00f2 definire un rock piuttosto atipico dove la parte del leone nel brano la fa la chitarra elettrica suonata dal musicista di studio Joe South, che si amalgama alla perfezione con l'organo suonato da Al Kooper e con il cantato di Dylan.\nIl titolo della canzone ha anche ispirato il nome del movimento artistico degli anni ottanta \"Memphis Group\"."}
{"id": "2938716", "revid": "767487", "url": "https://it.wikipedia.org/wiki?curid=2938716", "title": "Vito Graziani", "text": "Carriera.\nGiocatore.\n\u00c8 cresciuto nell'Almas Roma. Vanta 11 presenze in Serie A con la maglia del Cagliari, tra le cui file ha esordito il 18 maggio 1975 in Cagliari- (0-0), con una rete all'attivo in occasione del pareggio esterno contro l' del 15 febbraio 1976 .\nDopo la retrocessione in Serie B dei sardi nella stagione 1975-1976, non ha pi\u00f9 avuto l'occasione di apparire in massima serie, proseguendo invece la carriera in cadetteria, prima col Cagliari (fino all'annata 1978-1979, quando ha conquistato la promozione in A, non venendo per\u00f2 riconfermato per la stagione successiva), quindi nelle file di , Brescia, , e , per complessive 365 presenze e 27 reti tra i professionisti.\nAllenatore.\nDopo aver appeso gli scarpini al chiodo, ha intrapreso la carriera da allenatore. Nella stagione 1998/99 ha allenato il Ponte del Giglio S. Alessio, militante in Promozione.\n Nel 2008 ha guidato gli Allievi Regionali del Montecatini Murialdo, subentrando all'esonerato Patrizio Pazzini, con i quali ha vinto la Coppa Regionale di Categoria nella finale vinta per 3-1 contro il Castelfiorentino allo Stadio Melani di Pistoia.\nNelle stagioni 2010/11 e 2011/12 ha guidato gli Allievi Regionali della Fortis Lucchese.\nNel marzo del 2015 \u00e8 subentrato nuovamente alla guida degli Allievi Regionali del Montecatini Murialdo al posto dell'esonerato Andrea Taddei. Grazie alla sua guida gli Allievi hanno conquistato la finale del torneo di Cascina (PI).\nLa stagione seguente \u00e8 stato confermato alla guida della squadra, conquistando il secondo posto nel campionato provinciale e chiudendo il campionato con la miglior difesa (15 gol subiti).\nNella stagione 2016/17 ha guidato gli Allievi Nazionali della , club in cui aveva gi\u00e0 allenato in passato."}
{"id": "2938718", "revid": "251304", "url": "https://it.wikipedia.org/wiki?curid=2938718", "title": "Brioni (incrociatore ausiliario)", "text": "Il Brioni \u00e8 stato un posamine ed incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il settembre 1930 ed il maggio 1931 nei Cantieri Riuniti dell'Adriatico di Monfalcone unitamente alle gemelle \"Adriatico\", \"Barletta\", \"Brindisi\", \"Zara\", \"Lero\" e \"Monte Gargano\", l'unit\u00e0 era originariamente una motonave passeggeri da 1987 (per altre fonti 1976,28) tonnellate di stazza lorda e 1073,73 tonnellate di stazza netta. Quattro stive della capienza di 1722 metri cubi permettevano una portata lorda di 1231 tonnellate, mentre nelle cabine potevano trovare posto in tutto 82 passeggeri (per altre fonti 68: 22 in prima classe, 24 in seconda e 22 in terza). Due motori diesel FIAT della potenza complessiva di 3300 HP (altre fonti 2200 o 2800), consumando 11,5 tonnellate di carburante al giorno, azionavano due eliche (per altre fonti una sola), consentendo una velocit\u00e0 di 14,5 nodi (alle prove in mare erano stati invece toccati i 15,8 nodi). La nave era provvista di radiogoniometro e radiotelefono.\nIscritta con matricola 49 al Compartimento marittimo di Bari, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari), che la utilizz\u00f2 sulla linea dall'Adriatico alla Dalmazia ed all'Albania. Il 21 marzo 1932 la societ\u00e0 Puglia conflu\u00ec, insieme ad alcune altre compagnie di navigazione adriatiche, nella Societ\u00e0 di Navigazione San Marco, con sede a Venezia, che il 4 aprile di quello stesso anno divenne Compagnia Adriatica di Navigazione. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione. La \"Brioni\" segu\u00ec quindi tali mutamenti di proprietario, entrando infine a far parte della flotta dell'Adriatica.\nUtilizzata sulla linea n. 42 (da Venezia all'Albania passando per la Dalmazia), l'unit\u00e0, dopo l'incorporo da parte dell'Adriatica, vide la propria rotta (Adriatico-Dalmazia-Albania) prolungata sino a Corf\u00f9, Patrasso, Il Pireo, Smirne, Calino, Coo e Rodi, mentre nel corso del 1937 e del 1938 venne impiegata principalmente quale sostituto di altre navi mandate ai lavori, su numerose linee. Nel 1939 la \"Brioni\" venne assegnata alla rotta Bari-Brindisi-Valona-Santi Quaranta, e dal giugno 1939 alle linee tra l'Adriatico, la Grecia e la Turchia passando per Capo Matapan.\nIl 12 maggio 1940, meno di un mese prima dell'ingresso dell'Italia nella seconda guerra mondiale, la motonave venne requisita a Bari dalla Regia Marina ed iscritta nel ruolo del Naviglio ausiliario dello Stato come posamine ma gi\u00e0 con contrassegno \"D 13\" (da incrociatore ausiliario). Imbarcate le attrezzature per il trasporto e la posa di 90 mine, la \"Brioni\" venne assegnata al Gruppo Navi Ausiliarie Dipartimentali del Comando Militare Marittimo Sicilia, con base a Messina. Tra il 6 giugno ed il 10 luglio 1940 la nave partecip\u00f2 alla posa di campi minati al largo del tratto di costa siciliana compreso tra Gela ed Augusta (in tale periodo vennero posati nelle acque della Sicilia, ad opera del \"Brioni\", dell'\"Adriatico\" e delle torpediniere \"Alcione\", \"Aretusa\", \"Andromeda\", \"Ariel\", \"Aldebaran\", \"Airone\", \"Pallade\", \"Calliope\", \"Circe\" e \"Clio\", un totale di 28 campi minati, 12 dei quali antisommergibile, per complessive 1375 mine).\nSottoposta poi a lavori di conversione in incrociatore ausiliario, la \"Brioni\" venne dotata di un armamento composto da due cannoni da 102/45 mm, quattro mitragliere da 13,2 mm e alcuni scaricabombe di profondit\u00e0.\nTerminati i lavori, la motonave venne destinata alla scorta dei convogli per l'Albania tra Bari, Durazzo e Valona, effettuando complessivamente 44 missioni dal 27 novembre 1940 al 20 giugno 1941.\nDal luglio al dicembre 1941 la \"Brioni\", dislocata al Pireo, oper\u00f2 invece in missioni di scorta con destinazione gli arcipelaghi del Mar Egeo. Alle cinque del mattino del 20 luglio 1941 la nave lasci\u00f2 il Pireo diretta a Sira, insieme alle torpediniere \"Libra\" e \"Lince\" ed ai \"MAS\" \"535\" e \"539\", di scorta alle motonavi \"Citt\u00e0 di Agrigento\" e \"Citt\u00e0 di Trapani\", componenti il convoglio \u00abCuneo\u00bb, che, durante la navigazione, venne infruttuosamente attaccato con un siluro, alle 9.28 di quel giorno, dal sommergibile HMS \"Tetrarch\", ad est di Termia (oggi Citno, a sudest di Atene). La scorta rispose all'attacco con il lancio di 16 bombe di profondit\u00e0.\nIl 26 settembre la nave lasci\u00f2 il Pireo insieme al vecchio cacciatorpediniere \"Sella\" ed alla torpediniera \"Libra\" per scortare a Candia i trasporti \"Citt\u00e0 di Bastia\", \"Citt\u00e0 di Marsala\", \"Trapani\" e \"Sant'Agata\", ma l'indomani il convoglio venne attaccato dal sommergibile britannico \"Tetrarch\", che alle 6.21 colp\u00ec con una coppiola di siluri il \"Citt\u00e0 di Bastia\", che affond\u00f2 alle 6.36, in posizione 36\u00b021' N e 24\u00b023' E (dieci-quindici miglia a sud di Milo). Un successivo attacco, nel corso dello stesso giorno, ad opera sempre del \"Tetrarch\" e contro il medesimo convoglio, nel canale di Kea, and\u00f2 invece a vuoto.\nDal 7 gennaio 1942 l'incrociatore ausiliario torn\u00f2 sulle rotte per l'Albania e le isole del Mar Ionio sino al 29 agosto di quello stesso anno.\nIl 15 maggio 1942 la \"Brioni\" lasci\u00f2 Patrasso per Bari insieme alla vecchia torpediniera \"Antonio Mosto\", per scortare il piroscafo \"Ivorea\". Alle 14.47 del giorno seguente, nel punto 40\u00b050' N e 17\u00b040' E (al largo di Bari), il sommergibile britannico \"Thrasher\" lanci\u00f2 tre siluri, dalla distanza di 2100 metri, contro l'incrociatore ausiliario (che navigava in coda al convoglio, con l'\"Ivorea\" al centro e la \"Mosto\" in testa: le tre navi erano state individuate alle 14.14 dal sommergibile, che aveva identificato sia la \"Brioni\" che l'\"Ivorea\" come due mercantili carichi per met\u00e0), che tuttavia avvist\u00f2 in tempo le armi alle 14.49, riuscendo ad evitarle. Risalendo le scie dei siluri, il \"Brioni\" giunse sulla verticale del sommergibile ed alle 14.53 lanci\u00f2 tre cariche di profondit\u00e0 che detonarono piuttosto vicine ma non produssero danno (altre nove vennero gettate dalla \"Mosto\" qualche minuto dopo, ma pi\u00f9 lontane). Alle 15.15 \"Mosto\" e \"Brioni\" interruppero la caccia e si ricongiunsero con l'\"Ivorea\": il \"Thrasher\" non aveva subito danni, ma il contrattacco gli aveva impedito di lanciare i suoi siluri anche contro il piroscafo.\nNel settembre 1942 la motonave venne assegnata al trasporto di rifornimenti sulla rotta Brindisi-Tobruk passando per il Pireo. Dopo aver svolto la prima missione di questo tipo, l'unit\u00e0 lasci\u00f2 Tobruk per il Pireo (da dove poi sarebbe proseguito per Brindisi) alle sette di sera del 9 settembre, scortata dalla torpediniera \"Calliope\", ma alle 11.06 del giorno seguente, in posizione 35\u00b012' N e 23\u00b029' E (una decina di miglia ad ovest dell'isola greca di Palaiokh\u00f3ra), la nave venne attaccata con alcuni siluri dal sommergibile HMS \"Una\": le armi non andarono a segno.\nAll'una del pomeriggio del 29 ottobre 1942 la \"Brioni\" lasci\u00f2 Brindisi in convoglio con la gemella \"Zara\", per la seconda missione sulla rotta Brindisi-Tobruk (la \"Brioni\" era carica di 255 tonnellate di munizioni destinate all'Afrika Korps e per i reparti del Regio Esercito operanti in Nordafrica). Dopo aver attraversato il canale di Corinto, le navi giunsero al Pireo alle quattro del mattino del 1\u00ba novembre, ripartendone un'ora e mezza pi\u00f9 tardi (alcune fonti riferiscono anche di una sosta a Suda). Alle 16.30 dello stesso giorno i due incrociatori ausiliari vennero raggiunti dall'anziana torpediniera \"San Martino\", come unica unit\u00e0 di scorta e, dai velivoli della scorta aerea (bombardieri Junkers Ju 88 e caccia Messerschmitt Bf 109, del JG 53, e Bf 110 della Luftwaffe e caccia Macchi M.C.200 e C.202 del II Stormo della Regia Aeronautica). Alle undici di sera di quel giorno venne avvistato un ricognitore alleato, che segu\u00ec il convoglio sino alle due di notte del 2 novembre, illuminando le navi con razzi e bengala per poi allontanarsi (gi\u00e0 alle 18.30 alcuni bombardieri angloamericani avevano individuato le unit\u00e0 italiane). Il convoglio prosegu\u00ec senza problemi per il resto della nottata (durante la quale diversi bengalieri lo cercarono senza trovarlo) e fino all'alba, quando incroci\u00f2 alcune formazioni di aerei da trasporto e da caccia italo-tedeschi, poi, intorno alle nove (per altre fonti alle otto) del mattino del 2 novembre, le navi vennero attaccate da sette aerosiluranti britannici Bristol Beaufort, appartenenti al 39th Squadron della Royal Air Force e scortati da caccia Bristol Beaufighter del 272nd Squadron. In rapida successione aprirono il fuoco il \"Brioni\", la \"San Martino\" e quindi la \"Zara\" \u2013 anche tra gli aerei attaccanti e quelli della scorta aerea vi fu uno scontro, in seguito al quale da parte italo-tedesca si rivendic\u00f2 l'abbattimento di tre Beaufort ed il danneggiamento di altrettanti velivoli dello stesso tipo, e da parte inglese l'abbattimento di uno Ju 88 ed il danneggiamenti di altri due: come spesso accade, i dati non coincidono con quelli forniti da ambo le parti circa le effettive perdite subite (la RAF afferm\u00f2 della perdita di due Beaufort e di un Beaufighter) \u2013: mentre alle 9.20 (per altre fonti alle 8.15), la \"Zara\" veniva immobilizzata da un siluro in posizione 33\u00b010' N e 23\u00b050' E, la \"Brioni\" riusc\u00ec, grazie a pronta manovra, ad evitate i siluri, superando indenne l'attacco. Mentre la \"San Martino\" si preparava a prendere a rimorchio la nave colpita (la \"Zara\" affond\u00f2 poi alle 22.30 di quel giorno stesso, in posizione 32\u00b037' N e 23\u00b050' E, nonostante l'assistenza fornita dalla \"San Martino\" e da un'altra torpediniera giunta da Tobruk, la \"Circe\"), la \"Brioni\" venne fatta proseguire da sola, giungendo indenne a Tobruk qualche ora dopo, alle 14.30.\nTra le 15.55 e le 16.10 dello stesso 2 novembre, tuttavia, mentre erano da poco iniziate le operazioni di messa a terra del carico, Tobruk venne sottoposta ad un attacco aereo da parte di velivoli dell'USAAF (altre fonti riportano l'attacco come avvenuto alle 14.45). Secondo alcune fonti degli spezzoni incendiari fecero scoppiare le munizioni gi\u00e0 scaricate sul pontile in legno cui era ormeggiata, provocando poi l'estensione dell'incendio e delle esplosioni a bordo della \"Brioni\" attraccata a poca distanza, mentre secondo altre fonti bombe dirompenti ed incendiarie colpirono direttamente la motonave in corrispondenza della stiva numero 3, ov'era stivato parte del carico di munizioni. Alle 16.30 la nave salt\u00f2 in aria (l'esplosione, estremamente violenta, divelse il ponte di coperta), ed il relitto in fiamme si pos\u00f2 sul fondo del porto nelle prime ore del 3 novembre, continuando a bruciare furiosamente per tutta la notte e per parte della giornata del 3 novembre. La nave affond\u00f2 in soli tre metri d'acqua, lasciando perci\u00f2 emergere parte dello scafo e le sovrastrutture. Una parte dell'equipaggio (tra cui comandante ed ufficiali) si salv\u00f2 perch\u00e9 si trovava a terra, mentre tra quanti erano a bordo al momento dell'attacco vi furono due soli sopravvissuti, che erano riusciti a fuggire al riparo prima dell'esplosione.\nLa carcassa della \"Brioni\" venne recuperata come preda bellica dagli inglesi dopo l'occupazione della citt\u00e0 libica, solo per essere demolita."}
{"id": "2938721", "revid": "466539", "url": "https://it.wikipedia.org/wiki?curid=2938721", "title": "Earth Observing System", "text": "L'Earth Observing System (EOS) \u00e8 un programma della NASA per l'osservazione della Terra dallo spazio, comprendente una serie di satelliti artificiali e di strumenti scientifici posti in orbita attorno al pianeta. Obiettivo del programma \u00e8 l'osservazione dei fenomeni di lunga durata che interessano la superficie dei continenti, la biosfera, l'atmosfera e gli oceani della Terra. Il programma costituisce la principale risorsa del programma di ricerca \"Earth Science Enterprise\" della NASA, il cui scopo \u00e8 \"sviluppare una migliore comprensione della Terra e della risposta ai cambiamenti naturali e determinati dalle attivit\u00e0 umane allo scopo di giungere a migliori previsioni dei rischi climatici, meteorologici e, in generale, naturali, cui possono incorrere le generazioni presenti e future\".\nLista delle missioni spaziali.\nSegue la lista delle missioni spaziali sviluppate nell'ambito del programma. \u00c8 indicata la data di lancio e l'eventuale collaborazione di altre agenzie, nazionali o internazionali."}
{"id": "2938725", "revid": "1543377", "url": "https://it.wikipedia.org/wiki?curid=2938725", "title": "Bicchignano", "text": "Bicchignano (\"Bichignan\" in dialetto piacentino) \u00e8 una frazione del comune italiano di Vigolzone, da cui dista circa , in provincia di Piacenza. \nSi trova lungo la strada del Bagnolo, che collega Rivergaro a Ponte dell'Olio, a circa di distanza da quest'ultimo.\nLa frazione, riportata da alcune fonti storiche come Bucchignano, conta 126 abitanti, mentre nel XIX secolo gli abitanti erano circa 320.\nStoria.\nBicchignano fece parte del feudo di Veano, anch'essa frazione del comune di Vigolzone e distante pochi chilometri da Bicchignano, di cui si ha notizia a partire dal 1043 quando fu donato al monastero di San Savino\nBicchignano ospita i resti di un antico castello medievale, chiamato Castellone, citato per la prima volta nell'atto di donazione del feudo di Veano al monastero di san Savino e eretto con funzione di controllo della valle, in stretta comunicazione con i vicini fortilizi situati nel fondovalle della val Nure. Il castello passa successivamente agli Anguissola, agli Zanardi e ai Landi subendo nel tempo delle trasformazioni. \nVerso la fine del cinquecento, all'epoca del dominio dei Farnese il feudatario doveva pagare ai duchi due forme di formaggio in luogo di dieci fagiani come Censuo quinquennale. La parte pi\u00f9 significativa, rimasta pressoch\u00e9 intatta \u00e8 una torre fatta risalire all'inizio del Trecento. Il castello viene, infine, abbandonato nel XVIII secolo, durante il quale diviene di propriet\u00e0 dei conti Costa.\nCultura.\nOgni anno nel mese di dicembre si svolge una festa del paese in onore di Santa Barbara."}
{"id": "2938728", "revid": "1305772", "url": "https://it.wikipedia.org/wiki?curid=2938728", "title": "Capitano A. Cecchi (incrociatore ausiliario)", "text": "Il Capitano A. Cecchi \u00e8 stato un incrociatore ausiliario della Regia Marina, gi\u00e0 motonave da carico italiana.\nStoria.\nCostruita tra il 1931 ed il 1934 nei cantieri Eriksberg Mekaniske Verkstad A/B - Eriksberg Varv di G\u00f6teborg insieme alle gemelle \"Duca degli Abruzzi\" e \"Capitano Bottego\" per la Societ\u00e0 Italo-Somala, la \"Capitano A. Cecchi\", iscritta con matricola 1973 al Compartimento marittimo di Genova, era in origine una motonave da carico da 2321 tonnellate di stazza lorda, propulsa da due motori Diesel a 6 cilindri che imprimevano a due eliche la potenza di 4800 CV (543 HP nominali), permettendo una velocit\u00e0 di crociera di 14,5 nodi ed una massima compresa tra i 15,5 ed i 16 nodi.\nPoco tempo dopo la costruzione le tre motonavi vennero acquistate dalla Regia Azienda Monopolio Banane, fondata a Mogadiscio nel 1935, che le impieg\u00f2 come navi frigorifere per il trasporto delle banane dall'Africa Orientale Italiana (Eritrea e Somalia) all'Italia. Le tre unit\u00e0 costituirono l'unica flotta dell'azienda sino alla costruzione, nel 1937, delle quattro motonavi serie RAMB, di maggiori dimensioni. In caso di guerra era previsto che \"Capitano Cecchi\", \"Duca degli Abruzzi\" e \"Capitano Bottego\" venissero trasformati in incrociatori ausiliari, armati ciascuno con quattro cannoni da 102/45 mm.\nLa seconda guerra mondiale.\n1940.\nAll'ingresso dell'Italia nella seconda guerra mondiale, il 10 giugno 1940, la \"Capitano A. Cecchi\" era la sola, tra le tre motonavi, a trovarsi nel Mediterraneo (\"Duca degli Abruzzi\" e \"Capitano Bottego\" si trovavano rispettivamente in Somalia ed Eritrea). Il 5 agosto 1940 la nave venne requisita a Venezia dalla Regia Marina ed iscritta nel ruolo del Naviglio ausiliario dello Stato quale incrociatore ausiliario. Armata con quattro cannoni da 102/45 Mod. 1917 e 6 mitragliere da 13,2 mm (per altre fonti due cannoni da 100/47 mm e quattro mitragliere da 13,2 mm), l'unit\u00e0 venne destinata principalmente a compiti di scorta convogli.\nIl 20 agosto 1940 con la costituzione del Comando Superiore Traffico Albania (Maritrafalba), divenuto attivo dal 5 settembre successivo, il \"Capitano Cecchi\" venne dislocato a Brindisi ed assegnato, con altre unit\u00e0 (due anziani cacciatorpediniere, dieci torpediniere, altri due incrociatori ausiliari e la XIII Squadriglia MAS), a tale comando, per il servizio di scorta convogli da e per l'Albania.\nL'11 settembre l'incrociatore ausiliario, insieme alla torpediniera \"Castelfidardo\", comp\u00ec la propria prima missione per Maritrafalba scortando da Valona a Brindisi e quindi a Bari i piroscafi \"Nautilus\" e \"Pontinia\", di ritorno vuoti dall'Albania. Due giorni dopo il \"Capitano Cecchi\" e la torpediniera \"Pallade\" scortarono da Bari a Durazzo i piroscafi \"Galilea\" e \"Quirinale\", con a bordo 2422 militari e 289 tonnellate di materiali (tra cui degli ospedali da campo).\nIl 17 settembre \"Capitano Cecchi\" e \"Pallade\" scortarono da Bari a Durazzo le motonavi \"Catalani\" e \"Viminale\", che trasportavano 2305 uomini e 141 tonnellate di materiali. Il 19 settembre la nave, insieme all'anziana torpediniera \"Palestro\", scort\u00f2 da Bari a Durazzo un convoglio composto dai piroscafi \"Maria\", \"Perla\", \"Premuda\" ed \"Oreste\", aventi a bordo 929 quadrupedi e 2520 tonnellate di veicoli ed altri rifornimenti.\nIl 23 settembre l'unit\u00e0, unitamente alla \"Castelfidardo\" ed alla pi\u00f9 recente torpediniera \"Polluce\", fu di nuovo di scorta, da Bari a Durazzo, a \"Catalani\" e \"Viminale\", aventi a bordo 2112 uomini e 70 tonnellate di materiali.\nSei giorni pi\u00f9 tardi \"Capitano Cecchi\", \"Pallade\" e \"Polluce\" scortarono da Bari a Durazzo la motonave \"Puccini\" ed i piroscafi \"Galilea\" e \"Quirinale\", carichi di 2581 uomini ed 84 tonnellate di rifornimenti. Lo stesso giorno l'incrociatore ausiliario rientr\u00f2 da Durazzo a Bari scortando il piroscafo da carico \"Antonietta Costa\", scarico.\nIl 4 ottobre la nave, insieme alla \"Pallade\" ed alla vecchia torpediniera \"Giacomo Medici\", scort\u00f2 da Bari a Durazzo le motonavi \"Verdi\" e \"Puccini\" ed il piroscafo \"Quirinale\", con 2400 militari e 140 tonnellate di rifornimenti.\nIl 12 ottobre 1940 Maritrafalba venne sciolto, ma gi\u00e0 il 21 ottobre tale comando venne ricostituito, e di nuovo il \"Capitano Cecchi\" venne posto alle sue dipendenze (unitamente ai due anziani cacciatorpediniere, dieci torpediniere, altri tre incrociatori ausiliari e la XIII Squadriglia MAS) per la scorta dei convogli e la caccia antisommergibile.\nIl 21 ottobre, alle 00.30, il \"Capitano Cecchi\", unitamente all'anziana torpediniera \"Nicola Fabrizi\", salp\u00f2 da Bari di scorta alle motonavi \"Verdi\" e \"Puccini\", aventi a bordo 1517 uomini e 28 tonnellate di materiali e dirette a Durazzo, dove giunsero alle 15.30. L'indomani, alle 4.30, la nave lasci\u00f2 Durazzo per scortare a Bari, dove giunse alle 19, \"Verdi\" e \"Puccini\" che tornavano vuote.\nIl 23 ottobre 1940 l'incrociatore ausiliario scort\u00f2 a Durazzo, insieme alla torpediniera \"Calatafimi\", il piroscafo \"Campidoglio\" e la motonave \"Citt\u00e0 di Marsala\", con 20,2 tonnellate di materiali. \"Capitano Cecchi\" e \"Calatafimi\" lasciarono poi Durazzo alle sette del 25 ottobre, scortando i due mercantili dell'andata pi\u00f9 un terzo, il piroscafo \"Casaregis\", di ritorno vuoti: il convoglio arriv\u00f2 a Bari alle 3.30 del 26, ma senza la \"Calatafimi\", che aveva dovuto abbandonare la missione e rifugiarsi a Lagosta a causa delle avverse condizioni meteomarine.\nIl \"Capitano Cecchi\" lasci\u00f2 Brindisi alle 23.30 del 31 ottobre, insieme alla torpediniera \"Solferino\" ed all'incrociatore ausiliario \"RAMB III\", scortando la motonave \"Citt\u00e0 di Marsala\" ed i piroscafi \"Campidoglio\" e \"Principessa Giovanna\", sui quali erano imbarcati 2873 militari. Le navi arrivarono a Durazzo alle sei del mattino del 1\u00ba novembre. L'unit\u00e0 ripart\u00ec da Durazzo il giorno stesso, unendosi ad un convoglio, composto dai piroscafi scarichi \"Perla\" e \"Sabaudia\", partito alle 23.30 del 31 ottobre e scortato dalla torpediniera \"Curtatone\". Il convoglio giunse a Bari alle 16.30 del 1\u00ba novembre.\nAlle otto del mattino del 2 novembre il \"Capitano Cecchi\" salp\u00f2 da Durazzo di scorta alla motonave postale \"Piero Foscari\", arrivando a Brindisi alle 14.30. Tornato a Durazzo, l'incrociatore ausiliario ne ripart\u00ec alle 23.15 del giorno stesso, insieme alla torpediniera \"Confienza\", per scortare due mercantili vuoti, il piroscafo \"Principessa Giovanna\" e la motonave \"Citt\u00e0 di Marsala\", a Bari, dove il convoglio giunse alle 18.30 del 3 novembre.\nIl 4 novembre, alle 3.15, l'unit\u00e0 salp\u00f2 da Brindisi insieme alla torpediniera \"Generale Antonio Cantore\", scortando la \"Foscari\" ed il piroscafo \"Aventino\", aventi a bordo 972 uomini, 145 tonnellate di munizioni, quadrupedi, autoveicoli ed altri rifornimenti. Il convoglio raggiunse Valona alle nove del mattino stesso. Tornato a Bari, il \"Capitano Cecchi\" ne ripart\u00ec a mezzanotte e mezza del 6 novembre, insieme ai vecchi cacciatorpediniere \"Carlo Mirabello\" ed \"Augusto Riboty\", scortando a Durazzo le motonavi \"Verdi\" e \"Puccini\", con 1497 militari e 43 quadrupedi: il convoglio arriv\u00f2 nel porto albanese alle 18.30.\nAlle 23.30 dell'8 novembre il Capitano Cecchi, insieme a \"Curtatone\", \"Medici\" e \"Cantore\", part\u00ec da Bari di scorta ai piroscafi \"Argentina\", \"Italia\" e \"Firenze\" ed alla motonave \"Citt\u00e0 di Marsala\", aventi a bordo 3219 militari e 287 tonnellate di rifornimenti. Il convoglio raggiunse Durazzo alle 16 del 9 novembre, dopo di che il \"Capitano Cecchi\" torn\u00f2 a Bari. La nave lasci\u00f2 nuovamente il porto pugliese alle 18 del 10 novembre, scortando i piroscafi \"Nita\" ed \"Oreste\", con a bordo 59 militari, 129 automezzi e 342 quadrupedi, e \"Brunner\", adibito a traffico civile, a Durazzo, dove giunsero alle dieci del mattino dell'11.\nIl 12 novembre, alle 7.30, l'incrociatore ausiliario lasci\u00f2 Brindisi di scorta a \"Verdi\" e \"Puccini\", aventi a bordo 1283 uomini e 41,5 tonnellate di materiali. Rinforzato dalla torpediniera \"Generale Marcello Prestinari\" aggiuntasi a Brindisi, il convoglio arriv\u00f2 a Durazzo alle ore 23. Tornato in Puglia, il \"Capitano Cecchi\" ripart\u00ec da Bari alle 00.30 del 16 novembre scortando, insieme alla \"Prestinari\" e ad un'altra anziana torpediniera, la \"Francesco Stocco\", il grosso piroscafo \"Piemonte\" e la motonave \"Donizetti\", aventi a bordo 2554 uomini, 151 quadrupedi e 306 tonnellate di materiali: le navi arrivarono a Valona alle quattro di quel pomeriggio.\nAll'una di notte del 19 novembre 1940 il \"Capitano Cecchi\", insieme alle torpediniere \"Giacomo Medici\" ed \"Andromeda\", salp\u00f2 da Bari per scortare a Valona, dove giunsero dodici ore pi\u00f9 tardi, i piroscafi \"Argentina\" e \"Sardegna\", con 3084 uomini e 162 tonnellate di materiali al seguito della truppa. Ripartito da Valona nel pomeriggio, l'incrociatore ausiliario, intorno alle otto di sera dello stesso giorno, giunse nei pressi del punto di atterraggio \u00abY\u00bb, al largo di Brindisi, proprio mentre giungeva nella stessa zona anche un convoglio composto dai mercantili \"Verdi\", \"Puccini\" e \"Carnia\" scortati dalla torpediniera \"Confienza\", partito alle 9.30 da Durazzo e diretto a Brindisi. Essendo Brindisi in allarme per bombardamento aereo, i fari di atterraggio erano stati spenti, e ci\u00f2 (insieme forse ad errori di manovra) port\u00f2 il \"Capitano Cecchi\" a speronare la \"Confienza\", alle 21.19. L'incrociatore ausiliario, che aveva riportato danni alla prua, imbarc\u00f2 l'equipaggio della torpediniera, che prese poi a rimorchio per tentare di portarla verso Brindisi. Il tentativo di salvataggio fu per\u00f2 vano: dopo circa un'ora e venti minuti di navigazione, alle 00.35 del 20 novembre, la \"Confienza\" si spezz\u00f2 in due ed affond\u00f2 a due miglia da Brindisi.\nRiparati i danni, il \"Capitano Cecchi\" riprese il proprio servizio agli ordini di Maritrafalba. Alle 10.50 del 19 dicembre l'incrociatore ausiliario lasci\u00f2 Brindisi alla volta di Valona, scortando le motonavi \"Citt\u00e0 di Agrigento\" e \"Citt\u00e0 di Trapani\", con a bordo 1280 militari, dodici autoveicoli e 393 tonnellate di munizioni, divise, provviste ed altri rifornimenti: il convoglio raggiunse Valona alle 19.30. Alle otto del 20 dicembre la nave salp\u00f2 da Valona diretta a Bari, dove giunse alle sei del giorno successivo, scortando la nave cisterna \"Strombo\" ed il piroscafo \"Absirtea\", di ritorno scarichi.\nIl 22 dicembre, alle cinque, \"Capitano Cecchi\" e \"Calatafimi\" partirono da Bari per scortare i piroscafi \"Aventino\" e \"Monstella\" (quest'ultimo giunto a Bari da Ancona, dov'era stato caricato), aventi a bordo 1027 uomini, 87 quadrupedi e 48 tonnellate di rifornimenti: il convoglio raggiunse Durazzo alle 15.15 dello stesso giorno, dopo aver evitato alcuni siluri lanciati da un sommergibile rimasto sconosciuto contro i due mercantili. Separatosi dal convoglio e raggiunta Durazzo, l'incrociatore ausiliario ne ripart\u00ec alle 14.45 scortando la motonave \"Barbarigo\", che rientrava scarica a Bari, dove arriv\u00f2 alle 00.50 del 23.\nLa vigilia di Natale il \"Capitano Cecchi\" lasci\u00f2 Bari alle 00.30 insieme alla \"Castelfidardo\", scortando il piroscafo \"Quirinale\" e le motonavi \"Donizetti\", \"Marin Sanudo\" e \"Citt\u00e0 di Savona\", con il primo scaglione della Divisione Fanteria \u00abBrennero\u00bb (2663 uomini, 186 autoveicoli e 558,5 tonnellate di materiali), a Durazzo, dove arrivarono alle 15.15 dello stesso giorno. Rientrato a Bari, l'incrociatore ausiliario riprese il mare dal porto pugliese alle tre del 26 dicembre, insieme all'anziana torpediniera \"Angelo Bassini\", per scortare a Durazzo, dove giunsero alle 16, i piroscafi \"Milano\" e \"Galilea\" e le motonavi \"Verdi\" e \"Puccini\", aventi a bordo 3433 militari, 157 quadrupedi e 608,5 tonnellate di rifornimenti. Il convoglio fru\u00ec anche della scorta indiretta, dalle 4.30 alle 8, dei cacciatorpediniere \"Folgore\", \"Fulmine\" e \"Baleno\".\nIl 31 dicembre, alle 4.50, l'incrociatore ausiliario salp\u00f2 da Bari diretto a Durazzo, dove giunse alle 18, scortando la motonave \"Puccini\" ed i piroscafi \"Acilia\" e \"Monstella\", aventi a bordo 746 uomini, 635 quadrupedi e 128 tonnellate di materiali.\n1941.\nIl 2 gennaio 1941 il \"Capitano Cecchi\" scort\u00f2 da Bari a Brindisi la motonave scarica \"Citt\u00e0 di Marsala\", mentre alle 00.10 del 5 gennaio, insieme ai cacciatorpediniere \"Fulmine\" e \"Giosu\u00e8 Carducci\" ed alla \"Cantore\", l'incrociatore ausiliario lasci\u00f2 Brindisi per scortare a Valona, dove giunsero alle otto, la \"Citt\u00e0 di Marsala\" ed altre due motonavi, \"Verdi\" e \"Citt\u00e0 di Agrigento\", aventi a bordo in tutto 2024 uomini e 328 tonnellate di rifornimenti. Lo stesso 5 gennaio, alle 22, l'unit\u00e0, tornata a Bari, ne ripart\u00ec insieme alla torpediniera \"Partenope\", di scorta ai piroscafi \"Aventino\", \"Diana\" e \"Sant'Agata\", con 1014 militari, 833 quadrupedi e 156 tonnellate di materiali, arrivando a Durazzo alle 12.20 del giorno seguente.\nIl \"Capitano Cecchi\" lasci\u00f2 Bari alle due di notte del 17 febbraio, insieme alla \"Solferino\", scortando a Durazzo, dove arrivarono alle 16.20 di quello stesso giorno, i piroscafi \"Milano\" ed \"Aventino\" e le motonavi \"Verdi\" e \"Citt\u00e0 di Alessandria\", aventi a bordo 3578 militari e 383 tonnellate di rifornimenti. Lasciato il convoglio, l'incrociatore ausiliario assunse la scorta della motonave vuota \"Citt\u00e0 di Tripoli\", partita da Durazzo alle 15, conducendola sino a Bari, dove arriv\u00f2 all'una di notte del 18.\nAlle tre di notte del 19 febbraio l'incrociatore ausiliario, unitamente alla \"Castelfidardo\", salp\u00f2 da Bari scortando la motonave \"Rossini\" ed i piroscafi \"Titania\", \"Zena\" e \"Rosandra\", aventi a bordo 1600 operai (sul \"Rosandra\"), 922 militari, 1160 quadrupedi e 436 tonnellate di materiali. Il convoglio arriv\u00f2 a Durazzo alle 17.15 dello stesso giorno, ma subito il \"Capitano Cecchi\" raggiunse il piroscafo scarico \"Milano\", salpato dal porto albanese alle 16.15, per scortarlo a Bari, dove giunse alle 3.30 del 20.\nIl 21 febbraio, alle 22.30, il \"Capitano Cecchi\" salp\u00f2 da Bari insieme alla \"Calatafimi\", scortando \"Verdi\", \"Donizetti\", \"Citt\u00e0 di Alessandria\" e \"Citt\u00e0 di Savona\", dirette a Durazzo con 2875 uomini e 1200 tonnellate di rifornimenti. A causa delle condizioni meteomarine contrarie, tuttavia, il convoglio dovette tornare a Bari, ripartendone alle 20.45 del 22, ed arrivando infine a Durazzo alle 8.30 del 23.\nIl 24 febbraio l'incrociatore ausiliario, insieme alla \"Curtatone\", scort\u00f2 da Bari a Durazzo \"Citt\u00e0 di Tripoli\", \"Italia\" e \"Puccini\", con 2450 uomini di truppa e 371 tonnellate di materiali. Il 1\u00ba marzo 1941 \"Capitano Cecchi\" e \"Curtatone\" scortarono da Bari a Durazzo la motonave \"Verdi\" ed i piroscafi \"Milano\", \"Aventino\" e \"Rosandra\", aventi a bordo 2848 militari, 131 quadrupedi e 417 tonnellate di materiali.\nIl \"Capitano Cecchi\" lasci\u00f2 poi Bari alle 00.45 del 4 marzo, di nuovo insieme alla \"Curtatone\", per scortare a Durazzo, dove arrivarono alle 15.15 dello stesso giorno, le motonavi \"Citt\u00e0 di Bastia\", \"Maria\" e \"Donizetti\" ed il piroscafo \"Casaregis\", che trasportavano 1462 uomini, 286 autoveicoli e 546 tonnellate di rifornimenti. Lasciato il convoglio, l'incrociatore ausiliario venne inviato a scortare il piroscafo \"Italia\" e le motonavi \"Citt\u00e0 di Savona\" e \"Citt\u00e0 di Alessandria\", salpate scariche da Durazzo alle 13.45 e dirette a Bari, dove arrivarono alle 4.30 del 5 marzo.\nIl \"Capitano Cecchi\" ripart\u00ec da Bari alle 00.30 del 6 marzo, insieme alla \"Medici\", scortando a Durazzo, dove giunsero alle 11.40, i piroscafi \"Aventino\" e \"Milano\" e le motonavi \"Rossini\" e \"Narenta\", aventi a bordo 3171 uomini, 137 quadrupedi, 239 tonnellate di provviste e 248 di altri rifornimenti. L'incrociatore ausiliario assunse poi la scorta della motonave vuota \"Birmania\", partita alle 11 da Durazzo e diretta a Bari, dove giunse alle 19.\nL'8 marzo, alle quattro del mattino, \"Capitano Cecchi\" e \"Curtatone\" partirono da Bari scortando \"Donizetti\" e \"Citt\u00e0 di Bastia\", con 1590 uomini e 282 tonnellate di materiali, arrivando a Durazzo alle 17.40. Lasciato il convoglio, la nave assunse la scorta del piroscafo scarico \"Caldea\", partito da Durazzo alle 15.30 e diretto a Bari, dove arriv\u00f2 l'indomani alle 12.15.\nAlle cinque del 10 marzo la nave, insieme alla torpediniera \"Prestinari\", salp\u00f2 da Bari alla volta di Durazzo, dove giunse alle 17.25, scortando i piroscafi \"Aventino\", \"Milano\" e \"Zena\" e la motonave \"Rossini\", che trasportavano 2991 militari, 483 quadrupedi e 352 tonnellate di rifornimenti.\nIl 12 marzo il \"Capitano Cecchi\" e la \"Solferino\" scortarono da Bari a Durazzo le motonavi \"Barbarigo\", \"Citt\u00e0 di Bastia\" e \"Citt\u00e0 di Tripoli\" ed il piroscafo \"Titania\", aventi a bordo 1395 uomini, 644 quadrupedi, 123 veicoli e 943 tonnellate di rifornimenti. Alle 14.15 dello stesso giorno l'unit\u00e0 ripart\u00ec da Durazzo di scorta al piroscafo scarico \"Tagliamento\", arrivando a Bari alle 3.30 del 13 marzo.\nAll'1.40 del 14 marzo l'incrociatore ausiliario salp\u00f2 da Bari insieme alla \"Bassini\", di scorta ai piroscafi \"Aventino\", \"Quirinale\" e \"Milano\" ed alle motonavi \"Rossini\" e \"Filippo Grimani\", che trasportavano il primo scaglione della Divisione Fanteria \u00abCasale\u00bb, costituito da 3749 militari, 123 quadrupedi, 1351 tonnellate di provviste e 605 di altri rifornimenti. Tornato in Italia, il \"Capitano Cecchi\" ripart\u00ec da Bari alla mezzanotte del 16 marzo, unitamente alla \"Prestinari\", per scortare le motonavi \"Citt\u00e0 di Tripoli\", \"Citt\u00e0 di Agrigento\", \"Citt\u00e0 di Bastia\" e \"Verdi\", aventi a bordo 2909 uomini e 172 tonnellate di materiali, a Durazzo, dove arrivarono alle 16.25 di quello stesso giorno.\nAlle 23 del 18 marzo l'incrociatore ausiliario, insieme alla \"Curtatone\", part\u00ec da Bari per Durazzo scortando le motonavi \"Citt\u00e0 di Savona\" e \"Citt\u00e0 di Alessandria\" ed i piroscafi \"Milano\" e \"Tagliamento\", che avevano a bordo complessivamente 2615 militari, 624 quadrupedi e 387 tonnellate di rifornimenti. Il convoglio giunse a destinazione alle 16.15 del 19 marzo, ma gi\u00e0 precedentemente il \"Capitano Cecchi\", separatosi, aveva assunto la scorta della motonave \"Rossini\" e del piroscafo \"Costante C\"., che, partite da Durazzo alle 14, tornavano vuote a Bari, dove arrivarono l'indomani alle 5.30.\nIl 20 marzo il \"Capitano Cecchi\" scort\u00f2, insieme alla \"Bassini\", i piroscafi \"Sant'Agata\" ed \"Aventino\" e le motonavi \"Rossini\" e \"Puccini\", cariche di 2808 uomini, 833 quadrupedi e 458 tonnellate di rifornimenti, da Bari a Durazzo. L'indomani, alle 14.30, la nave lasci\u00f2 Durazzo di scorta alla motonave scarica \"Donizetti\", con la quale giunse a Bari all'1.10 del 22.\nAlle undici di sera del 22 marzo l'unit\u00e0 salp\u00f2 da Bari insieme alla \"Solferino\", scortando le motonavi \"Citt\u00e0 di Bastia\", \"Citt\u00e0 di Alessandria\" e \"Citt\u00e0 di Savona\" ed il piroscafo \"Milano\", diretti a Durazzo, dove giunsero alle 14.30 dell'indomani, con 3343 militari, 138 quadrupedi e 234 tonnellate di materiali.\nAlle otto di sera del 26 marzo il \"Capitano Cecchi\" e la torpediniera \"Giuseppe Cesare Abba\" salparono da Bari scortando \"Citt\u00e0 di Bastia\", \"Citt\u00e0 di Alessandria\" e \"Citt\u00e0 di Marsala\", aventi a bordo 2089 uomini di truppa e 119 tonnellate di rifornimenti: il convoglio arriv\u00f2 a Durazzo alle 11.55 del 27 marzo. Alle 12.30 del 27 marzo l'incrociatore ausiliario lasci\u00f2 Durazzo di scorta alla \"Rossini\", scarica, con la quale arriv\u00f2 a Bari dopo undici ore di navigazione.\nAlle 20 del 29 marzo la nave salp\u00f2 da Bari insieme alla \"Bassini\", scortando a Durazzo, dove giunsero alle 8.45 dell'indomani, \"Quirinale\", \"Rossini\", \"Aventino\" e \"Puccini\", con a bordo 3408 militari, 65 quadrupedi e 371 tonnellate di rifornimenti. Alle 7.45 del 30 marzo il \"Capitano Cecchi\" lasci\u00f2 Durazzo scortando i piroscafi scarichi \"Tergestea\" e \"Laura C.\", con i quali arriv\u00f2 a Bari alle 22.\nA mezzanotte del 4 aprile \"Capitano Cecchi\" e \"Curtatone\" salparono da Bari per Durazzo, dove arrivarono dopo dodici ore di navigazione, scortando \"Aventino\", \"Milano\" e \"Quirinale\", carichi di 3439 uomini, 39 quadrupedi e 274 tonnellate di rifornimenti. Lasciato frattanto il convoglio, l'incrociatore ausiliario assunse la scorta dei piroscafi vuoti \"Sagitta\" e \"Diana\", partiti da Durazzo alle 10.30 e giunti a Bari all'una di notte del 5 aprile.\nIl 7 aprile, alle 00.00, la nave part\u00ec da Bari unitamente alla \"Prestinari\", scortando a Durazzo \"Citt\u00e0 di Alessandria\", \"Citt\u00e0 di Tripoli\" e \"Donizetti\", con 2305 militari e 263 tonnellate di rifornimento: il convoglio raggiunse il porto albanese alle 16.30. Tre giorni pi\u00f9 tardi, alla mezzanotte del 10, il \"Capitano Cecchi\" lasci\u00f2 Bari alla volta di Durazzo, di scorta alla motonave \"Citt\u00e0 di Trapani\", avente a bordo 683 militari e 131 tonnellate di rifornimenti; a Brindisi si unirono al convoglio il cacciatorpediniere \"Mirabello\" ed il piroscafo postale \"Campidoglio\". Le navi arrivarono a Durazzo alle 14.45 dello stesso 10 aprile.\nIl 13 aprile, a mezzanotte, \"Capitano Cecchi\" e \"Mirabello\" lasciarono Bari di scorta a \"Rossini\", \"Puccini\" e \"Citt\u00e0 di Marsala\", dirette a Durazzo, che raggiunsero alle 15.10 dello stesso giorno, con 2332 militari e 538 tonnellate di rifornimenti. Lasciato il convoglio, l'incrociatore ausiliario assunse la scorta dei piroscafi \"Milano\" ed \"Aventino\", partiti da Durazzo alle 13.15 e diretti a Bari, dove giunsero alle 3.20 del 14 con a bordo 100 militari che rimpatriavano e 14 detenuti.\nAlle 23 del 17 aprile la nave salp\u00f2 da Bari di scorta al piroscafo \"Casaregis\" ed alle motonavi \"Riv\" e \"Narenta\", dirette a Durazzo con 504 uomini di truppa, 234 autoveicoli e 1402 tonnellate di materiali. A Brindisi il \"Capitano Cecchi\" fu rilevato dalla torpediniera \"Castelfidardo\". Il giorno seguente l'incrociatore ausiliario rilev\u00f2 a sua volta la torpediniera \"Prestinari\" nella scorta nell'ultimo tratto, da Brindisi a Bari (dove arrivarono alle 23), del piroscafo \"Lauretta\" e delle motonavi \"Donizetti\" e \"Citt\u00e0 di Bastia\", provenienti scariche da Durazzo, da dov'erano partite alle cinque del mattino.\nIl 21 aprile, alle 19.30, il \"Capitano Cecchi\" part\u00ec da Bari scortando la motonave \"Carlotta\" ed i piroscafi \"Rinucci\", \"Neghelli\" (i tre mercantili avevano a bordo 798 tonnellate di benzina, 997 di provviste e 379 di altri rifornimenti) e \"Turiddu\" (adibito a servizio civile) sino al punto \u00abY\u00bb al largo di Brindisi, dove l'incrociatore ausiliario venne sostituito dalla \"Calatafimi\". Nella notte seguente l'unit\u00e0, a Brindisi, rilev\u00f2 la \"Prestinari\" nella scorta a Bari di un convoglio partito da Durazzo alle 9.45 del 21 e composto dalla nave cisterna \"Abruzzi\", dalla motonave \"Riv\" e dai piroscafi \"Casaregis\" e \"Padenna\", scarichi, che arrivarono nel porto barese alle quattro del mattino del 22.\nAlle 21 del 23 aprile il \"Capitano Cecchi\", insieme alla torpediniera \"Monzambano\", ripart\u00ec da Bari di scorta alle motonavi \"Citt\u00e0 di Marsala\" e \"Puccini\", cariche di 1462 militari e 389 tonnellate di rifornimenti, con le quali giunse a Durazzo alle 9.15 del giorno seguente. L'incrociatore ausiliario assunse poi la scorta della motonave vuota \"Tergestea\", partita da Durazzo alle 8.30 e diretta a Bari, dove arriv\u00f2 alle 20.40.\nNella notte tra il 7 e l'8 maggio 1941 il \"Capitano A. Cecchi\" si trovava in navigazione, carico di autoveicoli e munizioni, lungo la costa cirenaica, nei pressi di Bengasi, quando tale citt\u00e0, nell'ambito dell'operazione britannica \u00abMD 6\u00bb, venne bombardata dall'incrociatore leggero HMS \"Ajax\" e dai cacciatorpediniere \"Havock\", \"Hotspur\" ed \"Imperial\", anch'essi britannici. Imbattutasi in tale formazione\n, che dirigeva per ricongiungersi al resto della Mediterranean Fleet (in mare nell'ambito dell'Operazione Tiger) dopo aver ultimato il bombardamento, la nave italiana venne attaccata nelle prime ore dell'8 maggio e, colpita da diversi proiettili, salt\u00f2 in aria, inabissandosi in posizione 31\u00b051'15\" N e 19\u00b053'20\" E, a circa 2,5 miglia per 314\u00b0 dalle Tre Palme, non lontano da Bengasi. Nel medesimo attacco venne affondato anche il piroscafo \"Tenace\", che, cannoneggiato alle 00.25 dell'8 maggio nelle acque di Tajunes (ad ovest di Bengasi), fu portato all'incaglio a 3,5 miglia per 299\u00b0 da Marabutto di Sidi bu Fachra nord (a sud di Bengasi) e considerato perduto.\nIl relitto del \"Capitano Cecchi\" giace in acque basse a nord di Bengasi, ad una profondit\u00e0 massima di dieci metri."}
{"id": "2938733", "revid": "57872", "url": "https://it.wikipedia.org/wiki?curid=2938733", "title": "Sindaci di Mignanego", "text": "Questo elenco riporta i responsabili dell'amministrazione civica del comune di Mignanego in provincia di Genova."}
{"id": "2938734", "revid": "251304", "url": "https://it.wikipedia.org/wiki?curid=2938734", "title": "Caralis (incrociatore ausiliario)", "text": "Il Caralis \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita nei cantieri Ansaldo di Sestri Ponente tra il novembre 1927 ed il marzo 1929 per la Compagnia Italiana Transatlantica (CITRA), l'unit\u00e0, cos\u00ec come le gemelle \"Olbia\" e \"Deffenu\", era una motonave passeggeri da 3510 (per altre fonti 3700) tonnellate di stazza lorda. Due motori Diesel prodotti dalla ditta Franco Tosi di Legnano (altre fonti parlano di 3 motori diesel MAN e 3 eliche), della potenza di 4100 CV (3000 HP asse) azionavano due eliche, consentendo una velocit\u00e0 di crociera di 14, nodi ed una massima di 15,6 (per altre fonti 16). Originariamente il \"Caralis\" era impiegato come \u201cpostale\u201d nei collegamenti con la Sardegna.\nNel marzo 1932 la CITRA si fuse con la Florio-Societ\u00e0 Italiana di Navigazione formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. Il \"Caralis\" segu\u00ec i mutamenti delle societ\u00e0 armatoriali, venendo iscritto, con matricola 400, al Compartimento marittimo di Napoli.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario (fin dal varo erano state infatti installate piattaforme per cannoni). Essa rispondeva alle caratteristiche prescritte per tale impiego: tonnellaggio contenuto ma comunque sufficiente da consentire la navigazione d'altura senza problemi, velocit\u00e0 intorno ai 15 nodi e possibilit\u00e0 di essere impiegata in missioni veloci di trasporto.\nIl 20 maggio 1940, qualche settimana prima dell'ingresso dell'Italia nella seconda guerra mondiale, il \"Caralis\" venne requisito dalla Regia Marina a Napoli ed iscritto nel ruolo del naviglio ausiliario dello Stato come incrociatore ausiliario, con matricola \"D 8\". Armato con due cannoni da 120/45 mm e sei mitragliere da 13,2 mm, il \"Caralis\" venne inizialmente assegnato, quale posamine, al Gruppo Navi Ausiliarie Dipartimentali del Comando Militare Marittimo \u00abSardegna\u00bb, di base a La Maddalena. In seguito la nave venne destinata principalmente a compiti di scorta ai convogli.\nNel corso del secondo conflitto mondiale l'incrociatore ausiliario svolse complessivamente 393 missioni di guerra (332 di scorta, una di posa di mine, 14 di trasporto), risultando la pi\u00f9 attiva unit\u00e0 di questo tipo.\nTra il 6 giugno ed il 17 luglio 1940 il \"Caralis\", insieme al \"Deffenu\", ai posamine \"Durazzo\" e \"Pelagosa\" ed alle vecchie torpediniere \"Papa\", \"Cascino\", \"Chinotto\" e \"Montanari\", partecip\u00f2 alla posa di trenta campi minati (dodici dei quali antisommergibile) al largo delle coste sarde, per un totale di 2196 mine.\nIl 15 dicembre 1940 l'incrociatore ausiliario lasci\u00f2 Taranto alla volta di Augusta, di scorta alla grossa motonave cisterna \"Bonzo\". Alle 22.40 (ora inglese) del 15 dicembre il \"Caralis\" venne avvistato, a circa 9150 metri di distanza e con rotta 180\u00b0, e si avvicin\u00f2 per attaccare, ma venne lasciato a poppavia della nave in seguito ad un'ampia virata a dritta di quest'ultima. Alle 23.30 il \"Truant\" manovr\u00f2 per seguire l'incrociatore ausiliario, ma alle 00.30 il comandante del sommergibile si rese conto che la nave che seguiva il \"Caralis\", e che aveva scambiato per un cacciatorpediniere, era una nave cisterna (la \"Bonzo\"): mutato bersaglio, all'1.26 il \"Truant\" lanci\u00f2 tre siluri contro tale nave, da 1800 metri. Una delle armi si rivel\u00f2 difettosa, una manc\u00f2 la petroliera passandole a prua, la terza la colp\u00ec a prua. All'1.28 il sommergibile lanci\u00f2 altri due siluri, da poca distanza: colpita da entrambe le armi (alle 2.35 ora italiana), la \"Bonzo\" affond\u00f2 in un minuto in posizione 38\u00b028' N e 16\u00b044' E (circa 6 miglia per 82\u00b0, ovvero ad est, da Punta Stilo). All'1.40 il \"Caralis\" si mise in contatto con Taranto.\nFra il 26 ed il 28 gennaio 1941 il convoglio che l'incrociatore ausiliario stava scortando verso Tripoli (procedendo lungo la rotta pi\u00f9 occidentale, passando nei pressi delle secche di Kerkennah), denominato appunto \u00abCaralis\u00bb e formato dai piroscafi tedeschi \"Duisburg\" e \"Ingo\", fu il primo ad essere bersaglio di attacchi combinati di aerei e sommergibili. Tale convoglio era partito da Napoli il 25 gennaio scortato dal piccolo incrociatore ausiliario \"Lago Tana\", e, dopo una sosta a Palermo, ne era ripartito alle sette del mattino del 26 gennaio (con arrivo a Tripoli previsto per le nove del 28): a Trapani il \"Lago Tana\" era stato sostituito dal \"Caralis\". Alle 23.40 del 26 gennaio (ora inglese: 1.30 del 27) vi fu un primo attacco subacqueo al largo di Capo Bon, ad opera del sommergibile britannico \"Upholder\": i siluri, diretti contro i due piroscafi tedeschi, poterono essere evitati grazie a pronta contromanovra, ma l'incrociatore ausiliario, per non lasciare i due trasporti indifesi, non pot\u00e9 contrattaccare. Verso mezzogiorno del 27 il convoglio fu avvistato da un idroricognitore Short S.25 Sunderland che continu\u00f2 poi a seguirlo, tenendosi distante, sinch\u00e9, alle 15.50, le navi vennero attaccate da cinque aerosiluranti Fairey Swordfish dell'830\u00b0 Squadron della Fleet Air Arm e da due caccia: il \"Caralis\" riusc\u00ec a danneggiare uno dei velivoli, ma l'\"Ingo\" fu affondato da un siluro alle 15.55 nel punto 34\u00b027' N e 14\u00b011' E, al largo di Capo Bon.\nTerminato l'attacco, le due navi, raggiunte dalla torpediniera \"Orione\", che partecip\u00f2 ai soccorsi, trassero in salvo i naufraghi dell'\"Ingo\" e ripresero la navigazione, ma il 28 maggio, alle 4.30, il \"Duisburg\" fu silurato dall'\"Upholder\" tra Zuara e Capo Bon (venti miglia a nord di Tripoli) e sub\u00ec gravi danni, ma, assistito dall'Orione, pot\u00e9 essere preso a rimorchio dal \"Caralis\" (per altra fonte da un rimorchiatore appositamente inviato) e giungere in porto.\nIl 16 maggio 1941 il \"Caralis\" entr\u00f2 in collisione con il panfilo \"Alice\", che rimase danneggiato.\nIl 28 maggio 1943, durante un pesante bombardamento aereo su Livorno ad opera di 92 velivoli (su 100 decollati) della 12\u00aa USAAF (con obiettivo il porto, le raffinerie e lo scalo ferroviario, ma che colp\u00ec anche la citt\u00e0 provocando 294 vittime civili), iniziato alle 11.30 e concluso alle 12.26, il \"Caralis\", che aveva a bordo 180 tonnellate di esplosivi e munizioni, venne colpito da bombe ed incendiato. Diverse ore dopo la fine dell'attacco, a sera, le fiamme, che stavano divorando i locali interni della nave, raggiunsero i depositi munizioni dell'incrociatore ausiliario: il \"Caralis\" eruppe in una violentissima esplosione, che proiett\u00f2 schegge per centinaia di metri in ogni direzione, dalla Stazione Marittima ai cantieri, provocando danni (secondo alcune fonti fu proprio l'esplosione del \"Caralis\", pi\u00f9 delle bombe, a provocare i maggiori danni alle strutture portuali) e vittime (un ciclista venne decapitato da una scheggia).\nIl relitto della nave venne successivamente recuperato e smantellato."}
{"id": "2938738", "revid": "767487", "url": "https://it.wikipedia.org/wiki?curid=2938738", "title": "Mariano Riva", "text": "Carriera.\nHa iniziato nelle giovanili del Derthona, prima di passare al Torino dove non scender\u00e0 mai in campo.\nNel 1972 si trasferisce al Novara dove a 19 anni debutta in Serie B, giocandovi con continuit\u00e0 per tre stagioni per un totale di 80 presenze. Nel 1973 vince il Trofeo Luciano Marmo, come miglior giovane nel campionato giocato dai novaresi.\nNel 1975 scende in Serie C alla Juniorcasale rimanendovi per due anni; nel 1977 si accasa all' dove otterr\u00e0 due promozioni consecutive, prima dalla C alla B e poi in Serie A. In massima serie gioca 5 incontri con l'Udinese prima di essere ceduto nella sessione autunnale del calciomercato al ancora in Serie B, giocando da titolare una stagione.\nNel 1980 gioca un'annata da titolare in Serie A con il , prima di passare al : coi neroazzurri pisani gioca due stagioni: una in Serie B centrando la promozione, e l'altra in Serie A.\nNel 1983 passa all' con cui disputa due campionati di Serie B, quindi si trasferisce alla (una stagione in Serie C1 e una in Serie C2).\nIn carriera ha totalizzato complessivamente 55 presenze e 3 reti in Serie A e 245 presenze e 10 reti in Serie B."}
{"id": "2938744", "revid": "1573940", "url": "https://it.wikipedia.org/wiki?curid=2938744", "title": "Nowdeshah", "text": "Nowdeshah (farsi \u0646\u0648\u062f\u0634\u0647) \u00e8 una citt\u00e0 dello shahrest\u0101n di Paveh, circoscrizione di Nowsud, nella provincia di Kermanshah. Aveva, nel 2006, una popolazione di 3.548 abitanti. "}
{"id": "2938748", "revid": "1305772", "url": "https://it.wikipedia.org/wiki?curid=2938748", "title": "Cattaro (incrociatore ausiliario)", "text": "Il Cattaro (gi\u00e0 Jugoslavija, gi\u00e0 Hunyad) \u00e8 stato un incrociatore ausiliario della Regia Marina, gi\u00e0 piroscafo passeggeri jugoslavo.\nStoria.\nOrdinata come piroscafo passeggeri con il nome di \"Hunyad\" dalla Societ\u00e0 per Azioni Ungaro-Croata di Navigazione Marittima a Vapore (\"Magyar Horv\u00e1t Tengeri G\u0151zhaj\u00f3z\u00e1si RT\", con sede a Fiume), la nave venne impostata nei cantieri fiumani Ganz &amp; Comp. Danubius Maschinen, Waggon und Schiffbau A.G. (Fiume faceva all'epoca parte dell'Impero austro-ungarico) nel 1916, con numero di scafo 68, ma la costruzione venne sospesa a causa della prima guerra mondiale. Nel 1920 la nave, ancora incompleta, venne varata al solo scopo di liberare lo scalo.\nNello stesso anno l'incompleto \"Hunyad\" (identificato solo come scafo numero 68, non avendo mai ricevuto il proprio nome) pass\u00f2 sotto bandiera jugoslava, ma rimase incompiuto ed inutilizzato per oltre un decennio, in quanto la compagnia proprietaria \u2013 divenuta frattanto, a seguito della dissoluzione dell'Impero austro-ungarico, Societ\u00e0 per Azioni Croata di Navigazione Marittima a Vapore (\"Hrvatsko Dioni\u010dko Pomorsko Parobrodarsko Dru\u0161tvo\") \u2013 non necessitava di piroscafi postali per il servizio costiero della Dalmazia.\nAll'inizio degli anni trenta, tuttavia, la situazione cambi\u00f2: stante la crescente popolarit\u00e0 dei viaggi di vacanza lungo le coste adriatiche, la societ\u00e0 di navigazione jugoslava Jadranska Plovidba Dioni\u010dko Parobrodarsko Dru\u0161tvo di Sussak (ovvero l'ex Societ\u00e0 per Azioni Croata, che aveva nuovamente cambiato nome a seguito della nascita del Regno di Jugoslavia), attiva sulle rotte costiere dalmate, stipul\u00f2 con i Cantieri del Quarnaro (i cantieri Danubius erano infatti divenuti Cantieri del Quarnaro a seguito dell'annessione di Fiume all'Italia) un contratto per la ricostruzione e completamento dello scafo incompiuto dell'\"Hunyad\". Rinumerato come scafo numero 139, lo scafo incompleto venne quindi riportato in cantiere e tra il 1932 ed il 1933 i lavori ripresero: nel febbraio 1933 il piroscafo, ribattezzato \"Jugoslavija\" ed iscritto con matricola 9 presso il Compartimento marittimo di Spalato, entr\u00f2 in servizio sulle linee della Dalmazia.\nLo \"Jugoslavija\", una volta completato, risult\u00f2 essere un piccolo piroscafo per trasporto di merci e passeggeri da 1275 tonnellate di stazza lorda e 628 tonnellate di stazza netta. Grazie a due macchine a vapore a quadruplice espansione ed a quattro cilindri prodotte dalla Harland &amp; Wolff di Belfast, la nave poteva raggiungere la buona velocit\u00e0 di 15,5 nodi.\nCatturata, passata sotto bandiera italiana e ribattezzata \"Cattaro\" in seguito all'invasione italo-tedesca della Jugoslavia, l'8 gennaio 1942 la nave venne requisita a Fiume dalla Regia Marina ed iscritta nel ruolo del Naviglio ausiliario dello Stato come nave scorta convogli (solo nell'agosto 1943 la classificazione venne cambiata in incrociatore ausiliario), con caratteristica \"D 36\". Armata con due cannoni da 100/47 mm, uno da 76/40 mm, quattro mitragliere da 20/65 mm e due scaricabombe antisommergibile per bombe di profondit\u00e0, l'unit\u00e0 venne destinata a compiti di scorta convogli.\nIl 9 settembre 1943, all'indomani dell'annuncio, l'incrociatore ausiliario si autoaffond\u00f2 a Santa Margherita Ligure; recuperato dalle truppe tedesche, venne da queste nuovamente autoaffondato il 22 marzo 1944, per ostruire l'ingresso del porto di Livorno. Il 14 giugno 1944 (ma pi\u00f9 probabilmente il 13, quando la citt\u00e0 venne effettivamente bombardata da aerei della 12th USAAF con obiettivo il porto), durante un bombardamento aereo su Livorno, il relitto venne colpito ed ulteriormente danneggiato. Riportato a galla nel 1945, il relitto venne nuovamente ribattezzato \"Jugoslavija\" e formalmente restituito alla Jugoslavia: giudicato tuttavia troppo danneggiato per una sua riparazione, venne rimorchiato a Spalato nel 1947 e quindi demolito."}
{"id": "2938749", "revid": "281779", "url": "https://it.wikipedia.org/wiki?curid=2938749", "title": "Modesto Gaetano Merzario", "text": "Biografia.\nInizia la propria attivit\u00e0 politica in provincia di Cremona dove viene eletto consigliere provinciale nel 1956 per il PSI, eletto assessore nella prima giunta di centro-sinistra nel 1962, e riconfermato consigliere provinciale nel 1964 per il PSIUP.\nTrasferitosi a Varese, viene eletto Segretario della Federazione del PSIUP di Varese, dal primo congresso del 1965 sino al suo scioglimento nel 1972. Inizi\u00f2 la sua attivit\u00e0 politica nel cremonese nella sinistra PSI. Fu uno dei fondatori del PSIUP.\nEletto Senatore nel collegio di Rho (Lombardia) nel 1972 per la lista PCI-PSIUP e successivamente parlamentare del PCI, nella VII e VIII legislatura. Fu nella VIII legislatura vicepresidente della commissione parlamentare per il parere al governo sulle norme delegate previste dalla legge istitutiva del Servizio sanitario nazionale."}
{"id": "2938756", "revid": "729019", "url": "https://it.wikipedia.org/wiki?curid=2938756", "title": "Fratelli (film 2006)", "text": "Fratelli \u00e8 un film per la televisione del 2006.\nTrama.\nAnna scopre di avere un fratello che non ha mai conosciuto. \u00c8 proprio sua madre, dopo la morte del padre, a rivelarle come andarono le cose: dopo la seconda guerra mondiale, i genitori di Anna, a causa delle misere condizioni economiche, dovettero affidare uno dei loro figli ad una famiglia del Canada. Anna rimane sconvolta dalla notizia, e chiede aiuto all'avvocato Nick De Lillo per ritrovare il fratello. La donna decide anche di andare in Canada per cercarlo.\nCritiche.\nSecondo Aldo Grasso la storia era bella e intensa ma con una sceneggiatura debole. Secondo Antonio Dipollina, grazie agli attori, alla regia e alla sceneggiatura il prodotto \u00e8 pi\u00f9 che dignitoso."}
{"id": "2938757", "revid": "1728", "url": "https://it.wikipedia.org/wiki?curid=2938757", "title": "Cardinale Fesch", "text": ""}
{"id": "2938758", "revid": "61051", "url": "https://it.wikipedia.org/wiki?curid=2938758", "title": "Agnese Ricco", "text": "Ha vestito anche i colori azzurri nell'Under-19, dove con 23 reti detiene il record di miglior realizzatrice di categoria, e nell'Under-20 impegnata nel mondiale 2004.\nCarriera.\nClub.\nLa carriera di Agnese Ricco inizia all'et\u00e0 di 4 anni, quando inizia a giocare nella scuola calcio dell'Arcellasco di Erba; successivamente fino all'et\u00e0 di 12 anni veste la maglia dell'Eupilio per poi intraprendere la carriera all'interno del calcio femminile dall'et\u00e0 di 13 anni. Veste per un anno la maglia della Vallassinese, fra le Under-15 e successivamente quella della Real Amatese (Cascina Amata di Cant\u00f9).\nAll'et\u00e0 di 15 anni esordisce con il Como 2000 in Serie A: in quegli anni vince anche il trofeo come miglior giovane. Successivamente, all'et\u00e0 di 18 anni, decide di affrontare un'esperienza all'estero sottoscrivendo un accordo con il Rapid Lugano per giocare in Lega Nazionale A, il massimo livello del campionato svizzero di calcio femminile, dalla stagione 2004-2005. Con le elvetiche rimane fino a novembre 2005, sfiorando il titolo svizzero, per poi accasarsi alla Torres nel gennaio 2006.\nPer la stagione 2007-2008, Agnese Ricco passa al Fiammamonza, squadra dove rimane per tre stagioni. Lascia Monza dopo la retrocessione in Serie A2, avvenuta al termine del torneo 2009-2010.\nPassa al Mozzanica e, quindi, al Milan, dove disputa la stagione 2011-2012. A seguito della retrocessione delle milanesi, nell'estate 2012, Ricco torna al Como 2000.\nNazionale.\nHa fatto parte dal 2000 al 2005 della Nazionale italiana Under-19, raggiungendo le semifinali al campionato europeo U19 di Finlandia 2004. Inserita dal tecnico Elisabetta Bavagnoli in rosa nella squadra che affronta le qualificazioni al Campionato europeo U19 di Ungheria 2005, il 28 settembre 2004 realizza una tripletta contro l'Armenia, ripetendosi due giorni pi\u00f9 tardi siglando 3 delle 8 reti con cui le Azzurrine si impongono sulle pari et\u00e0 dell'..\nGrazie al risultato ottenuto all'Europeo di Finlandia 2004, l'Italia accede al mondiale di categoria di Thailandia 2004, l'ultimo organizzato dalla FIFA per formazioni dall'et\u00e0 massima di 19 anni. Bavagnoli rinnova la fiducia a Ricco inserendola in rosa e impiegandola in tutte le tre partite del gruppo B giocate a Chiang Mai, dove nella fase a gironi le Azzurrine incontrano , e , segnando nelle prime due partite due dei tre gol realizzati nel torneo dalla Nazionale italiana, tuttavia con due sconfitte ed un pareggio non riesce ad accedere alla fase successiva."}
{"id": "2938759", "revid": "287204", "url": "https://it.wikipedia.org/wiki?curid=2938759", "title": "I Don't Think So", "text": "I Don't Think So \u00e8 un brano musicale della cantante R&amp;B statunitense Kelis, pubblicato come quarto ed ultimo singolo estratto dall'album \"Kelis Was Here\" del 2006.\nIl brano ha ottenuto una certa popolarit\u00e0 in Australia, in quanto utilizzato per pubblicizzare l'ottava edizione dell'edizione locale del \"Grande fratello\" e negli Stati Uniti per \"American Gladiators\"."}
{"id": "2938765", "revid": "251304", "url": "https://it.wikipedia.org/wiki?curid=2938765", "title": "Citt\u00e0 di Bari", "text": "Il Citt\u00e0 di Bari \u00e8 stato un incrociatore ausiliario della Regia Marina, gi\u00e0 motonave passeggeri italiana.\nCaratteristiche.\nCostruita nel 1928 nello Stabilimento Tecnico Triestino insieme alle gemelle \"Rodi\", \"Egeo\" ed \"Egitto\", la \"Citt\u00e0 di Bari\" era originariamente una motonave passeggeri da 3220 (per altre fonti 3339) tonnellate di stazza lorda e 1883 tonnellate di stazza netta. \nCinque stive della capienza di 4153 metri cubi permettevano una portata lorda di 2450 tonnellate, mentre nelle cabine potevano trovare posto in tutto 89 passeggeri. Un singolo motore diesel, prodotto dalla FIAT, imprimeva la potenza di 4000\u00a0hp ad un'elica, permettendo la discreta velocit\u00e0 (per un mercantile) di 14,5 nodi.\nStoria.\nIscritta con matricola 41 al Compartimento marittimo di Bari, la nave apparteneva inizialmente alla \"Puglia Societ\u00e0 anonima di Navigazione a Vapore\" (con sede a Bari), che il 4 aprile 1932 conflu\u00ec, insieme ad alcune altre compagnie di navigazione adriatiche, nella \"Compagnia Adriatica di Navigazione\", con sede a Venezia. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione.\nNei primi anni trenta si progett\u00f2 di trasformare, in caso di guerra, \"Citt\u00e0 di Bari\", \"Egeo\" ed \"Egitto\" in portaerei di scorta, progetto che rimase comunque lettera morta.\nPer conto dell'Adriatica la \"Citt\u00e0 di Bari\" venne utilizzata sulla linea numero 54, che collegava il Tirreno al Pireo e ad Istanbul. Un'altra rotta percorsa dalla motonave fu la Brindisi-Pireo-Rodi-Alessandria.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario. Essa rispondeva alle caratteristiche prescritte per tale impiego: tonnellaggio contenuto ma comunque sufficiente da consentire la navigazione d'altura senza problemi, velocit\u00e0 intorno ai 15 nodi e possibilit\u00e0 di essere impiegato in missioni veloci di trasporto.\nPer tali ragioni il 15 giugno 1940, pochi giorni dopo l'ingresso dell'Italia nella seconda guerra mondiale, la \"Citt\u00e0 di Bari\" venne requisita dalla Regia Marina e, quattro giorni dopo, venne iscritta nel ruolo del naviglio ausiliario dello Stato come incrociatore ausiliario, venendo armata con due cannoni da 120/45\u00a0mm e quattro mitragliere da 20/65\u00a0mm. Analoga sorte ebbero \"Egeo\" ed \"Egitto\", mentre la \"Rodi\", sorpresa dalla dichiarazione di guerra a Malta, venne immediatamente catturata. Gli incrociatori ausiliari venivano solitamente impiegati in missioni di scorta a convogli di minore importanza sulle rotte meno insidiate, nonch\u00e9 di trasporto truppe e materiali.\nAttacco britannico.\nAlle 5.30 del 27 luglio 1940, nell'ambito dell'operazione \u00ab\"Trasporto Veloce Lento\"\u00bb, il \"Citt\u00e0 di Bari\" lasci\u00f2 Napoli per Tripoli, impiegato come trasporto, in convoglio con i piroscafi \"Maria Eugenia\" e \"Gloriastella\" e le motonavi \"Mauly\", \"Bainsizza\", \"Col di Lana\" e \"Francesco Barbaro\", con la scorta delle torpediniere \"Procione\", \"Orsa\", \"Orione\" e \"Pegaso\" e dei cacciatorpediniere \"Maestrale\", \"Grecale\", \"Libeccio\" e \"Scirocco\", oltre a navi maggiori in appoggio a distanza.\nVerso le due del pomeriggio del 30 luglio il convoglio venne infruttuosamente attaccato dal sommergibile britannico \"Oswald\", che lanci\u00f2 i suoi siluri, una ventina di miglia a sud di Capo dell'Armi, contro il \"Grecale\", che riusc\u00ec ad evitarli. Il convoglio giunse poi a Tripoli alle 9.45 del 1\u00ba agosto.\nSabotaggio del Birmania e esplosione nel porto di Tripoli.\nNella mattina del 3 maggio 1941 il \"Citt\u00e0 di Bari\" (comandante civile capitano \"Carlo Oberti\") stava caricando munizioni nel porto di Tripoli, attraccato sul lato opposto della stessa banchina (il pontile \u00ab\"24 gennaio\"\u00bb) alla quale era ormeggiata la motonave da carico \"Birmania\", che stava invece scaricando munizioni. \nAlle 10.10, nella stiva poppiera della \"Birmania\", si verific\u00f2 una detonazione successivamente attribuita a sabotaggio: essa provoc\u00f2 lo scoppio dell'intero carico dell'unit\u00e0, che distrusse la poppa della nave ed invest\u00ec il \"Citt\u00e0 di Bari\", causando l'esplosione anche del suo carico di munizioni. Devastato dagli scoppi (soprattutto nella zona poppiera, che, come quella della \"Birmania\", salt\u00f2 in aria) e divorato dalle fiamme, l'incrociatore ausiliario affond\u00f2 all'ormeggio circa venti minuti pi\u00f9 tardi, restando comunque emergente, sbandato sul lato sinistro.\nMorirono nella sciagura cinque membri dell'equipaggio civile del \"Citt\u00e0 di Bari\" (i marinai \"Leonardo Di Terlizzi\" e \"Michele Bellomo\", il giovanotto di prima \"Leonardo Caprifoglio\", il giovanotto di seconda \"Donato Capriati\" e l'operaio \"Luigi Minetti\"), mentre rimasero feriti tre membri dell'equipaggio militare. Molte altre vittime, probabilmente decine, si ebbero tra i portuali addetti alle operazioni di scarico, tra gli uomini della \"Birmania\" e tra la popolazione di Tripoli.\nIl relitto dilaniato del \"Citt\u00e0 di Bari\", abbandonato come irreparabile nel porto di Tripoli, venne recuperato dagli inglesi dopo l'occupazione della citt\u00e0 (gennaio 1943) e demolito."}
{"id": "2938767", "revid": "152625", "url": "https://it.wikipedia.org/wiki?curid=2938767", "title": "Regina Saraiva", "text": ""}
{"id": "2938772", "revid": "125271567", "url": "https://it.wikipedia.org/wiki?curid=2938772", "title": "Giovanni Malaman", "text": "Laureato in Ingegneria all'Universit\u00e0 di Padova nel 1846, partecip\u00f2 alla difesa della Repubblica di San Marco a Venezia contro l'Austria nel 1848-49; comand\u00f2 l'artiglieria del forte di Ca' Duse e fu promosso tenente. Quando Venezia torn\u00f2 sotto controllo austriaco, il 22 agosto 1849, fu privato del posto governativo di ingegnere allievo con la motivazione di aver :\"preso grande attivit\u00e0 alla rivoluzione portando le armi contro il governo austriaco e rendendosi con ci\u00f2 immeritevole della fiducia del medesimo\".\nAvendo preso parte alla cospirazione anti-austriaca del 1852, come agente del Comitato centrale veneto, fu condannato a morte nel 1853, quale reo del reato di alto tradimento, commutata poi in dodici anni di carcere duro da scontarsi a Josephstadt (oggi Fortezza Josefov, incorporata nell'odierna citt\u00e0 boema Jarom\u011b\u0159). Compagno di carcere di Alberto Cavalletto, fu liberato con il condono imperiale del 2 dicembre 1856.\nNella terza guerra d'indipendenza del 1866, fu volontario con i Cacciatori delle Alpi di Giuseppe Garibaldi, vincitore a Bezzecca contro le truppe imperiali austriache.\nEssendo di ideali repubblicani, non era sempre stato d'accordo con alcuni atteggiamenti della politica cavouriana. Mor\u00ec a Padova nel 1904. Nel 1914 il Comune gli intitol\u00f2 la strada che attraversa Porta Santa Croce per la quale il re Vittorio Emanuele II era entrato per la prima volta in citt\u00e0 nel 1866.\nhttps://www.lombardiabeniculturali.it/fotografie/schede/IMM-2s010-0001797/"}
{"id": "2938781", "revid": "599013", "url": "https://it.wikipedia.org/wiki?curid=2938781", "title": "Pietro De Angelis (fantino)", "text": "Nato in provincia di Roma, \"Pietrino\" \u00e8 stato protagonista del Palio di Siena prima e dopo la seconda guerra mondiale. Le sue due uniche vittorie sono datate 16 agosto 1935 (per l'Istrice, su \"Ruello\") e 2 luglio 1939 (per l'Aquila su \"Folco\").\nHa comunque corso il Palio fino alla met\u00e0 degli anni cinquanta, chiudendo nel 1956 a ben cinquantuno anni di et\u00e0.\n\"Pietrino\" mor\u00ec in seguito ad un infarto il 14 agosto 1957 a Siena, durante le riprese del film \"La ragazza del Palio\", cui prendeva parte come comparsa."}
{"id": "2938784", "revid": "1305772", "url": "https://it.wikipedia.org/wiki?curid=2938784", "title": "Citt\u00e0 di Catania", "text": "Il Citt\u00e0 di Catania \u00e8 stato un incrociatore ausiliario della Regia Marina.\nStoria.\nDai primi anni alla prima guerra mondiale.\nCostruita tra il 1909 ed il 1910 ed iscritta con matricola 43 al Compartimento Marittimo di Palermo, l'unit\u00e0 faceva parte di una serie di quattro veloci piroscafi passeggeri ordinati dalle Ferrovie dello Stato. Fin dalla costruzione era previsto, nei piani della Regia Marina, che in caso di guerra le quattro navi sarebbero state requisite, armate ed impiegate come incrociatori ausiliari.\nPer questo motivo nel 1911-1912 la nave, requisita ed armata come incrociatore ausiliario, conobbe il suo primo impiego operativo durante la guerra italo-turca. Il 10 aprile 1912, in particolare, l'unit\u00e0 partecip\u00f2, insieme agli incrociatori corazzati \"Carlo Alberto\" e \"Marco Polo\", al similare incrociatore ausiliario \"Citt\u00e0 di Siracusa\", al cacciatorpediniere \"Fulmine\" ed alla torpediniera \"Alcione\", ad un bombardamento della citt\u00e0 di Zuara (centro di contrabbando di materiali bellici per le truppe ottomane), seguito da uno finto sbarco simulato dai piroscafi \"Sannio\", \"Hercules\" e \"Toscana\".\nCon l'ingresso dell'Italia nel primo conflitto mondiale il \"Citt\u00e0 di Catania\" venne nuovamente requisito, armato con 4 cannoni da 120/47\u00a0mm e due da 47/40\u00a0mm ed iscritto nel ruolo del naviglio ausiliario dello Stato come incrociatore ausiliario. Il 24 maggio 1915 la nave non era ancora pronta, ma entr\u00f2 presto in servizio.\nIl 12 agosto 1915 il \"Citt\u00e0 di Catania\" era in crociera di blocco ad est di Brindisi, quando, verso mezzogiorno, venne bersagliato dal sommergibile austro-ungarico \"U 3\" con il lancio di un siluro. Evitata l'arma, l'incrociatore ausiliario pass\u00f2 al contrattacco e speron\u00f2 l'U-Boot che si stava immergendo, senza tuttavia riuscire ad affondarlo. Nella notte successiva il danneggiato \"U 3\" fu affondato a cannonate dal cacciatorpediniere francese \"Bisson\", uscito da Brindisi insieme agli italiani \"Abba\" e \"Mosto\" per dare la caccia al sommergibile.\nNel pomeriggio del 6 dicembre la nave, al comando del capitano di fregata Sorrentino, lasci\u00f2 Taranto insieme agli esploratori \"Quarto\" e \"Pepe\", ai posamine \"Minerva\" e \"Partenope\" ed ai cacciatorpediniere \"Borea\", \"Abba\", \"Nievo\" e \"Nullo\" per scortare a Valona un convoglio (trasporti truppe \"Dante Alighieri\", \"America\", \"Indiana\", \"Cordova\" e trasporto militare \"Bengasi\") con a bordo 400 ufficiali, 6300 tra sottufficiali e soldati e 1200 cavalli: il convoglio giunse a destinazione alle 8 del 7 dicembre.\nL'11 dicembre 1915 il \"Citt\u00e0 di Catania\" salp\u00f2 nuovamente da Taranto per scortare a Valona, insieme ai posamine \"Minerva\" e \"Partenope\" ed a 6 cacciatorpediniere, un convoglio composto dai piroscafi \"Dante Alighieri\", \"America\", \"Cordova\", \"Indiana\" e \"Valparaiso\" carichi di rifornimenti destinati alle truppe italiane operanti in Albania (5.000 uomini, 900 animali, pi\u00f9 carriaggi e rifornimenti). Il convoglio, dopo una navigazione notturna, arriv\u00f2 in porto il 12 dicembre.\nIl 23 febbraio 1916 l'incrociatore ausiliario (al comando del capitano di fregata Guida R.), insieme al similare \"Citt\u00e0 di Siracusa\" ed ai cacciatorpediniere \"Ardito\", \"Irrequieto\" e \"Bersagliere\", giunse nella baia di Durazzo ed inizi\u00f2 a bombardare con le proprie artiglierie le truppe austroungariche in avanzata, che stavano per occupare il porto albanese, in via di abbandono. Il 26 febbraio la nave (insieme a \"Libia\", \"Citt\u00e0 di Siracusa\", \"Citt\u00e0 di Sassari\" ed agli anziani arieti torpedinieri \"Puglia\" ed \"Agordat\"), mantenendosi alla fonda, bombard\u00f2 anche le postazioni avversarie a Capo Bianco, Rasbul, quota 200, nonch\u00e9 le alture dei dintorni, la diga e la strada per Tirana, sempre nell'ambito delle operazioni di evacuazione di Durazzo.\nVerso la met\u00e0 del 1916 l'unit\u00e0 venne destinata al gruppo incrociatori ausiliari Brindisi, insieme alle unit\u00e0 \"Citt\u00e0 di Cagliari\", \"Citt\u00e0 di Siracusa\", \"Citt\u00e0 di Sassari\" e \"Citt\u00e0 di Messina\".\nDal primo dopoguerra al secondo conflitto mondiale.\nSuccessivamente al termine del primo conflitto mondiale la nave venne restituita alle Ferrovie dello Stato, riprendendo il servizio di linea. Successivamente venne ceduta alla Societ\u00e0 Anonima di Navigazione Tirrenia. In tempo di pace il \"Citt\u00e0 di Catania\" fu impiegato nel servizio postale di linea.\nNel 1933 la nave prese parte, con compiti di appoggio, alla celebre crociera aerea atlantica degli idrovolanti di Italo Balbo.\nCon lo scoppio della seconda guerra mondiale la nave non venne requisita n\u00e9 iscritta nel ruolo del naviglio ausiliario dello Stato, ma, pur proseguendo il servizio civile, venne sovente impiegata in missioni di trasporto truppe per conto del Ministero della Guerra \u2014 specialmente tra met\u00e0 1942 ed il 1943 \u2014, ricevendo anche una colorazione mimetica.\nA partire dal 7 novembre 1941 la nave venne noleggiata dalla Tirrenia alla societ\u00e0 consociata Adriatica, che sino alla sua tragica perdita la impieg\u00f2 sulla rotta da Brindisi a Durazzo.\nAlle 5.33 del 3 agosto 1943 il \"Citt\u00e0 di Catania\" lasci\u00f2 Durazzo diretto a Brindisi con a bordo 407 passeggeri civili e militari e 105 membri dell'equipaggio (tutti civili). Alcune ore dopo la nave, giunta ormai in vista della costa pugliese, venne avvistata dal sommergibile britannico \"Unruffled\", che le lanci\u00f2 due siluri: alle 10.45 le armi andarono a segno, raggiungendo il \"Citt\u00e0 di Catania\" sul lato sinistro, a centro nave, e provocando la rottura della chiglia. Spezzato in due, il piroscafo s'inabiss\u00f2 nel giro di due minuti a 8 miglia per 40\u00b0 dal semaforo di Brindisi (in posizione 40\u00b0 30' 30\" N e 18\u00b0 04' 30\" E), trascinando con s\u00e9 la met\u00e0 esatta delle persone a bordo. Oltre alla rapidit\u00e0 dell'affondamento, il gran numero delle vittime fu dovuto al fatto che molti dei passeggeri erano sistemati nel salone centrale, proprio all'altezza del punto in cui colpirono i siluri.\nLe numerose unit\u00e0 minori (tra cui una pilotina, il rimorchiatore \"Galliano\" e quattro motopescherecci/dragamine ausiliari) che stavano conducendo operazioni di dragaggio fuori Brindisi accorsero prontamente sul posto, salvando 200 passeggeri e 56 membri dell'equipaggio.\nScomparvero con la nave 49 membri dell'equipaggio (compreso il comandante) e 207 passeggeri."}
{"id": "2938785", "revid": "2093951", "url": "https://it.wikipedia.org/wiki?curid=2938785", "title": "Polcenigo (famiglia)", "text": "I Polcenigo furono una nobile famiglia friulana.\nStoria.\nLa casata trae il nome da Polcenigo, localit\u00e0 nell'attuale provincia di Pordenone dove risiedevano. Incerta l'origine: i pi\u00f9 la fanno discendere dai conti di Blois, giunti in Friuli al seguito di Carlo il Calvo, il quale avrebbe infeudato della zona il capostipite Peterlino nell'875. Secondo una tradizione, il toponimo \"Polcenigo\" deriverebbe dal nome della figlia di quest'ultimo, Pulcella.\nI Polcenigo mantennero il feudo anche dopo il 963, quando il territorio fu donato da Ottone I al vescovo di Belluno: nel 973, infatti, quest'ultimo conferm\u00f2 i poteri giurisdizionali al conte Fantuccio.\nCome le altre famiglie feudali della zona, i Polcenigo avevano diritto a sedere nel Parlamento della Patria del Friuli. Il loro potere si estendeva sui villaggi di Polcenigo, Fanna, Budoia, Coltura, Dardago, Gorgazzo, Santa Lucia, San Giovanni, Cavasso, Colle, Frisanco e Orgnese.\nCon l'arrivo della Serenissima in Friuli, la famiglia si sottomise alla Repubblica, mantenendo cos\u00ec i diritti sulla zona sino alla conquista francese del 1797."}
{"id": "2938789", "revid": "86341", "url": "https://it.wikipedia.org/wiki?curid=2938789", "title": "Episodi di Amico mio (prima stagione)", "text": "La prima stagione di \"Amico mio\" \u00e8 andata in onda in prima visione su Raidue tra il 1993 e il 1994.\nVisto il grande successo di pubblico, straordinariamente, una settimana dopo la fine della fiction, Raidue decise di mandare in onda le repliche, sempre in prima serata, a partire dal 3 febbraio 1994.\nPer troppo amore.\nTrama.\nViene portata in ospedale Elisabetta, una bambina che \u00e8 svenuta a scuola. Il dottor Magri sospetta che sia anoressica. Il dottor Montebovi e il dottor Magri discutono sui posti letto e Magri si confida con Montebovi sul suo sospetto. Il dottor Magri arriva a casa e fa visita alla figlioletta. Lui \u00e8 separato ma in buoni rapporti con l'ex moglie Clara. Il giorno seguente Magri riceve una lettera nella quale dice che il concorso di aiuto non lo ha vinto lui, ma una dottoressa chiamata Angela Mancinelli, la quale \u00e8 una pediatra e ha un dottorato di ricerca in neuropsichiatria infantile. Intanto viene portato in ospedale un altro bambino, Giacomino, il quale durante il suo allenamento in bicicletta col padre per una gara, si sente male e sbatte la testa. Vene ricoverato per un problema cardiaco sospetto. Angela Mancinelli fa amicizia con Spillo il quale abitava in istituto e poi venne ricoverato per una nefrite e poi non \u00e8 tornato pi\u00f9 in orfanotrofio.\nFratelli.\nTrama.\nLeo si sente male in piscina e perde sangue. Durante il ricovero ha un nuovo malore e dopo le analisi si scopre che ha la leucemia. Intanto Spillo va a casa di Angela Mancinelli. Prima di iniziare la chemioterapia Marco, fratello di Leo dice di averlo visto tremare, e cos\u00ec Magri vuole aspettare il risultato delle ultime analisi per evitare un ulteriore indebolimento delle difese. Dopo una ricerca del dottor Magri e dottoressa Mancinelli, scoprono che in solo un caso in 10 anni di leucemia vi furono episodi di convulsioni. Cos\u00ec iniziano la terapia antibiotica, ma Leo si sente di nuovo male. Dopo l'esame del liquor si viene a sapere che ha una meningite e quindi non pu\u00f2 essere sottoposto nemmeno a essa, cos\u00ec si cerca la via del trapianto di midollo osseo e Marco risulta compatibile. Dopo aver origliato egli per paura scappa, ma poi accetta e Leo si salva.\nSotto shock.\nTrama.\nUn bambino vaga di notte per la strada, e un'auto si ferma appena in tempo per non investirlo. La coppia lo portano al pronto soccorso in stato di shock. Poche ore dopo la mamma arriva in ospedale e il bambino inizia a urlare. Cos\u00ec dopo che Magri lo ha calmato, decide di ricoverarlo. Si scopre che la madre \u00e8 tossicodipendente e gli da psicofarmaci perch\u00e9 lei ha problemi di tossicodipendenza.\nMagri e la Mancinelli si lasciano andare a un rapporto amoroso. ma il primo confessa di non voler una cosa seria e se ne torna a casa.\nNon te ne andare.\nLa piccola Elena, per prendere il pallone del fratello pi\u00f9 piccolo finito in strada, viene investita ed entra in coma. Quando viene portata al pronto soccorso, Suor Platania riconosce che il padre della bambina \u00e8 il suo primo grande amore che lei aveva lasciato per prendere i voti.\nDopo che Angela vede che Paolo e Margherita escono insieme, Peppe la invita a mangiare una pizza insieme e l\u00ec parlano di cosa \u00e8 successo la sera prima e Angela chiede a Peppe che relazioni abbiamo Paolo e Margherita e confessa che forse si \u00e8 innamorata di Paolo e si sta allontanando dal suo uomo, Filippo. La sera dopo Filippo chiede ad Angela di sposarla, ma lei non se la sente ancora.\nDopo molti tentativi fatti per svegliare Elena, Suor Platania mette su un coro con i bambini dell'ospedale; cos\u00ec ella si risveglia. \nRosanna invita Peppe ad una festa a casa sua.\nAngela \u00e8 in crisi con Filippo e si riversa sul suo operato in ospedale cos\u00ec si prende delle ferie.\nIl piccolo Cesare.\nTrama.\nCesare, un giovane ladruncolo di quattordici anni, mentre cerca di rubare in un negozio di elettrodomestici della periferia capitolina, assiste all'omicidio del titolare del negozio ad opera di altri due rapinatori, interessati solo all'incasso della giornata. Mentre tenta di scappare, Cesare viene colpito da un proiettile e viene ricoverato in ospedale. Considerando la causa del suo ricovero, accorre anche la polizia per sapere chi ha sparato, ma Cesare non vuole collaborare per paura: sa infatti chi sono i due rapinatori, ma se parla lo verranno a cercare finch\u00e9 non lo uccideranno. Rassicurato da Paolo e dagli altri dottori e infermieri, Cesare fa i nomi dei due rapinatori, e inizia a ravvedersi. Intanto i due malviventi, sapendo che Cesare \u00e8 ricoverato in un ospedale, decidono di inviare un loro \"sicario\": un ragazzino che, simulando un'appendicite, verr\u00e0 automaticamente ricoverato. Quella stessa notte, il ragazzino si dirige nella stanza di un ormai redento Cesare e, con un coltello, cerca di ucciderlo ma quando sta per infilzare la lama le luci si accendono e il ragazzino viene smascherato, grazie anche a Paolo che, con una domanda-trabocchetto, aveva capito che l'appendicite era tutta una farsa. Cesare \u00e8 quindi salvo e felice soprattutto del fatto che i due ladri sono stati arrestati, e quindi \u00e8 pronto per uscire dall'ospedale e iniziare una nuova vita, complice anche una fidanzatina che ha trovato in un'altra piccola paziente dell'ospedale.\nUna profonda ferita.\nTrama.\nQuesta puntata s'incentra molto su Spillo.\nLa puntata si apre con Spillo che sale sul tetto dell'ospedale, dicendo che il primario lo vuole dimettere per riportarlo in istituto e che vuole restare in ospedale. Mentre gli altri lo distraggono Paolo Magri va sul tetto e lo prende a volo. Alla fine per caso portando i fiori alla madonnina con suor Platania scopre che \u00e8 allergico ai fiori e gli sale la febbre. Sospettano che sia allergico a qualcosa cos\u00ec resta in ospedale per altri 20 giorni\nNel frattempo Angela Mancinelli torna in ospedale.\nAl pronto soccorso viene una bambina con il labbro spaccato. Dopo varie indagini si scopre che il padre dopo aver perso il lavoro entra in crisi e riversa la sua rabbia e frustrazione picchiando i figli. Magri e la Mancinelli parlano con il padre e lui riconosce i suoi sbagli, riconciliandosi con i figli.\nA Paolo Magri viene proposto di andare a Genova a lavorare. Al fine episodio torna a casa dove trova la figlia che dorme e scrive sullo specchio \" Genova? No grazie!\"\nAngela Mancinelli ha un'emorragia e perde il bambino.\nLieto evento.\nTrama.\nUna giovane coppia amica di Paolo Magri sta aspettando un figlio. Ma l'ecografia rivela nel nascituro la sindrome di Down, fatto che li mander\u00e0 in profonda crisi, soprattutto la donna. Paolo allora presenta alla coppia un padre, la cui figlia ha la sindrome di Down e fa capire alla coppia di come si possa crescere un bambino nonostante ci\u00f2.\nNello stesso episodio c'\u00e8 un bambino il quale ha frequenti episodi di asma. Grazie a Spillo capiscono che \u00e8 allergico ad un particolare colorante nelle caramelle al lampone che lui ama tanto.\nAngela ha deciso di restare con Filippo anche se ancora scossa, e rivela che non potr\u00e0 pi\u00f9 avere figli perch\u00e9 ha una malformazione all'utero. Inoltre confessa che forse non lo ama pi\u00f9 e ama Paolo.\nL'episodio si conclude con Spillo che saluta tutti per andare all'orfanotrofio.\nRitrovarsi.\nTrama.\nGiulio, figlio di genitori separati, ha continue crisi epilettiche che rendono necessario il ricovero.\nSpillo scappa dall'orfanotrofio con un compagno, e si ferisce ad un braccio, tagliandosi con dei vetri. Paolo accetta un incarico al pediatrico di Genova, mentre Angela Mancinelli non riesce ad essere sincera con lui. \u00c8 un'emergenza ad unirli: Spillo oltre a essere ferito risente ancora della nefrite cronica, l'orfanotrofio chiama l'ospedale, Angela intanto implora Paolo di tornare a Roma, dicendogli che sulla macchina della direttrice ci sono delle macchie di sangue ed \u00e8 molto preoccupata, Paolo e Angela insieme trovano Spillo ormai febbricitante, e lo portano in ospedale: Spillo entra in coma, e tutti lo danno gi\u00e0 per morto, ma si risveglia. Paolo ritenta di andare a Genova ma Angela lo ricorre alla stazione termini di Roma per dirli che con Filippo \u00e8 finita, e che ama Paolo, insieme i due formano una famiglia adottando Spillo."}
{"id": "2938795", "revid": "111684855", "url": "https://it.wikipedia.org/wiki?curid=2938795", "title": "Falsariga", "text": "In calligrafia, la falsariga (o falsa riga) \u00e8 un foglio rigato che viene posto sotto al foglio bianco su cui si intende scrivere; in questo modo le righe, che si intravedono in trasparenza, forniscono un riferimento per scrivere diritto. La falsariga \u00e8 composta solitamente da quattro linee orizzontali poste a diversa distanza tra loro in modo da creare tre bande parallele: quella centrale per le lettere basse - ad esempio la 'm' - una alta per le lettere come la 'b' e le maiuscole, infine una bassa per le lettere, come la 'g', che scendono sotto il rigo. Per permettere la realizzazione di caratteri di varie dimensioni le falsarighe sono prodotte in varie misure o corpi; inoltre sono presenti linee verticali per i caratteri tondi, o oblique per mantenere la corretta inclinazione dei caratteri corsivi. Il termine \u00e8 successivamente divenuto di uso comune nella lingua italiana, con l'espressione \"sulla falsariga\" (o \"falsa riga\") \"di\" che significa \"basato sul modello di\", \"simile a\"."}
{"id": "2938798", "revid": "121823694", "url": "https://it.wikipedia.org/wiki?curid=2938798", "title": "Aleksandr Nikolaevi\u010d \u010cerepnin", "text": "Biografia.\nSia il padre Nikolaj, (allievo di Nikolaj Andreevi\u010d Rimskij-Korsakov) che il figlio, Ivan (insegnante all'Universit\u00e0 di Harvard) sono stati compositori. Un altro dei suoi figli, Serge, si \u00e8 occupato di musica elettronica. Sua madre (nata Benois) era nipote di Alexandre Benois.\nDopo la Rivoluzione d'ottobre, emigr\u00f2 in Francia (dove divenne membro de l'\u00c9cole de Paris) e quindi negli Stati Uniti. Visit\u00f2 l'Estremo Oriente fra il 1934 ed il 1937. \nPromosse compositori in Giappone (Akira Ifukube tra gli altri) e Cina, e per questo fond\u00f2 un proprio istituto a Tokyo. Spos\u00f2 la pianista cinese Ming Lee Hsien durante il suo soggiorno in Cina. I due diedero alla luce, Ivan e Serge \u010cerepnin, che diventeranno compositori d'avanguardia.\nDurante la seconda guerra mondiale visse in Francia. Nel 1948, si trasfer\u00ec negli Stati Uniti, e ne acquis\u00ec la cittadinanza nel 1958. Assieme a sua moglie, insegn\u00f2 alla DePaul University di Chicago, dove l'Orchestra Sinfonica di Chicago diede la prima esecuzione della sua Sinfonia n. 2 sotto la direzione di Rafael Kubel\u00edk. Fra i suoi allievi si ricordano, Gloria Coates e John Downey.\nOpere.\nLe sue prime opere furono molto innovative ed alcune di esse sono ancora abbastanza frequentemente eseguite. La sua produzione vanta tre opere, quattro sinfonie, sei concerti per pianoforte, musiche per balletto, musica corale (una messa ed altre composizioni di musica sacra), oltre a numerosi pezzi per pianoforte solo. \nLa sua prima sinfonia \u00e8 particolare per il primo movimento, il primo ad essere stato scritto per percussioni. Un'altra sinfonia, rimasta incompiuta a seguito della sua morte, era per sole percussioni. \n\u010cerepnin invent\u00f2 un proprio linguaggio armonico, combinando esacordi maggiori e minori in una scala pentatonica che fondeva vecchi schemi russi e armonie georgiane.\nDiscografia.\nL'Orchestra Sinfonica di Singapore ha registrato, per la prima volta, l'integrale delle sue sinfonie."}
{"id": "2938813", "revid": "1566286", "url": "https://it.wikipedia.org/wiki?curid=2938813", "title": "Richard Jaeckel", "text": "Biografia.\nFiglio di Richard Jaeckel, commerciante di pellicce, e di Millicent Hanley, ex attrice teatrale di Broadway, all'et\u00e0 di otto anni Richard si trasfer\u00ec a Los Angeles con la famiglia e crebbe pi\u00f9 interessato all'atletica che alla recitazione. Nel 1943 fu assunto come fattorino dalla casa produttrice Twentieth Century Fox, dove venne notato dai produttori che stavano assegnando i ruoli per il film bellico \"Guadalcanal\" (1943). Il bell'aspetto di ragazzo biondo, malgrado la non alta statura, consent\u00ec al diciassettenne Jaeckel di fare il suo debutto cinematografico nel ruolo di una recluta del corpo dei Marines.\nLa sua carriera di interprete di film bellici si interruppe per la chiamata alle armi, questa volta reale, che lo vide impegnato nella United States Navy, la Marina Militare Americana, fino al 1949. Nello stesso anno ritorn\u00f2 senza troppo entusiasmo a recitare, malgrado gli fossero offerti ruoli in film d'azione di prestigio, quali \"Bastogne\" (1949) accanto a Van Johnson, e \"Iwo Jima, deserto di fuoco\" (1949) con John Wayne, e i western \"Romantico avventuriero\" (1950) e \"L'assalto al treno postale\" (1950), pellicole nelle quali l'attore fu utilizzato prevalentemente in parti da \"duro\".\nCon l'interpretazione di Turk nel melodramma \"Torna, piccola Sheba\" (1952), Jaeckel ottenne ottime recensioni da parte dei critici, che lo resero pi\u00f9 interessato alla propria carriera di attore e lo avviarono a una lunga e solida fama di interprete caratterista. Nel 1953, con la partecipazione al film \"Il grande alleato\", inizi\u00f2 una collaborazione con il regista Robert Aldrich, che lo diresse in numerosi film successivi, da \"Prima linea\" (1956), con Jack Palance, alla commedia western \"I 4 del Texas\" (1964), accanto a Frank Sinatra e Dean Martin, fino al ruolo forse pi\u00f9 famoso di Jaeckel, quello del sergente Clyde Bowren, vice del Maggiore John Reisman (Lee Marvin), nel kolossal bellico \"Quella sporca dozzina\" (1967).\nFin dagli anni cinquanta ebbe grande successo anche come attore televisivo, grazie alla partecipazione a numerose serie come \"Gli intoccabili\" (1960), \"Alfred Hitchcock presenta\" (1961), \"Il virginiano\" (1964), \"L'ora di Hitchcock\" (1963-1965), \"Perry Mason\" (1963-1966), \"Bonanza\" (1964-1967), \"Reporter alla ribalta\" (1968), \"Missione impossibile\" (1971), \"Ellery Queen\" (1975).\nNel 1972 ottenne una candidatura all'Oscar al miglior attore non protagonista per il ruolo dello sfortunato Jo Ben Stamper nel dramma \"Sfida senza paura\" (1971), diretto da Paul Newman, accanto al quale lavor\u00f2 anche nel poliziesco \"\" (1975). Fu nuovamente diretto da Aldrich nel western \"Nessuna piet\u00e0 per Ulzana\" (1972), con Burt Lancaster, e nel thriller fantapolitico \"Ultimi bagliori di un crepuscolo\" (1976).\nFu attivo sul grande schermo anche negli anni ottanta, quale affidabile caratterista in pellicole d'azione, e proseguendo l'attivit\u00e0 televisiva con partecipazioni a celebri serie, come \"Lou Grant\" (1979), \"Fantasilandia\" (1983), \"Dallas\" (1983), \"Love Boat\" (1984), \"La signora in giallo\" (1987) e \"Baywatch\", di cui gir\u00f2 trenta episodi dal 1989 al 1994, nel ruolo capitano Ben Edwards.\nVita privata.\nDal 1947 fino alla morte \u00e8 stato sposato con Antoinette Marches da cui ha avuto due figli: Barry (nato il 14 febbraio 1949), \u00e8 divenuto giocatore professionista di golf e Richard Jr..\nJaeckel mor\u00ec il 14 giugno 1997, all'et\u00e0 di 70 anni, dopo una battaglia durata tre anni contro un melanoma.\nDoppiatori italiani.\nNelle versioni in italiano dei suoi film, Richard Jaeckel \u00e8 stato doppiato da:"}
{"id": "2938815", "revid": "767487", "url": "https://it.wikipedia.org/wiki?curid=2938815", "title": "Smoke City", "text": "Smoke City \u00e8 stato un gruppo musicale britannico di genere acid jazz e trip hop, con influenze di musiche brasiliane come il samba e la bossa nova.\nStoria.\nIl gruppo si \u00e8 formato nel 1996 dall'unione artistica della cantante Nina Miranda e degli strumentisti Mark Brown e Chris Franck ed \u00e8 conosciuto principalmente per il singolo \"Underwater Love\", di successo in tutta l'Europa nel 1997, anno in cui \u00e8 stato pubblicato anche l'album di debutto del gruppo, \"Flying Away\", per l'etichetta discografica Jive.\nDopo il primo album, il gruppo si \u00e8 messo al lavoro per l'incisione del secondo, che poi si \u00e8 rivelato essere l'ultimo disco pubblicato dal complesso, \"Heroes of Nature\", pubblicato nel 2001 dalla Jive. Nel 2002, in seguito allo scarso successo del secondo album, il gruppo si \u00e8 sciolto."}
{"id": "2938816", "revid": "121394090", "url": "https://it.wikipedia.org/wiki?curid=2938816", "title": "Joseph (personaggio)", "text": "Joseph \u00e8 un personaggio dei fumetti, creato da Scott Lobdell (testi) e Roger Cruz (disegni), pubblicato dalla Marvel Comics. La sua prima apparizione avviene in \"Uncanny X-Men\" n. 327, del dicembre 1995.\nSecondo i piani originari degli autori, avrebbe dovuto trattarsi di Magneto dopo una perdita di memoria. Dopo aver mantenuto per un certo periodo il mistero sulla sua identit\u00e0, fu invece rivelato che Joseph era in realt\u00e0 un clone del \"Signore del magnetismo\", creato da una ex seguace e ex fiamma di Magneto, Astra.\nBiografia del personaggio.\nJoseph fu creato in laboratorio da Astra, una misteriosa mutante che fu in giovent\u00f9 una delle prime adepte della confraternita dei mutanti di Magneto, ma che si separ\u00f2 presto da lui a causa di una divergenza di vedute sugli obiettivi della loro crociata contro gli esseri umani. Quando Charles Xavier cancell\u00f2 la mente di Magneto, Astra lo soccorse, al fine di utilizzare il suo materiale genetico per crearne una versione pi\u00f9 giovane e potente, che fosse per\u00f2 asservita al suo volere. Dopo aver dato vita al clone, gli ordin\u00f2 di uccidere l'originale, il quale per\u00f2, a causa della sua superiore esperienza e astuzia, riusc\u00ec ad avere la meglio in uno scontro aereo, in seguito al quale il clone precipit\u00f2 inerme e privo di ricordi nella giungla dell'America centrale.\nL\u00ec fu accolto in un orfanotrofio, gestito da Sorella Maria de la Joya, che gli diede il nome di Joseph. Credendosi Magneto, incontr\u00f2 Rogue, di cui si innamor\u00f2, e pentito per quelli che credeva fossero i suoi crimini, fu conquistato dal \"sogno di pace\" di Xavier e si un\u00ec agli X-Men nella battaglia contro Onslaught.\nIn cerca di risposte sul suo passato, Joseph conobbe gli Accoliti, a quel tempo guidati da Exodus, che, credendolo anch'essi Magneto, lo pregarono di guidarli. Egli allora ordin\u00f2 agli Accoliti di abbandonare la loro guerra e torn\u00f2 soddisfatto tra le file degli X-Men.\nSuccessivamente Joseph contribu\u00ec a combattere la \"Falange\", un'entit\u00e0 aliena che minacciava l'Impero Shi'ar, di ritorno sulla terra, fu fatto prigioniero dal vero magneto sotto le mentite spoglie di Erik il Rosso assieme a Maggott, che, pur capendo grazie al suo potere mutante, che Joseph non era Magneto, non disse nulla. Poco tempo dopo, mentre Joseph si trovava in Israele con Sabra, fu catturato da Astra che gli rivel\u00f2 finalmente la verit\u00e0 sul suo passato, e cerc\u00f2 di ridurlo ancora una volta in schiavit\u00f9 e di utilizzarlo per sconfiggere definitivamente Magneto. Joseph tuttavia si ribell\u00f2, e, dopo l'ultimo scontro con Magneto, decise di sacrificarsi per riparare ai danni che il signore del magnetismo aveva arrecato al campo magnetico terrestre.\nPoteri e abilit\u00e0.\nEssendo un clone di Magneto, Joseph possedeva gli stessi poteri mutanti di controllo del magnetismo. Tuttavia, mentre Joseph, essendo pi\u00f9 giovane, possedeva un potere pi\u00f9 \"intenso\", la capacit\u00e0 di controllo di esso era inferiore a quella di Magneto."}
{"id": "2938819", "revid": "1305772", "url": "https://it.wikipedia.org/wiki?curid=2938819", "title": "Flying Away", "text": ""}
{"id": "2938821", "revid": "944090", "url": "https://it.wikipedia.org/wiki?curid=2938821", "title": "Skipass (fiera)", "text": "Skipass \u00e8 una manifestazione fieristica internazionale riconosciuta dalla FISI che si tiene presso i saloni della fiera di Modena dal 1994 a cavallo tra ottobre e novembre ed \u00e8 uno dei saloni degli sport e del turismo invernali pi\u00f9 importanti al mondo. La durata della manifestazione \u00e8 di quattro giorni e sono solitamente presenti, con propri spazi espositivi, le maggiori localit\u00e0 sciistiche e i maggiori produttori di articoli sportivi invernali nazionali ed esteri.\nLa manifestazione \u00e8 rinomata per la presentazione delle novit\u00e0 negli attrezzi sportivi e dell'abbigliamento per la pratica degli sport invernali.\nA Skipass prendono parte anche atleti e grandi personaggi degli sport invernali, infatti la FISI approfitta di questo meeting per organizzare incontri, workshop e premiazioni. La peculiarit\u00e0 di Skipass \u00e8 quella di dare grande spazio alla parte legata agli spettacoli sportivi creando un'area innevata con strutture di diverso tipo su cui vengono organizzate gare internazionali di sci acrobatico e snowboard, prove materiali e corsi di avvicinamento a sci e snowboard. All'interno della manifestazione vengono anche organizzati eventi di BMX, skateboard, ecc."}
{"id": "2938827", "revid": "251304", "url": "https://it.wikipedia.org/wiki?curid=2938827", "title": "Citt\u00e0 di Genova", "text": "Il Citt\u00e0 di Genova \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il 1929 ed il 1930 nei Cantieri Navali Riuniti di Palermo (per altra fonte, probabilmente erronea, nei Cantieri Navali Riuniti di Ancona) per la Florio Societ\u00e0 Italiana di Navigazione, con sede a Roma, insieme alla gemella \"Citt\u00e0 di Palermo\", l'unit\u00e0 era originariamente una motonave passeggeri da 5413 tonnellate di stazza lorda, lunga 125,5 metri e larga 15,5, propulsa da due motori Diesel a 6 cilindri della potenza di 1900 HP, che azionavano due eliche permettendo l'elevata velocit\u00e0 (per una motonave mercantile) di 18-19 nodi.\nNel marzo 1932 la Florio si fuse con la Compagnia Italiana Transatlantica (CITRA) formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. La \"Citt\u00e0 di Genova\" segu\u00ec i mutamenti delle societ\u00e0 armatoriali, venendo iscritta, con matricola 154, al Compartimento marittimo di Palermo. Negli anni trenta la motonave venne impiegata per il trasporto di passeggeri sulla linea Palermo-Napoli-Tunisi-Tripoli.\nIl 13 giugno 1940, tre giorni dopo l'ingresso dell'Italia nella seconda guerra mondiale, la \"Citt\u00e0 di Genova\" venne requisita dalla Regia Marina ed iscritta nel ruolo del naviglio ausiliario dello Stato come incrociatore ausiliario, con matricola \"D 4\". Armata con quattro cannoni da 120/45 mm, due mitragliere da 20/65 mm ed altrettante da 13,2 mm, la nave venne assegnata principalmente a compiti di scorta ai convogli nonch\u00e9 di trasporto truppe e rifornimenti.\nIl 2 settembre 1941 l'incrociatore ausiliario, ormeggiato nel porto di Patrasso, ospit\u00f2 parte dei sopravvissuti della motonave \"Cilicia\", silurata ed affondata dal sommergibile HMS \"Rorqual\" il precedente 28 agosto durante la navigazione da Brindisi a Bengasi (i naufraghi vennero poi trasbordati, all'una di pomeriggio del 4 settembre, sul piroscafo \"Argentina\").\nIl 14 novembre 1941, in un periodo particolarmente difficile della battaglia dei convogli, il \"Citt\u00e0 di Genova\" (con a bordo 562 militari, 104 tonnellate di provviste e 60 di altri rifornimenti) ed un altro incrociatore ausiliario, il \"Citt\u00e0 di Napoli\" (carico di 130 tonnellate di viveri e materiali, oltre a 697 militari), salparono da Taranto con la scorta dei cacciatorpediniere \"Pigafetta\" e \"Da Verrazzano\", arrivando indenni a Bengasi due giorni dopo.\nAlcuni giorni dopo l'incrociatore ausiliario lasci\u00f2 Suda diretto a Bengasi, con arrivo previsto per il 21 novembre, insieme al similare \"Citt\u00e0 di Tunisi\" e ad unit\u00e0 di scorta, ma il \"Citt\u00e0 di Tunisi\", causa avarie all'apparato motore, dovette rientrare a Suda scortato dal cacciatorpediniere \"Lanzerotto Malocello\"\nIl 13 gennaio 1942 la nave, durante una bufera sviluppatasi all'improvviso, ruppe gli ormeggi e speron\u00f2 il piccolo piroscafo \"Capri\", spezzandone le catene e danneggiandone leggermente il verricello.\nNell'aprile 1942 assunse il comando del \"Citt\u00e0 di Genova\" il capitano di fregata Marco Vivaldi Pasqua, che ne sarebbe rimasto comandante sino alla perdita. Nel corso dello stesso mese, il 23 aprile, la nave danneggi\u00f2 accidentalmente in modo grave le imbarcazioni di servizio della Luftwaffe \"FL.B 212\", \"FL.B 214\" e \"FL.B 410\".\nIl 20 gennaio 1943 il \"Citt\u00e0 di Genova\" lasci\u00f2 Patrasso alla volta di Bari, con a bordo in tutto 490 uomini: 132 membri dell'equipaggio, 200 militari italiani e 158 prigionieri di guerra greci (a bordo vi erano anche due prigionieri neozelandesi: il capitano J. L. Harrison ed il caporale F. I. A. Woollams). Alle 13.15 del 21 gennaio l'incrociatore ausiliario, che procedeva senza scorta, venne attaccato dal sommergibile britannico \"Tigris\", che gli lanci\u00f2 una salva di cinque siluri: centrato da due delle armi, alle 13.20, il \"Citt\u00e0 di Genova\" s'inabiss\u00f2 in pochi minuti, circa 25 miglia ad ovest di Saseno (in posizione 40\u00b032' N e 18\u00b035' E), portando con s\u00e9 oltre un terzo degli uomini a bordo. \nSecondo altra versione la nave venne colpita alle 13.15, a 19 miglia da Saseno, da un primo siluro, cui il \"Tigris\" fece seguito, mentre l'unit\u00e0 era in agonia, con una seconda arma che ne acceler\u00f2 la fine: colpito anche dal secondo siluro, il \"Citt\u00e0 di Genova\" si capovolse ed affond\u00f2 trascinando a fondo anche un'imbarcazione che non era ancora stata sganciata dai tiranti, provocando l'annegamento degli occupanti (tra i quali il comandante Vivaldi Palma, alla cui memoria venne conferita la Croce al merito di guerra).\nAlle 22.30 il piroscafetto requisito \"Eolo\", posto, quale unit\u00e0 ausiliaria, alle dipendenze della XXXV Flottiglia unit\u00e0 requisite ed ormeggiato in quel momento a Saseno, ricevette l'ordine di accendere le caldaie e tenersi pronto a muovere, ed alle 23 ricevette l'ordine di salpare per soccorrere i naufraghi del \"Citt\u00e0 di Genova\". Alle 23.20 l'\"Eolo\" individu\u00f2, sette miglia a ponente di Saseno, un'imbarcazione dell'incrociatore ausiliario, che raggiunse dopo un quarto d'ora, recuperando da essa 26 membri dell'equipaggio del \"Citt\u00e0 di Genova\" (3 ufficiali, 2 sottufficiali e 21 marinai) e due prigionieri ellenici. I superstiti, cui furono fornite le prime cure (alcuni erano feriti, uno dei quali molto gravemente) ed un pasto, vennero sbarcati a Saseno, dove l'\"Eolo\" aveva subito diretto alla massima velocit\u00e0, alle 0.35 del 22 gennaio, dopo di che la piccola unit\u00e0 riprese il mare all'1.20, restando poi sino alle sette di mattina nella zona dell'affondamento, alla ricerca di altri naufraghi. Dopo aver ricevuto informazioni da ricognitori aerei, l'\"Eolo\" si port\u00f2 a 7 miglia per 110\u00b0 da Saseno, recuperando alle 9.10 quindici corpi. Rientrata a Saseno, la nave ne ripart\u00ec alle 4.30 del 23 gennaio portandosi a 28 miglia per 120\u00b0, nella zona in cui si riteneva che l'incrociatore ausiliario fosse affondato, ispezionando l'area ma trovando solo rottami e chiazze di nafta. Il 22 gennaio, frattanto, una cannoniera italiana aveva recuperato un'altra scialuppa sovraccarica di italiani e greci (a bordo vi era anche il prigioniero neozelandese sopravvissuto, il caporale Woollams, mentre l'altro prigioniero, il capitano Harrison, era scomparso durante l'abbandono della nave). Alle operazioni di soccorso parteciparono anche altre unit\u00e0 navali, che perlustrarono la zona e recuperarono complessivamente poco meno di trecento uomini.\nIn tutto scomparvero nell'affondamento 173 uomini, mentre 317 poterono essere salvati."}
{"id": "2938832", "revid": "729019", "url": "https://it.wikipedia.org/wiki?curid=2938832", "title": "Episodi di Amico mio (seconda stagione)", "text": "La seconda stagione di \"Amico mio\" \u00e8 andata in onda in prima visione su Canale 5 nel 1998."}
{"id": "2938836", "revid": "86599", "url": "https://it.wikipedia.org/wiki?curid=2938836", "title": "6137 Johnfletcher", "text": "6137 Johnfletcher \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 3,2131966\u00a0UA e da un'eccentricit\u00e0 di 0,0626297, inclinata di 15,43586\u00b0 rispetto all'eclittica.\nL'asteroide \u00e8 dedicato all'astrofilo britannico John Fletcher."}
{"id": "2938838", "revid": "1005847", "url": "https://it.wikipedia.org/wiki?curid=2938838", "title": "Citt\u00e0 di Napoli (incrociatore ausiliario)", "text": "Il Citt\u00e0 di Napoli \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il 1929 ed il 1930 nei Cantieri del Tirreno di Riva Trigoso su progetto dell'ingegner Giuseppe Loiacono per la Florio Societ\u00e0 Italiana di Navigazione, con sede a Roma, insieme alla gemella \"Citt\u00e0 di Tunisi\", l'unit\u00e0 era originariamente una motonave passeggeri da 5418,12 tonnellate di stazza lorda e 2922,25 tonnellate di stazza netta, lunga 119,2 metri tra le perpendicolari e 125,16 fuori tutto e larga 15,53, propulsa da due motori diesel Tosi della potenza di 9000\u00a0CV asse su due eliche che consentivano la buona velocit\u00e0 di crociera (per una motonave mercantile) di 17 nodi, con una velocit\u00e0 massima 18,6 nodi (anche se alle prove erano stati toccati i 18,925). Lo scafo, in acciaio, aveva tre ponti ed altrettanti ordini di bagli, ed era diviso da undici paratie stagne. Dopo il completamento la nave venne iscritta, con matricola 151, al Compartimento marittimo di Palermo, venendo destinata alla linea celere Napoli-Palermo-Tunisi-Tripoli.\nPrimi comandanti della nave furono i capitani Rallo (dal 1930-1931 al 1933) e G. Di Janni (dal 1933). Il 22 marzo 1930 la \"Citt\u00e0 di Napoli\" venne visitata dal Ministro delle comunicazioni Costanzo Ciano. All'arrivo al Molo Pisacane, ove la motonave si trovava ormeggiata, Ciano, insieme al Capo di Gabinetto Minale ed all'Amministratore delegato della Florio ingegnere commendatore Linch, venne accolto sul barcarizzo della \"Citt\u00e0 di Napoli\" dal presidente della Florio, ammiraglio Cito-Filomarino, dal direttore generale della compagnia ingegner Giuseppe Loiacono, dal direttore della sede locale cavalier Grita e dal capitano Rallo. Imbarcate le autorit\u00e0, la motonave, mentre veniva visitata dal ministro Ciano, comp\u00ec una breve crociera nel golfo di Napoli (costeggiando Castellammare di Stabia, Sorrento e Capri e rientrando a Napoli alle 14.30), mettendo in mostra buone caratteristiche di stabilit\u00e0.\nNel maggio 1930 la \"Citt\u00e0 di Napoli\" lasci\u00f2 la propria citt\u00e0 eponima e trasport\u00f2 in Tunisia il legato pontificio Cardinale Alexis-Henri-Marie L\u00e9picier, diretto al Congresso Eucaristico di Cartagine.\nNel marzo 1932 la Florio si fuse con la Compagnia Italiana Transatlantica (CITRA) formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. La \"Citt\u00e0 di Napoli\" segu\u00ec i mutamenti delle societ\u00e0 armatoriali.\nNel 1938 la motonave, insieme ad altre tre unit\u00e0 della Tirrenia (\"Citt\u00e0 di Savona\", \"Citt\u00e0 di Bastia\" e \"Olbia\") e ad altri mercantili, fece parte di un convoglio che trasport\u00f2 coloni in Libia.\nIl 10 luglio 1940, un mese dopo l'ingresso dell'Italia nella seconda guerra mondiale, la \"Citt\u00e0 di Napoli\" venne requisita dalla Regia Marina ed iscritta nel ruolo del naviglio ausiliario dello Stato come incrociatore ausiliario, con matricola \"D 1\". Armata con quattro cannoni da 120/45\u00a0mm, due mitragliere da 20/65\u00a0mm ed altrettante da 13,2\u00a0mm, la nave venne assegnata principalmente a compiti di scorta ai convogli nonch\u00e9 di trasporto truppe e rifornimenti.\nIl 29 luglio 1940, nell'ambito dell'operazione di traffico \u00abTrasporto Veloce Lento\u00bb, il \"Citt\u00e0 di Napoli\" lasci\u00f2 Napoli diretto a Bengasi insieme all'incrociatore ausiliario \"Citt\u00e0 di Palermo\" e al trasporto truppe \"Marco Polo\". La scorta diretta era costituita dalla XIII Squadriglia Torpediniere (\"Centauro\", \"Circe\", \"Climene\" e \"Clio\"), rilevata a Messina dalla I (\"Alcione\", \"Aretusa\", \"Airone\" ed \"Ariel\"), mentre unit\u00e0 maggiori fungevano da scorta indiretta per questo e per il secondo convoglio in mare nell'ambito dell'operazione \u00abTVL\u00bb. Le navi giunsero a destinazione il 31 luglio.\nNella mattinata del 9 luglio 1941 il \"Citt\u00e0 di Napoli\" s'incagli\u00f2 nei pressi di Roccella Ionica, potendo successivamente essere disincagliato.\nIl 14 novembre 1941, in un periodo particolarmente difficile della battaglia dei convogli, il \"Citt\u00e0 di Napoli\" (carico di 130 tonnellate di viveri e materiali, oltre a 697 militari) ed un altro incrociatore ausiliario, il \"Citt\u00e0 di Genova\" (con a bordo 562 militari, 104 tonnellate di provviste e 60 di altri rifornimenti), salparono da Taranto con la scorta dei cacciatorpediniere \"Pigafetta\" e \"da Verrazzano\", arrivando indenni a Bengasi due giorni dopo\nAll'una di pomeriggio del 28 marzo 1942 l'incrociatore ausiliario, al comando del capitano di fregata Ciani, lasci\u00f2 Patrasso per scortare a Bari, insieme alle anziane torpediniere \"Bassini\", \"Mosto\" e \"Castelfidardo\", un convoglio composto dai trasporti truppe \"Italia\", \"Piemonte\", \"Francesco Crispi\", \"Aventino\", \"Viminale\" e \"Galilea\". Poco dopo il traverso di San Nicol\u00f2 d'Itaca, in condizioni di mare calmo, senza vento, e cielo coperto (tempo per\u00f2 destinato a peggiorare in tarda serata), si aggregarono alla scorta il cacciatorpediniere \"Sebenico\" ed alcuni dragamine (secondo altra fonte il \"Sebenico\" ed anche una quarta torpediniera, la \"San Martino\", partirono a Patrasso insieme al resto del convoglio, che era inizialmente composto dai soli trasporti \"Crispi\", \"Galilea\" e \"Viminale\", cui si aggiunsero, fuori Patrasso, i piroscafi \"Piemonte\", \"Ardenza\" ed \"Italia\"), mentre un ricognitore sorvolava l'area, permanendo nei pressi sino al tramonto. Alle 18.30 venne oltrepassato Capo Dukato (Isole Ionie) mentre il tempo peggiorava rapidamente, ed alle 19.12 il convoglio si dispose su due file (con \"Galilea\" e \"Viminale\" in testa rispettivamente a sinistra e a dritta, distanziate di circa 600 metri) fiancheggiate dalle torpediniere, mentre il \"Citt\u00e0 di Napoli\" si port\u00f2 in testa, procedendo a zig zag. Nella tarda serata il convoglio venne avvistato dal sommergibile britannico \"Proteus\", che, tra le 22.45 e le 22.50, silur\u00f2 il \"Galilea\": l'unica nave lasciata ad assistere la nave colpita fu la \"Mosto\", mentre il resto del convoglio prosegu\u00ec alla volta di Bari, giungendovi l'indomani. Dopo cinque ore di agonia, tra le 3.40 e le 3.50 del 29 marzo, il \"Galilea\" s'inabiss\u00f2 in posizione 39\u00b003' N e 20\u00b006' E: nel disastro scomparvero 995 uomini, a fronte di 319 sopravvissuti. La scorta ritenne, a torto, di aver danneggiato un sommergibile.\nL'11 maggio 1942 il \"Citt\u00e0 di Napoli\" venne radiato dal ruolo del Naviglio ausiliario dello Stato, restando per\u00f2 requisito.\nNel periodo tra il 12 ed il 16 novembre 1942 la \"Citt\u00e0 di Napoli\", insieme alla \"Citt\u00e0 di Tunisi\", alla moderna motonave da carico \"Caterina Costa\", ai piroscafi \"Savigliano\", \"Labor\" e \"Menes\" ed ai cacciatorpediniere della Squadriglia \u00abMaestrale\u00bb, partecip\u00f2 al trasporto in Tunisia di 3682 uomini, 2827 tonnellate di rifornimenti e combustibili e 450 veicoli.\nAlle otto di sera del 16 novembre 1942 l'unit\u00e0 part\u00ec da Biserta scortata dalla torpediniera \"Clio\", giungendo indenne a Palermo alle 10.30 del giorno seguente, dopo aver evitato l'attacco, alle 7.30 del 17, da parte di un sommergibile rimasto sconosciuto, al largo di Capo San Vito siculo.\nIl 26 novembre la nave, unitamente alla \"Citt\u00e0 di Tunisi\" (le due navi formavano il convoglio \u00abG\u00bb), lasci\u00f2 Palermo per Biserta con la scorta dei cacciatorpediniere \"Mitragliere\", \"Folgore\" e \"Corazziere\" e della torpediniera \"Climene\". Durante la navigazione, nella notte tra il 26 ed il 27, il convoglio \u00abG\u00bb s'incroci\u00f2 con il convoglio \u00abLL\u00bb (piroscafi \"Zenobia Martini\" e \"Giuseppe Leva\" ed unit\u00e0 di scorta), in navigazione di ritorno da Tripoli a Palermo. Causa una manovra errata da parte della torpediniera \"Circe\", che procedeva oscurata, quale unit\u00e0 di scorta, in coda al convoglio \u00abLL\u00bb, il \"Citt\u00e0 di Tunisi\" speron\u00f2 e affond\u00f2 la torpediniera, con la morte di 66 uomini, mentre 99 vennero recuperati dal \"Folgore\".\nGiunta a Biserta, la \"Citt\u00e0 di Napoli\", mentre era ormeggiata nel porto tunisino, venne colpita durante un bombardamento aereo, riportando danni ed un incendio a prua. Il 28 novembre, alle 14.15, la \"Citt\u00e0 di Napoli\" lasci\u00f2 Biserta per rientrare a Palermo, scortata dai cacciatorpediniere \"Folgore\" e \"Maestrale\" e dalla moderna torpediniera di scorta \"Animoso\". Alle 22.40, a settentrione di Capo San Vito siculo, la motonave venne scossa da una violenta esplosione a prua: irrimediabilmente danneggiata, l'unit\u00e0 s'inabiss\u00f2 dopo quaranta (per altre fonti cinquanta) minuti, verso le 23.20, in posizione 38\u00b013' N e 12\u00b020' E (o 38\u00b013' N e 12\u00b029' E), al largo delle Isole Egadi. Le unit\u00e0 della scorta ritennero inizialmente che la \"Citt\u00e0 di Napoli\" fosse stata silurata da un sommergibile, ma, dopo aver cercato infruttuosamente unit\u00e0 subacquee con l'ecogoniometro, si pens\u00f2 che la motonave avesse urtato una mina. I superstiti della motonave vennero recuperati dal \"Folgore\" e dal \"Maestrale\".\nQuella della \"Citt\u00e0 di Napoli\" rappresent\u00f2 la prima perdita della battaglia dei convogli per la Tunisia."}
{"id": "2938840", "revid": "767487", "url": "https://it.wikipedia.org/wiki?curid=2938840", "title": "Flying Away (album)", "text": "Flying Away \u00e8 l'album di debutto del gruppo musicale trip hop britannico Smoke City, pubblicato il 23 giugno 1997 dall'etichetta discografica Jive.\nDall'album \u00e8 stato estratto il singolo \"Underwater Love\", di successo in tutta Europa."}
{"id": "2938843", "revid": "373458", "url": "https://it.wikipedia.org/wiki?curid=2938843", "title": "In cammino verso il linguaggio", "text": "In cammino verso il linguaggio (\"Unterwegs zur Sprache\") \u00e8 la raccolta, pubblicata nel 1959, di un insieme di saggi e conferenze di Martin Heidegger contenenti le riflessioni del filosofo tedesco sul \"linguaggio\". L'opera \u00e8 di fondamentale importanza per l'ermeneutica filosofica contemporanea, per la riflessione filosofica sulla sfera religiosa e sul linguaggio.\nIl linguaggio (1950).\nHeidegger intende il linguaggio secondo una nuova accezione, che esula sia dalla definizione del linguaggio come attivit\u00e0 dell'uomo (Wilhelm von Humboldt) che a quella del linguaggio come espressione (Aristotele). Il linguaggio non pu\u00f2 essere definito soggettivamente, ma occorre che sia il linguaggio stesso a parlare in noi. \u00c8 per questa ragione che Heidegger fa uso di una serie di espressioni tautologiche come \"\"il linguaggio \u00e8 linguaggio\", per dimostrare come il pensiero tradizionale basato sulla rappresentazione e sul rapporto tra soggetto ed oggetto sia da oltrepassare. Il circolo ermeneutico non \u00e8 dunque da intendersi come un circolo vizioso, ma virtuoso. Solamente restando sospesi sopra quest'abisso, dimorando presso il linguaggio e porgendo ascolto al linguaggio della poesia \u00e8 possibile determinare un rapporto propriamente filosofico con il linguaggio e con il mondo.\nIl linguaggio nella poesia (1953).\nNel saggio Heidegger analizza quindi il linguaggio poetico, specificatamente quello di Georg Trakl, per mostrare l'affinit\u00e0 che sussiste tra poesia e pensiero, tra poesia e verit\u00e0. Heidegger dimostra come le varie poesie di Trakl possono riunirsi in un unico luogo, in un punto unificante.\nDa un colloquio nell'ascolto del linguaggio (1953-4).\nIl terzo saggio \u00e8 stato composto da Heidegger sotto forma di un dialogo che avviene tra l'Interlocutore (lo stesso Heidegger) ed un Giapponese ( un allievo del conte Shuzo Kuki). In questo modo Heidegger ha la possibilit\u00e0 di ripercorrere retrospettivamente il proprio cammino filosofico per la determinazione del concetto di ermeneutica. Ponendosi all'ascolto del linguaggio, evitando la rappresentazione del linguaggio, \u00e8 possibile accedere a quella dimensione pi\u00f9 alta che rende possibile il dialogo al di l\u00e0 di ogni differenza culturale. Il colloquio con il giapponese \u00e8 quindi lo spunto per una riflessione sulla dicotomia tra Essere e Nulla che caratterizza la metafisica secondo Heidegger.\nL'essenza del linguaggio (1957).\nFare esperienza del linguaggio non significa sovraintendere ad un'attivit\u00e0, ma implica un atteggiamento passivo, di ascolto, poich\u00e9 il linguaggio non deve essere pensato dalla prospettiva dell'uomo, ma \u00e8 il linguaggio stesso a fare dono di s\u00e9. Heidegger contrappone poi questo tipo di esperienza al metodo che prevale nella scienza moderna, lamentando il prevalere del linguaggio formalizzato e tecnico.\nLa parola (1958).\nAnche in questo saggio la meditazione filosofica di Heidegger parte dall'interpretazione di una poesia, in questo caso della poesia \"La parola\" di Stefan George. La poesia \u00e8 incentrata sul tema della rinuncia del poeta alla parola. La rinuncia non \u00e8 per\u00f2 da intendere in un senso negativo, ma positivo, poich\u00e9 \u00e8 la parola stessa a manifestarsi, donando il nome alle cose.\nIn cammino verso il linguaggio (1959).\nL'ultimo saggio ripropone tutti i temi affrontati nei saggi precedenti: il tema del circolo ermeneutico, le problematiche relative alla definizione del linguaggio, la critica alla concezione del linguaggio come \"energheia\" ed il carattere del linguaggio, che nella sua essenza \u00e8 \"Ereignis\", evento disvelante."}
{"id": "2938846", "revid": "287204", "url": "https://it.wikipedia.org/wiki?curid=2938846", "title": "Citt\u00e0 di Palermo (incrociatore ausiliario 1930)", "text": "Il Citt\u00e0 di Palermo \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCompletata nel 1930 nei Cantieri Navali Riuniti di Palermo per la Florio Societ\u00e0 Italiana di Navigazione, con sede a Roma, insieme alla gemella \"Citt\u00e0 di Genova\", l'unit\u00e0 era originariamente una motonave passeggeri da 5413 tonnellate di stazza lorda, lunga 125,5 metri e larga 15,6, propulsa da due motori diesel che permettevano l'elevata velocit\u00e0 (per una motonave mercantile) di 19 nodi. Dopo il completamento la motonave venne destinata alle linee celeri tra Napoli, Palermo, Tripoli e Tunisi.\nNel marzo 1932 la Florio si fuse con la Compagnia Italiana Transatlantica (CITRA) formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. La \"Citt\u00e0 di Palermo\" segu\u00ec i mutamenti delle societ\u00e0 armatoriali, venendo iscritta, con matricola 158, al Compartimento marittimo di Palermo.\nNel 1937 la \"Citt\u00e0 di Palermo\" trasport\u00f2 a Palermo il principe di Piemonte Umberto di Savoia, mentre nel 1938 trasport\u00f2 da Napoli a Tripoli i principi di Piemonte in visita in Libia.\nIl 2 giugno 1939 la motonave, scortata dalle torpediniere \"Spica\" e \"Canopo\", trasport\u00f2 i principi di Piemonte durante la \u00abRivista Navale di Primavera\u00bb.\nIl 23 giugno 1940, qualche settimana dopo l'ingresso dell'Italia nella seconda guerra mondiale, la \"Citt\u00e0 di Palermo\" venne requisita dalla Regia Marina a Brindisi ed iscritta nel ruolo del naviglio ausiliario dello Stato come incrociatore ausiliario, con matricola \"D 3\". Armata con quattro cannoni da 120/45 Mod. 1917, due mitragliere da 20/65 mm ed altrettante da 13,2 mm, la nave venne assegnata principalmente a compiti di scorta ai convogli.\nIl 29 luglio 1940, nell'ambito dell'operazione di traffico \u00abTrasporto Veloce Lento\u00bb, il \"Citt\u00e0 di Palermo\" lasci\u00f2 Napoli diretto a Bengasi insieme all'incrociatore ausiliario \"Citt\u00e0 di Napoli\" ed al trasporto truppe \"Marco Polo\". La scorta diretta era costituita dalla XIII Squadriglia Torpediniere (\"Centauro\", \"Circe\", \"Climene\" e \"Clio\"), rilevata a Messina dalla I (\"Alcione\", \"Aretusa\", \"Airone\" ed \"Ariel\"), mentre unit\u00e0 maggiori fungevano da scorta indiretta per questo e per il secondo convoglio in mare nell'ambito dell'operazione \u00abTVL\u00bb. Le navi giunsero a destinazione il 31 luglio.\nAlle 11.50 del 28 ottobre 1941, in posizione 40\u00b042' N e 13\u00b047' E, al largo di Napoli e nei pressi di Ischia, l'incrociatore ausiliario, in navigazione in convoglio con altri quattro trasporti e due cacciatorpediniere, venne attaccato con il lancio di quattro siluri dal sommergibile polacco \"Sokol\". Secondo alcune fonti la nave, come rivendicato dal \"Sokol\", fu danneggiata allo scafo da un siluro (tale notizia deriva probabilmente da un'informazione errata fornita dai servizi segreti), ma in realt\u00e0 essa rimase indenne, mancata da tutte le armi. Dopo l'attacco il sommergibile polacco venne infruttuosamente bombardato con cariche di profondit\u00e0.\nIl 20 novembre 1941 il \"Citt\u00e0 di Palermo\", insieme ad un secondo incrociatore ausiliario, il \"Citt\u00e0 di Tunisi\", salp\u00f2 da Taranto alla volta di Bengasi, con la scorta dei cacciatorpediniere \"Malocello\" e \"Zeno\". Tale scorta fu poi rafforzata con l'invio della torpediniera \"Partenope\", proveniente da Bengasi. Il \"Citt\u00e0 di Tunisi\" dovette rientrare a Suda insieme al \"Malocello\" a causa di un'avaria, mentre il \"Citt\u00e0 di Palermo\", con a bordo 92 tonnellate di rifornimenti, 428 militari tedeschi e 260 italiani, giunse a Bengasi il 21 novembre.\nAlle nove di sera del 4 gennaio 1942 il \"Citt\u00e0 di Palermo\", al comando del capitano di fregata Filippo Ogno, lasci\u00f2 Brindisi diretto a Patrasso, di scorta al trasporto truppe \"Calino\" e con a bordo esso stesso circa 600 militari oltre all'equipaggio, per un totale di 981 uomini. Intorno alle otto del mattino del 5 gennaio le due unit\u00e0, che avevano da poco imboccato la rotta di sicurezza tra le isole di Santa Maura e Cefalonia, vennero avvistate dal sommergibile britannico \"Proteus\", che, in posizione 38\u00b033' N e 20\u00b036' E, gli lanci\u00f2 non meno di due siluri (altre fonti parlano invece, probabilmente erroneamente, di una singola arma). A bordo dell'incrociatore ausiliario gran parte dell'equipaggio stava facendo colazione o comunque si tratteneva sottocoperta, ai livelli inferiori, a causa delle basse temperature esterne. La scia del primo siluro fu avvistata troppo tardi: il comandante Ogno ordin\u00f2 subito di accostare per evitare l'arma, ma alle 8.06 la nave venne colpita, appruandosi e sbandando fortemente sulla dritta, per poi essere raggiunta, dopo alcuni secondi, anche da un secondo siluro. Gran parte delle truppe e dell'equipaggio rimase intrappolata sottocoperta, senza avere la possibilit\u00e0 di raggiungere i ponti superiori, mentre quanti si trovavano in coperta o nei corridoi esterni poterono raggiungere le scialuppe e calarne ordinatamente a mare alcune in base alle disposizioni del comandante Ogno, ma i soldati in preda al panico assalirono le lance, facendo cadere in mare parecchi degli occupanti. Il comandante Ogno, gettatosi poi in mare tra gli ultimi, fu trascinato sott'acqua dal risucchio, ma riusc\u00ec, nuotando, a raggiungere nuovamente la superficie. Il cappellano militare don Alberto Carrozza collabor\u00f2 a riportare la calma ed a mettere a mare le scialuppe, pregando e dando il proprio salvagente ad un soldato che ne era privo, scomparendo poi con la nave (alla sua memoria venne conferita la Medaglia d'argento al valor militare).\nIl tenente di vascello Giuseppe Calvello, ufficiale di rotta e direttore di tiro, invece di mettersi in salvo si rec\u00f2 a distruggere i documenti riservati subito dopo il primo siluro. Lo scoppio del secondo siluro lo intrapolo' sottocoperta mentre la nave affondava. Un'ulteriore esplosione dovuta forse alle bombe di profondit\u00e0 lo catapultarono in mare lontano dalle scialuppe e fu recuperato da un peschereccio greco. Dichiarato inizialmente disperso fece rientro in Patria in maniera rocambolesca e successivamente fu decorato.\nIn soli sei minuti il \"Citt\u00e0 di Palermo\" s'inabiss\u00f2 tre miglia a nordovest di Capo Dukato (Isola di Santa Maura), trascinando con s\u00e9 la maggior parte dell'equipaggio e la quasi totalit\u00e0 dei 600 uomini che stava trasportando. Dopo l'attacco la \"Calino\" si allontan\u00f2 dopo aver lanciato un segnale di soccorso. Gran parte dei superstiti che si erano gettati in mare senza poter accedere ad un'imbarcazione mor\u00ec per ipotermia. Alcuni naufraghi vennero recuperati dalle numerose unit\u00e0 accorse sul posto dopo ore trascorse in mare (anche nove e pi\u00f9), mentre altri, aggrappati a rottami alla deriva, riuscirono a raggiungere la costa.\nIn totale vennero tratti in salvo 60 sopravvissuti, a fronte di 921 tra morti e dispersi."}
{"id": "2938849", "revid": "123358960", "url": "https://it.wikipedia.org/wiki?curid=2938849", "title": "Anton Csorich von Monte Creto", "text": " \nBiografia.\nDalla nascita alle guerre contro Napoleone.\nAnton Csorich von Monte Creto appartenne ad una nobile famiglia di origini slovene, croate e italiane, studi\u00f2 all'accademia militare di Lubiana ed ebbe come insegnante Hieronymus von Colloredo-Mansfeld, che inser\u00ec il giovane cadetto e poi tenente nell'alta societ\u00e0 viennese.\nUsc\u00ec dall'accademia come capitano di una brigata di fanteria, servendo con il fratello Franz agli ordini del generale russo d'origine tedesca Ferdinand von Wintzingerode durante la campagna di Sassonia contro i francesi, partecipando alle battaglie di Dresda e Lipsia (1813).\nLa repressione dei moti rivoluzionari.\nGrazie appunto alla benevolenza del suo istruttore von Colloredo-Mansfeld, si leg\u00f2 profondamente all'alta societ\u00e0 della Vienna imperiale e asburgica, entrando a far parte del gruppo degli ufficiali austriaci reazionari e facendo amicizia con von Crenneville, ex ufficiale dell'esercito borbonico espatriato in Austria durante la rivoluzione francese e rappresentante del gruppo pi\u00f9 conservatore della nobilt\u00e0 francese, compagno di Carlo X di Francia e di Carlo di Borbone-Francia, duca di Berry.\nIl barone Csorich von Monte Creto partecip\u00f2 alla repressione dei moti nell'Italia centrale guidati da Guglielmo Pepe nel corpo d'armata di von Guelfenburg, luogotenente del generale von Palota.\nIn seguito a questa campagna venne promosso maggiore e poi nel 1836 colonnello di un reggimento di fanteria di stanza in Boemia. Nel 1842 divenne generale maggiore e comandante supremo delle truppe in Lombardia.\nDurante i moti del 1848, collabor\u00f2 con Maximilian Wimpffen nell'assedio della Vienna insorta, e come sostituto dell'assassinato Franz Philipp von Lamberg fu comandante delle truppe in Ungheria, aggregandosi poi ad Alfred von Windisch-Graetz e von Bu\u017eim contro gli insorti.\nFu poi Ministro della Guerra in Austria sotto Francesco Giuseppe, e venne insignito dell'Ordine Militare di Maria Teresa e dell'ordine Imperiale di Leopoldo."}
{"id": "2938850", "revid": "250563", "url": "https://it.wikipedia.org/wiki?curid=2938850", "title": "Formula 2 stagione 1973", "text": ""}
{"id": "2938851", "revid": "767487", "url": "https://it.wikipedia.org/wiki?curid=2938851", "title": "Heroes of Nature", "text": "Heroes of Nature \u00e8 il secondo e ultimo album del gruppo musicale trip hop britannico Smoke City, pubblicato nel 2001 dall'etichetta discografica Jive."}
{"id": "2938852", "revid": "76963", "url": "https://it.wikipedia.org/wiki?curid=2938852", "title": "Connie Newton Needham", "text": "Biografia e carriera.\nInterpreta una ballerina affetta da sclerosi multipla nella serie televisiva \"Saranno famosi\" (\"Fame\"), in un episodio, \"To Soar and Never Falter\", che ottiene il Premio Emmy.\nIn seguito partecipa al telefilm dedicato alla famiglia Bradford, sposandosi nel 1979 con uno scenografo della serie.\nTerminata l'esperienza nel 1981, come \"guest star\" recita in \"Quelli della pallottola spuntata\" (\"Police Squad\").\nMadre di due figlie, si ritira dalle scene per insegnare danza nella Contea di Orange, in California.\nNel 2009 le viene diagnosticato un cancro alle ovaie, trattato poi con successo.\nCollegamenti esterni.\nConnie Needham partecipa al telefilm Fame nel 1982, (quindi non prima de\"La famiglia Bradford\") data di inizio dello stesso, anche in altri due episodi(in uno dei quali come co-protagonista), interpretando per\u00f2 un altro personaggio: sempre una ballerina della classe di danza, ma non con la sclerosi."}
{"id": "2938854", "revid": "57342", "url": "https://it.wikipedia.org/wiki?curid=2938854", "title": "Connie Needham", "text": ""}
{"id": "2938857", "revid": "251304", "url": "https://it.wikipedia.org/wiki?curid=2938857", "title": "Attilio Deffenu (incrociatore ausiliario)", "text": "L\u2019Attilio Deffenu \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita nei cantieri Ansaldo di Sestri Ponente tra il dicembre 1927 ed il giugno 1929 per la Compagnia Italiana Transatlantica (CITRA), l'unit\u00e0, cos\u00ec come le gemelle \"Olbia\" e \"Caralis\", era una motonave passeggeri da 3510 tonnellate di stazza lorda e 2040 tonnellate di stazza netta, oltre a 1050 tonnellate di portata lorda. Due motori Diesel a tre cilindri Savoia-Cornigliano (o MAN), provvisti di una scorta di 1250 tonnellate di carburante, imprimevano a due eliche la potenza di 4045 CV, consentendo una velocit\u00e0 di crociera di 14 nodi ed una massima di 15,65. Originariamente il \"Deffenu\" era impiegato come \u201cpostale\u201d nei collegamenti con la Sardegna.\nNel marzo 1932 la CITRA si fuse con la Florio-Societ\u00e0 Italiana di Navigazione formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. Il \"Deffenu\" segu\u00ec i mutamenti delle societ\u00e0 armatoriali, venendo iscritto, con matricola 401, al Compartimento marittimo di Napoli.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario (fin dal varo erano state installate piattaforme per cannoni). Essa rispondeva alle caratteristiche prescritte per tale impiego: stazza contenuta ma comunque sufficiente da consentire la navigazione d\u2019altura senza problemi, velocit\u00e0 intorno ai 15 nodi e possibilit\u00e0 di essere impiegata in missioni veloci di trasporto.\nL'11 maggio 1940, circa un mese prima dell'ingresso dell'Italia nella seconda guerra mondiale, il \"Deffenu\" venne requisito dalla Regia Marina a Civitavecchia ed iscritto nel ruolo del naviglio ausiliario dello Stato come incrociatore ausiliario. Dotato di due cannoni da 102/45 Mod. 1917 mm, uno da 76/40 Mod. 1916 R.M., 6 mitragliere da 13,2 mm e di ferroguide per il trasporto e la posa di ottanta mine, il \"Deffenu\" venne assegnato al Gruppo Navi Ausiliarie Dipartimentali del Comando Militare Marittimo \u00abSardegna\u00bb, con base a La Maddalena, ed impiegato inizialmente come posamine.\nTra il 6 giugno ed il 17 luglio 1940 il \"Deffenu\", insieme al \"Caralis\", ai posamine \"Durazzo\" e \"Pelagosa\" ed alle vecchie torpediniere \"Papa\", \"Cascino\", \"Chinotto\" e \"Montanari\", partecip\u00f2 alla posa di trenta campi minati (dodici dei quali antisommergibile) al largo delle coste sarde, per un totale di 2196 mine.\nSuccessivamente la nave venne destinata al servizio di scorta ai convogli, inizialmente sulle rotte per il Nordafrica. Nel corso del secondo conflitto mondiale l'incrociatore ausiliario svolse complessivamente 108 missioni di guerra (89 di scorta, 8 di posa di mine, 11 di altro tipo).\nIl 12 gennaio 1941 l'incrociatore ausiliario scort\u00f2 da Napoli a Tripoli il piroscafo \"Amsterdam\". Una settimana pi\u00f9 tardi la nave scort\u00f2 il piroscafo \"Capo Orso\" da Tripoli a Bengasi, mentre il 25 gennaio fu di scorta ai piroscafi \"Giulia\" e \"Castelverde\" da Tripoli a Palermo e quindi a Napoli. Il 22 gennaio, frattanto, il \"Deffenu\", partito da Bengasi alle 13 del giorno precedente e diretto a Tripoli con arrivo previsto per le 17, era stato infruttuosamente attaccato con un siluro dal sommergibile HMS \"Unique\", attacco che pass\u00f2 del tutto inosservato.\nAlle dieci del 6 febbraio l'unit\u00e0 salp\u00f2 da Napoli per scortare il piroscafo \"Nirvo\" e la nave cisterna \"Caucaso\" a Tripoli, dove giunse alle 11.30 del 10 febbraio, dopo aver eluso un attacco da parte del sommergibile HMS \"Utmost\". Cinque giorni, alle 8.30 dell'11 febbraio, il \"Deffenu\", al comando del capitano di fregata Angelo Cogliolo, salp\u00f2 da Tripoli per scortare a Palermo e quindi a Napoli, insieme alla torpediniera \"Missori\", i trasporti \"Bainsizza\", \"Sabaudia\", \"Motia\" ed \"Utilitas\". Alle 14.15 dell'11 febbraio, mentre il \"Deffenu\" si trovava circa un chilometro sulla sinistra del convoglio (composto in quel momento dei soli piroscafi \"Bainsizza\" e \"Sabaudia\"), in posizione 33\u00b032'30\u201d N e 12\u00b056' E, un sommergibile britannico, il \"Truant\", emerse a 700 metri per 45\u00b0 dalla prua dell'incrociatore ausiliario, aprendo quindi il fuoco contro i mercantili. Il \"Deffenu\" inizi\u00f2 a sua volta a sparare con il cannone prodiero all'indirizzo dell'unit\u00e0 subacquea, accorciando via via il tiro: i primi due proietti caddero sulla sinistra del sommergibile, il terzo, dopo una correzione nel tiro, cadde entro una cinquantina di metri dall'unit\u00e0 nemica, che, presa anche sotto il tiro del \"Bainsizza\", s'immerse rapidamente e si allontan\u00f2 dopo aver esploso in tutto sette colpi. Dopo l'attacco, ritenendo che il sommergibile, vista la scarsa velocit\u00e0 del convoglio, sarebbe tornato all'attacco con il favore dell'oscurit\u00e0, il comandante Cogliolo decise di far tornare le navi a Tripoli. Verso le 17 un aeroplano italiano avvist\u00f2, in posizione 34\u00b036' N e 12\u00b057' E, un sommergibile che cercava di attaccare il convoglio \u2013 era nuovamente il \"Truant\" \u2013, ed alle 17.10, mentre due siluri transitavano ad una trentina di metri dal lato di dritta del \"Deffenu\" (erano due delle tre armi che il \"Truant\" aveva lanciato contro il \"Bainsizza\"), che stava accostando, il velivolo mitragli\u00f2 e lanci\u00f2 una bomba contro l'unit\u00e0 avversaria. Risalendo la traiettoria delle scie dei siluri, l'incrociatore ausiliario individu\u00f2 il punto ove si trovava il sommergibile , nuovamente sotto attacco da parte dell'aereo (che lanci\u00f2 una seconda bomba): il \"Deffenu\" dapprima apr\u00ec il fuoco con i cannoni verso il punto d'impatto della bomba, poi, vedendo emergere una grossa bolla d'aria a prora sinistra, si avvicin\u00f2 ad essa e lanci\u00f2 tre bombe di profondit\u00e0, quindi, individuata una seconda bolla a circa 50 metri sulla dritta, la raggiunse ed effettu\u00f2 il lancio di altre tre cariche, regolate per scoppiare a 50 metri di profondit\u00e0: dopo le esplosioni vennero a galla, a meno di venti metri di distanza, diverse altre grandi bolle d'aria, ma il \"Truant\" sopravvisse all'attacco. Rientrato a Tripoli il 12 sera, il convoglio ripart\u00ec alla volta di Napoli l'indomani, giungendo indenne nella citt\u00e0 partenopea il 15.\nIl 6 marzo, alle otto di sera, il \"Deffenu\", ancora al comando del capitano di fregata Cogliolo, lasci\u00f2 Palermo per scortare, insieme alla vecchia torpediniera \"Papa\", i piroscafi \"Caffaro\", \"Tanaro\", \"Capo Vita\" e \"Fenicia\". Dopo una sosta a Trapani, l'8 marzo, il convoglio ripart\u00ec con la scorta del solo \"Deffenu\", ma il \"Caffaro\" poco dopo la partenza and\u00f2 ad incagliarsi e dovette rientrare a Trapani in avaria, accompagnato dal \"Tanaro\": il convoglio si ridusse cos\u00ec ai soli \"Fenicia\" e \"Capo Vita\", carichi di armi, carburante e munizioni. Alle 10.05 di quel giorno, una cinquantina di miglia a sud/sudovest di Pantelleria, il sommergibile britannico \"Utmost\" lanci\u00f2 quattro contro siluri contro il \"Deffenu\", senza colpirlo. A mezzogiorno, in posizione 36\u00b009' N e 11\u00b007' E, il \"Capo Vita\" avvist\u00f2 un siluro diretto contro di s\u00e9 \u2013 l'aveva lanciato l\u2019\"Utmost\" \u2013, lanci\u00f2 un fischio ed inizi\u00f2 ad accostare sulla dritta, ma alle 12.01, mentre il \"Deffenu\" accelerava sino alla massima velocit\u00e0 per contrattaccare il sommergibile, il \"Capo Vita\" venne ugualmente colpito ed eruppe in una colossale esplosione, con una colonna di fumo che si lev\u00f2 per oltre un chilometro, lanciando rottami in ogni direzione ed investendo anche il \"Fenicia\", che non ebbe danni gravi ma perse un uomo. L'incrociatore ausiliario, dopo essersi leggermente allontanato per evitare l'esplosione, pur non vedendo il sommergibile, apr\u00ec il fuoco contro il punto da cui sembravano essere stati lanciati i siluri, procedendo poi all'infruttuoso lancio di cinque bombe di profondit\u00e0 regolate a 50 metri. Il \"Deffenu\" si mise poi alla ricerca di superstiti, ma non ne trov\u00f2 nemmeno uno: con il \"Capo Vita\" era affondato l'intero equipaggio. Alle 12.35 l'incrociatore ausiliario raggiunse il \"Fenicia\", che aveva invertito la rotta verso nord, e gli ordin\u00f2 di dirigere per Susa, tenendosi poi nelle vicinanze, procedendo a zig zag, e lanciando di quando in quando bombe torpedini da getto. Alle 14.15 Supermarina ordin\u00f2 all'unit\u00e0 di riprendere la navigazione verso Tripoli ed alle 22 il comandante Cogliolo, ritenendo ormai cessato il pericolo, ordin\u00f2 di cessare la navigazione a zig zag. Alle 22.30 il convoglio pass\u00f2 al traverso della boa n\u00b0 1 di Kerkennah, venti minuti pi\u00f9 tardi incroci\u00f2 un altro convoglio, ed alle 2.20 ricominci\u00f2 a zigzagare. Alle 6.55, in posizione 34\u00b019' N e 12\u00b040' E, il \"Fenicia\" venne colpito da un siluro lanciato dal sommergibile HMS \"Unique\" e s'incendi\u00f2, continuando a procedere verso sud lasciando dietro di s\u00e9 una scia di carburante in fiamme per poi affondare di poppa alle nove del mattino nel golfo di Hammamet, ad una novantina di miglia da Tripoli. Il \"Deffenu\" inizi\u00f2 a bombardare l'\"Unique\" con cariche di profondit\u00e0 sino alle 7.43, quando, rimanendo una sola bomba, diresse sul punto dell'affondamento per soccorrere i naufraghi. Calate quattro scialuppe, l'incrociatore ausiliario entro le 9.20, protetto dal sopraggiunto cacciatorpediniere \"Baleno\", recuper\u00f2 tutti i superstiti: solo 9 su un totale di 38 membri dell'equipaggio del \"Fenicia\". Ultimate le operazioni di soccorso il \"Deffenu\" fece rotta per Tripoli, ma alle 10.10 vi fu un altro allarme antisom: mentre il \"Baleno\" effettuava un lancio di bombe di profondit\u00e0, l'incrociatore ausiliario apr\u00ec il fuoco contro quello che sembr\u00f2 essere un periscopio. Le navi arrivarono a Tripoli alle cinque del pomeriggio.\nIl 13 marzo 1941, alle sette del mattino, il \"Deffenu\" lasci\u00f2 Tripoli di scorta alla nave cisterna \"Caucaso\": l'indomani, eluso un attacco da parte del sommergibile HMS \"Urusula\", il convoglio giunse indenne a Biserta (ore 18) e quindi a Napoli. Il 9 aprile l'unit\u00e0 protesse la pirocisterna \"Conte di Misurata\" sulla rotta Tripoli-Napoli.\nA partire dall'estate 1941 l'incrociatore ausiliario venne destinato alle rotte per il Levante (Grecia ed Albania). Il 30 luglio la nave, insieme all'anziana torpediniera \"Medici\", scort\u00f2 i trasporti truppe \"Italia\" ed \"Aventino\" da Brindisi a Patrasso. Agosto inizi\u00f2 con una scorta, il giorno 4, al trasporto \"Gala\" in navigazione da Patrasso a Brindisi, mentre l'8 agosto il \"Deffenu\" difese i piroscafi \"Macedonia\" ed \"Ezilda Croce\" sulla rotta Brindisi-Patrasso. Il 10 agosto l'incrociatore ausiliario scort\u00f2 da Patrasso a Brindisi, insieme al vecchio cacciatorpediniere \"Riboty\", i mercantili \"Capo Arma\", \"Balcik\" ed \"Alba Julia\", mentre cinque giorni dopo protesse la motonave \"Citt\u00e0 di Savona\" sulla rotta Brindisi-Valona. Due giorni dopo la nave scort\u00f2 sempre la \"Citt\u00e0 di Savona\" nella navigazione di ritorno a Brindisi, insieme alla torpediniera \"Antares\", mentre il 18 agosto si trasfer\u00ec di nuovo da Brindisi a Valona. Il 23 agosto scort\u00f2 la \"Citt\u00e0 di Savona\" ed il trasporto truppe \"Viminale\" da Valona a Brindisi, mentre tre giorni dopo protesse, insieme alla torpediniera \"Medici\", i trasporti truppe \"Aventino\", \"Argentina\" e \"Quirinale\" da Brindisi a Patrasso. Agosto si chiuse con un'ultima missione, il 30, di scorta da Patrasso a Brindisi dei piroscafi tedeschi \"Bolsena\" e \"Castellon\".\nIl 4 settembre il \"Deffenu\" scort\u00f2 da Bari a Durazzo le motonavi \"Citt\u00e0 di Trapani\", \"Rosandra\" e \"Milano\", mentre il 7 settembre fu di scorta sulla rotta inversa, unitamente all\u2019\"Antares\", ai mercantili \"Citt\u00e0 di Trapani\", \"Italia\" e \"Quirinale\". Il 10 \"Deffenu\" ed \"Antares\" scortarono \"Italia\" e \"Quirinale\" da Bari a Durazzo, mentre il 1\u00ba ottobre l'incrociatore ausiliario, insieme alla cannoniera \"Giovannini\", scort\u00f2 da Durazzo a Spalato \"Citt\u00e0 di Trapani\", \"Quirinale\" ed un altro piroscafo, il \"Monstella\". Il 5 ottobre la nave scort\u00f2 da Spalato a Durazzo le tre navi del viaggio precedente, ed il 7 ottobre, insieme ad un altro incrociatore ausiliario, lo \"Zara\", scort\u00f2 le stesse tre navi da Durazzo a Bari. Il 12 ottobre il \"Deffenu\" e l\u2019\"Antares\" protessero i trasporti truppe \"Piemonte\", \"Francesco Crispi\" e \"Viminale\" in navigazione da Bari a Durazzo, proseguendo poi, tre giorni dopo, con le stesse navi, sino a Patrasso. Il 18 ottobre l'incrociatore ausiliario scort\u00f2 nuovamente \"Crispi\", \"Piemonte\" e \"Viminale\" da Patrasso a Prevesa, e quindi a Bari, e quattro giorni pi\u00f9 tardi scort\u00f2 nuovamente, questa volta insieme alla torpediniera \"Bassini\", gli stessi tre trasporti da Bari a Patrasso, che poi protesse nuovamente, il 31 ottobre, nella navigazione di ritorno a Bari.\nIl 7 novembre l'incrociatore ausiliario scort\u00f2 da Bari a Patrasso, stavolta insieme alla vetusta torpediniera \"Stocco\", \"Piemonte\", \"Crispi\" e \"Viminale\", che poi scort\u00f2 per un'ultima volta da Patrasso a Bari il 18 novembre, insieme alla \"Stocco\" e ad un'altra vecchia torpediniera, la \"Montanari\". Il 20 novembre la nave scort\u00f2 i trasporti \"Avina\" e \"Campionia\" da Bari a Patrasso.\nIl 24 novembre 1941 il \"Deffenu\" salp\u00f2 da Patrasso per scortare a Brindisi i piroscafi \"Resurrectio\" e \"Caterina Madre\". Nel tardo pomeriggio del giorno successivo il convoglio, che procedeva alla modesta velocit\u00e0 di sei nodi ed era giunto a 13 miglia da Brindisi, nel punto 40\u00b031' N e 18\u00b013' E, venne attaccato dal sommergibile britannico \"Thrasher\": da bordo dell'incrociatore vennero avvistate le scie di tre siluri (su quattro lanciati), ed alle 17.15 (altra fonte 16.55) una delle armi and\u00f2 a segno (un quinto siluro manc\u00f2 invece il \"Caterina Madre\"). Gravemente danneggiato, il \"Deffenu\" lanci\u00f2 un segnale di soccorso e venne rapidamente abbandonato dall'equipaggio, che si mise in salvo sulle lance. \nIl cacciatorpediniere \"Strale\", dato che la nave colpita sembrava rimanere a galla, imbarc\u00f2 solo i feriti, rimandando il resto dell'equipaggio a bordo del \"Deffenu\" per tentare di salvarlo. Mentre un MAS giungeva sul posto a sostituzione dello \"Strale\" (che doveva continuare la propria missione di scorta), l'equipaggio del \"Deffenu\" cerc\u00f2 di condurre la propria nave ad incagliarsi sulla costa brindisina per evitarne l'affondamento. Da Brindisi furono fatti partire anche due rimorchiatori per trainare la nave agonizzante verso la riva, ma questi giunsero sul posto alle 21.30, troppo tardi di mezz'ora: alle nove di sera, infatti, abbandonato definitivamente dall'equipaggio, l'incrociatore ausiliario si era inabissato nelle acque di San Cataldo, in posizione 40\u00b030' N e 18\u00b015' E.\nNel maggio 1942 il relitto del \"Deffenu\" venne accidentalmente bombardato con cariche di profondit\u00e0 dalla torpediniera \"Orsa\", che stava dando la caccia ad un sommergibile: i palombari della Regia Marina, immersisi sul relitto per verificarne l'identit\u00e0, ne recuperarono in quell'occasione la bandiera di combattimento e la fiamma.\nIl relitto dell'incrociatore ausiliario giace su fondali sabbiosi di 33 metri (con le parti pi\u00f9 elevate del relitto che arrivano a 24 metri di profondit\u00e0), a circa 3 miglia da San Cataldo, leggermente sbandato sulla dritta."}
{"id": "2938858", "revid": "486946", "url": "https://it.wikipedia.org/wiki?curid=2938858", "title": "Arcana editore", "text": ""}
{"id": "2938859", "revid": "24443", "url": "https://it.wikipedia.org/wiki?curid=2938859", "title": "Passo di Br\u00fcnig", "text": ""}
{"id": "2938860", "revid": "767487", "url": "https://it.wikipedia.org/wiki?curid=2938860", "title": "Taranto Cras Basket 2002-2003", "text": "Stagione 2002-2003.\nNella stagione 2002/03 la squadra conquista lo Scudetto e la Coppa Italia nel giro di un mese, completato dalla Supercoppa italiana. Con questi successi detiene il record di essere stata la prima squadra a effettuare la \"tripletta\" con la conquista dei tre maggiori trofei italiani."}
{"id": "2938862", "revid": "599013", "url": "https://it.wikipedia.org/wiki?curid=2938862", "title": "Domenico Leoni", "text": "\"Moro\", di professione boscaiolo, disput\u00f2 il Palio di Siena in diciotto occasioni, riuscendo a vincere due volte: il 13 settembre 1910 per la Torre, ed il 16 agosto 1919 per la Selva. \"Moro\" era il padre di un altro fantino: Fernando Leoni detto \"Ganascia\", uno dei pi\u00f9 grandi fantini del Palio e vincitore in otto occasioni.\nLeoni fu noto anche con altri soprannomi: \"Morino\", \"Spannocchia\" e \"Staccibene\". Il suo soprannome \"Moro\" \u00e8 stato uno dei pi\u00f9 usati nella storia del Palio. Oltre a Leoni, altri tre fantini vantano questo nomignolo: Emilio Mannucci e Sabatino Guerrini che corsero alla fine dell'Ottocento, e pi\u00f9 recentemente Giovanni Cuccui. A questi andrebbe aggiunto pure il famoso Genesio Sampieri detto \"Il Moro\", vincitore di quattro carriere.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2938865", "revid": "15756", "url": "https://it.wikipedia.org/wiki?curid=2938865", "title": "Gianfranco Zappettini", "text": "Biografia.\nGli esordi.\nFrequenta il Liceo Artistico Nicol\u00f2 Barabino di Genova e l'Accademia di Belle Arti di Carrara. Nel 1961 partecipa al premio S. Fedele di Milano, nel 1962 tiene la sua prima personale presso la Societ\u00e0 di Belle Arti, al Palazzetto Rosso di Genova. Nello stesso anno entra nello studio dell'architetto tedesco Konrad Wachsmann (autore fra l'altro della casa di Albert Einstein a Potsdam) a Genova per progettare il grattacielo dell'Italsider in via Madre di Dio. La frequentazione con Wachsmann, che si protrarr\u00e0 sino all'anno successivo, ne influenza la pittura orientandola verso una ricerca di tipo strutturale. Nel 1963 sposa Gabriella Gonfiantini e l'anno successivo nasce la figlia Martina. Sempre nel 1964 espone a Verona (Galleria Ferrari) e Bologna (Galleria 2000) e inizia il suo rapporto di collaborazione con la Galleria La Polena di Genova. Stringe amicizia con l'artista Mario Nigro, con cui intratterr\u00e0 una lunga corrispondenza. Nel 1968 arriva a Genova il pittore tedesco Winfred Gaul, tramite il quale Zappettini inizia la frequentazione dell'ambiente artistico tedesco e olandese. Nel 1971 \u00e8 infatti invitato ad \"Arte concreta\", collettiva che si svolge al Westf\u00e4lischer Kunstverein di M\u00fcnster a cura del direttore, il critico Klaus Honnef. Alla mostra partecipano, tra gli altri, Lucio Fontana, Enzo Mari, Fausto Melotti, Bruno Munari, Mario Nigro, Mario Radice, Manlio Rho.\nGli anni della Pittura analitica.\nAll'inizio degli anni settanta, in Italia e in Europa prendono corpo nuclei di artisti che lavorano sugli elementi minimi del linguaggio della pittura. Da questo comune sentire, si forma la cosiddetta Nuova Pittura, da cui poi si distinguer\u00e0 la Pittura analitica, pi\u00f9 legata all'analisi dei mezzi operativi e dei processi pittorici. Ad essa Zappettini contribuisce con numerosi scritti pubblicati su riviste italiane e straniere (Gala international, Flash Art, Data, Kunstforum international ecc.) e con i quadri \"bianchi\". Il pittore genovese parte da una tela preparata al nero e stabilisce un numero determinato di mani di acrilico bianco misto a polvere di quarzo che ritiene necessarie per coprire definitivamente il nero; il colore \u00e8 applicato con un rullo da imbianchino, in modo da conferire anonimit\u00e0 e meccanicit\u00e0 al gesto; se la copertura del nero \u00e8 raggiunta prima del numero di mani prefissato, l'opera \u00e8 da riternersi conclusa. Queste opere vengono esposte a partire dal 1973, per esempio alla collettiva \"Tempi di percezione\" (a cura di Luigi Lambertini e Lara Vinca Masini), alla Casa della Cultura di Livorno, e a \"Un futuro possibile \u2013 nuova pittura\" (a cura di Giorgio Cortenova), al Palazzo dei Diamanti di Ferrara. Nel marzo del 1974 torna al Westf\u00e4lischer Kunstverein di M\u00fcnster per \"Geplante Malerei\", collettiva organizzata da Klaus Honnef che sar\u00e0 riproposta quasi integralmente alla Galleria Il Milione di Milano a dicembre di quello stesso anno. Nel 1975 prende parte a \"Concerning Painting... A proposito della pittura...\", mostra itinerante in vari musei olandesi, e ad \"Analytische Malerei\" alla Galerie La Bertesca di D\u00fcsseldorf. In quell'anno, sempre in Germania, tiene una personale al Westf\u00e4lischer Kunstverein di M\u00fcnster e alla Galerie Karsten Greve di Colonia. L'artista inizia a lavorare sulle \"tele sovrapposte\": su una prima tela Zappettini delimita un campo e lo riempie di anonimi tratti a grafite 2B; sulle tele che vengono successivamente apposte la superficie tratteggiata si riduce fino a lasciare via via il campo semplicemente delimitato e vuoto, pronto per una nuova stesura. Nel 1977 \u00e8 invitato a documenta 6 di Kassel. Nel 1978 espone a Parigi, nella collettiva \"Abstraction Analytique\", a cura di Bernard Lamarche-Vadel, all'A.R.C.-Mus\u00e9e d'Art Moderne de la Ville de Paris, e ad Anversa, in una personale all'Internationaal Cultureel Centrum.\nDagli Anni ottanta a oggi.\nDalla fine degli Anni settanta la vita di Zappettini prende una nuova direzione. Il pittore si trasferisce a S. Andrea di Rovereto, localit\u00e0 sulle alture di Chiavari, in una sorta di autoisolamento rispetto ai circuiti artistici internazionali. Pur senza cessare l'attivit\u00e0 espositiva (nel 1981 partecipa alla mostra \"Pittura in radice\", curata da Achille Bonito Oliva presso la Galleria Artra Studio di Milano e nel 1982 a \"Pittura di corta memoria\", curata da Viana Conti, al Palazzo La Permanente di Milano), intraprende una fase di ricerca spirituale che lo porter\u00e0 a viaggiare tra Europa, Medio Oriente e Africa e ad avvicinarsi a discipline come Taoismo, Buddhismo Zen e soprattutto Sufismo. Dopo opere pittoriche in cui predominano il distanziamento concettuale e l'ironia e dopo sconfinamenti nella fotografia, le sue opere si ispirano ora al mondo simbolico e alla metafisica, complici le letture di Ren\u00e9 Gu\u00e9non. Dagli anni novanta le sue opere ritornano a una certa essenzialit\u00e0. Nel 1998 il Museo d'arte contemporanea Villa Croce a Genova gli dedica una mostra antologica. Negli anni duemila Zappettini si concentra sul simbolismo della trama e dell'ordito e sul colore blu, che poi sar\u00e0 affiancato anche dal rosso, dal giallo e dal ritorno del bianco. Nel 2003 costituisce a Chiavari la Fondazione Zappettini per l'arte contemporanea che si dedica tutt'oggi, oltre alla valorizzazione e all'archiviazione delle opere dell'artista, anche allo studio e alla ricerca nell'ambito della Pittura analitica e degli Anni settanta."}
{"id": "2938873", "revid": "767487", "url": "https://it.wikipedia.org/wiki?curid=2938873", "title": "La citt\u00e0 del jazz", "text": "La citt\u00e0 del jazz (\"New Orleans\") \u00e8 un film del 1947.\nTrama.\nUna giovane cantante lirica, Miralee, si reca dalla madre a New Orleans per tentare di dare una scossa alla propria carriera. Qui conosce Nick, un giovane che gestisce un locale dove si suona la musica jazz. La ragazza viene immediatamente conquistata da Nick e dalla nuova musica e prende a frequentarlo con grande opposizione della madre. La donna arriva ad offrire al ragazzo una somma di denaro perch\u00e9 smetta di vedere la figlia, questi rifiuta fermamente, ma dice a Miralee che dovrebbero smettere di vedersi cos\u00ec che sua madre si tranquillizzi. La ragazza si rifiuta di accettare questa soluzione, cos\u00ec sua madre ricorre al colonnello McArdle inducendolo a chiudere il locale perch\u00e9 fonte di caos e pericolo. Miralee non vedendo pi\u00f9 il suo innamorato crede che abbia preferito il denaro a lei e con il cuore spezzato si concentra sulla carriera. L'impegno la premia, negli anni successivi miete successi e riscuote premi, \u00e8 durante una tourn\u00e9e che incontra Louis Armstrong che le racconta la verit\u00e0. La giovane lascia tutto e parte per cercare il suo innamorato.\nEdizioni Home Video.\nSul mercato italiano sono uscite due edizioni Home-Video del film in Dvd. La prima, nel formato originale 1.33:1, distribuita da Enjoy Movies/Koch Media. Attualmente \u00e8 disponibile un dvd prodotto da DNA Srl, in doppio formato video: originale 1.33:1 ed anamorfico 1.78:1. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, \u201cLOUIS ARMSTRONG IN CONCERTO\u201d, una raccolta di esibizioni live, estratti da partecipazioni televisive e film dove il pi\u00f9 famoso trombettista jazz del XX secolo si esibisce con la sua Band."}
{"id": "2938877", "revid": "466539", "url": "https://it.wikipedia.org/wiki?curid=2938877", "title": "Underwater Love", "text": "Underwater Love \u00e8 un singolo del gruppo musicale trip hop britannico Smoke City, pubblicato il 17 marzo 1997 dall'etichetta discografica Jive Records.\nScritta nel 1994 da Marc Brown e da Nina Miranda che ne hanno anche curato la produzione insieme a Mike Peden e Chris Franck, e pubblicata una prima volta nel 1996 nella compilation downtempo/acid jazz/trip hop \"The Rebirth Of Cool Six\", la canzone pass\u00f2 praticamente inosservata fino a quando fu inserita come musica dello spot dei jeans Levi's. Il singolo ha ottenuto un buon successo in tutta Europa ed \u00e8 stato inserito, in Italia, nella compilation della manifestazione musicale di quell'anno del \"Festivalbar.\" Il brano \u00e8 stato poi incluso nell'album di debutto del gruppo, \"Flying Away\", rilasciato il 23 giugno 1997."}
{"id": "2938880", "revid": "1543377", "url": "https://it.wikipedia.org/wiki?curid=2938880", "title": "Gruppo problemistico italiano", "text": "Il Gruppo problemistico italiano, in acronimo GPI, \u00e8 un'organizzazione scacchistica che ha gestito il movimento problemistico italiano e, dal 1937 al 1966, ha organizzato le prime 15 edizioni del Campionato italiano di soluzione (rif. albo d'oro Campionati italiani di soluzione). A partire dal 1967 il Campionato italiano di soluzione viene organizzato dall'Accademia scacchistica italiana (ASI).\nVenne progettato nel settembre del 1934 e costituito a Milano il 7 aprile 1935.\nSegretario venne nominato Giovanni Ferrantes e organo ufficiale del GPI \u00e8 stata la rivista \"L'Italia Scacchistica\"."}
{"id": "2938892", "revid": "287204", "url": "https://it.wikipedia.org/wiki?curid=2938892", "title": "Jurij Aleksandrovi\u010d \u0160aporin", "text": "Biografia.\nFiglio di un pittore e di una pianista, comp\u00ec gli studi secondari a San Pietroburgo. Studi\u00f2 poi filologia all'universit\u00e0 di Kiev e quindi giurisprudenza all'Universit\u00e0 di San Pietroburgo.\nSuccessivamente, intraprese gli studi musicali al conservatorio di San Pietroburgo nel 1913. I suoi insegnanti furono Nikolaj Aleksandrovi\u010d Sokolov (composizione), Maksimilian \u0160tejnberg (orchestrazione) e Nikolaj \u010cerepnin (direzione d'orchestra). Si diplom\u00f2 in composizione e direzione d'orchestra nel 1918.\nDopo la fondazione del teatro Tovstonogov nel 1919, egli ne divenne direttore musicale fino al 1928. Pass\u00f2 poi all'accademia teatrale di stato \"Aleksandr Pu\u0161kin\" \u2014 anche noto come teatro Aleksandrinskij \u2014 dove rimase fino al 1934. Durante questo periodo compose gran parte della propria produzione musicale per il teatro.\nFu tra i fondatori della \"Assotsiatsiya Sovremennoy Muzyki\" (associazione per la musica contemporanea) nel 1923.\nDurante gli anni '30 volse l'attenzione sulle opere per la grande orchestra e per il teatro d'opera. La sua opera lirica \"Dekabristi\", su libretto di Aleksej Nikolaevi\u010d Tolstoj, incerniata sulla rivolta dei decabristi, era gi\u00e0 stata ideata negli anni fra il 1920 ed il 1925. Complet\u00f2 una prima versione nel 1938, ma, non soddisfatto, decise di revisionarla. La complet\u00f2 soltanto nel 1953, grazie alla collaborazione con il librettista Vsevolod Ro\u017edestvenskij. L'opera vide la prima al Teatro Bol'\u0161oj il 23 giugno 1953.\nIl Bolshoi gi\u00e0 nel 1938 aveva commissionato l'opera. \u0160aporin ricevette un'offerta per insegnare al conservatorio di Mosca e vi si trasfer\u00ec lo stesso anno; tra i suoi allievi vi furono Eduard Artem'ev e Rodion Konstantinovi\u010d \u0160\u010dedrin."}
{"id": "2938894", "revid": "114660320", "url": "https://it.wikipedia.org/wiki?curid=2938894", "title": "Renzo Ildebrando Bocchi", "text": "Biografia.\nNato da una famiglia proletaria dell'Oltretorrente, frequent\u00f2 la facolt\u00e0 di giurisprudenza dell'Universit\u00e0 di Parma, ma interruppe gli studi per motivi economici per lavorare come commesso viaggiatore per una casa di moda. Frequentatore del circolo cattolico Domenico Maria Villa, si interess\u00f2 fin da giovanissimo ai problemi politici e sociali del suo tempo. Dapprima simpatizzante del fascismo, poi se ne allontan\u00f2 fino a diventarne uno strenuo oppositore.\nInizi\u00f2 l'attivit\u00e0 giornalistica con l'\"Agenzia giornalistica italiana\" diretta da Ruggero Zangrandi. Nei suoi articoli espresse critiche al regime fascista, per quanto con tono calcolatamente moderato. Fu corrispondente de \"Il Telegrafo\" di Livorno e collaboratore di diversi quotidiani, tra cui \"Il Corriere Emiliano\" (cos\u00ec si chiamava dal 1925 al 1941 la \"Gazzetta di Parma\"), la \"Gazzetta di Venezia\", \"Il Mattino\" di Napoli, \"Il Nuovo Cittadino\" di Genova.\nIldebrando Bocchi si considerava per\u00f2 soprattutto un poeta. Nel 1938 pubblic\u00f2 la raccolta di versi \"La fiamma nel cuore\" e nel 1940 \"Il pane del perdono\". Renzo Pezzani espresse apprezzamento per queste opere, ma lo avvert\u00ec che il poeta non deve mai aspettarsi riconoscenza o vantaggi per il suo lavoro; in una lettera gli scrisse: \u00abIl linguaggio della poesia \u00e8 linguaggio di pochi e l'amore della poesia \u00e8 quasi sempre deriso. Chi si elegge poeta \u00e8 destinato alla solitudine.\u00bb\nNel 1939 mentre stava prestando il servizio militare in Castiglia scrisse \"Canto funebre\", dedicato alla memoria di Nello e Carlo Rosselli, assassinati in Francia da sicari fascisti. Venne poi trasferito in Africa del Nord e mentre era in Libia scrisse il breve romanzo \"Tempo di Mussolini\", che rimase inedito. Tornato in Italia, nel 1943, quando si costitu\u00ec a Parma il gruppo della Democrazia Cristiana vi ader\u00ec.\nL'8 settembre 1943 sostitu\u00ec Giovanni Calzolari, che era stato arrestato, come membro della Democrazia Cristiana parmense nel Comitato di Liberazione Nazionale (CLN), scegliendo il nome di battaglia \"Ruffini\". Collabor\u00f2 alle edizioni clandestine di vari giornali, tra cui \"Il Popolo\", \"Democrazia\" e \"L'Uomo\". Ebbe l'incarico di capo del servizio informazioni del CLN per l'Emilia-Romagna. Nel dopoguerra il sindaco di Parma ed ex-partigiano Giacomo Ferrari scrisse che \u00ab...\"il pallido poeta dell'Oltretorrente\" gli sembr\u00f2 in quei tempi uno degli uomini pi\u00f9 lucidi e pi\u00f9 concreti\u00bb.\nNel maggio del 1944 and\u00f2 a Lugano per incontrare Ruggero, il capo del servizio informazioni alleato per l'Italia. Mentre stava tornando a Parma, fu arrestato dalla polizia fascista nei pressi di Como. Fece in tempo a nascondere una borsa contenente molto denaro, che gli era stato dato da Ruggero per i partigiani, ma venne ugualmente tradotto al carcere di San Vittore.\nLe SS tedesche lo sottoposero a pesanti interrogatori e a sevizie e non accettarono proposte di liberazione e di scambio prigionieri col Comitato di Liberazione Nazionale Alta Italia. Lo trasferirono prima al campo di concentramento di Bolzano, poi al campo di sterminio di Flossenb\u00fcrg in Baviera. Fu costretto a fare pesanti lavori di sterramento nella vicina miniera di Hersbruck. Il 14 dicembre fu gettato in un forno crematorio. Aveva appena 31 anni.\nA Parma gli \u00e8 dedicata una via dell'Oltretorrente, che collega \"via Primo Savani\" a \"via Buffolara\".\nGiuseppe Marchetti ha scritto su di lui il saggio \"Renzo Ildebrando Bocchi tra amore e dolore\" (Parma, 1980)."}
{"id": "2938901", "revid": "466539", "url": "https://it.wikipedia.org/wiki?curid=2938901", "title": "Antonia Dell'Atte", "text": "Biografia.\nAntonia Teodora Dell'Atte comincia a lavorare nel mondo della moda circa a met\u00e0 degli anni settanta, e negli anni ottanta riesce a diventare la musa prediletta di Giorgio Armani, grazie al quale guadagna molta celebrit\u00e0. Nel 1984 interpreta al \"Drive In\" un personaggio che pu\u00f2 considerarsi la caricatura di se stessa: una modella che vanta la sua meravigliosa vita mondana, per poi urlare in dialetto brindisino e riprendere il proprio aplomb con la frase \"\u00abScusate, ho avuto un momento casual!\u00bb\". Nel 1993 partecipa al video della canzone \"Caff\u00e8 de la Paix\" di Franco Battiato.\nIn seguito si trasferisce in Spagna, dove sposa il conte italo-spagnolo Alessandro Lecquio di Assaba y Torlonia, figlio della principessa romana Alessandra Torlonia di Civitella-Cesi. Da lui ha un figlio, Clemente Lorenzo conte Lequio di Assaba (anche lui modello), ma i due divorziano per una relazione extraconiugale dell'uomo con Ana Obreg\u00f3n.\nSuccessivamente Antonia collabora con il programma \"L'isola dei famosi 7\", nelle vesti di opinionista. Nell'estate del 2010 ha fatto parte della giuria del programma Velone su Canale 5. Nel 2011 diventa uno dei giudici del programma Italia's Next Top Model in onda su Sky Uno e condotto da Natasha Stefanenko. Ha partecipato alla quinta edizione spagnola di MasterChef Celebrity trasmessa da TVE 1, e fa parte del cast di \"Oggi \u00e8 un altro giorno\"."}
{"id": "2938922", "revid": "767487", "url": "https://it.wikipedia.org/wiki?curid=2938922", "title": "Cenciaiolo", "text": "Il cenciaiolo o straccivendolo \u00e8 un venditore ambulante di stracci vecchi e usati, che raccoglie per poi rivenderli. La figura del cenciaiolo \u00e8 legata alla scoperta e lavorazione della carta. \u00c8 anche una figura di personaggio letterario e artistico.\nLa professione incontra il richiamo letterario di Charles Baudelaire, che allo \"chiffonnier\" dedica una poesia nella raccolta \"I fiori del male\". In tempi recenti il termine ha assunto anche il significato di \"operaio addetto alla lavorazione degli stracci\".\nIl cenciaiolo nel tempo.\nNel XII secolo gli Arabi introdussero in Europa le prime cartiere, dove per lavorare la carta era necessario utilizzare materie prime formate da stracci di lino, cotone e canapa. Gli stracci venivano raccolti e puliti da operai chiamati cenciaioli. Con Regio Decreto del 18-6-1931 n\u00ba 773, pubblicato nella Gazzetta Ufficiale del 26-6-1931 n\u00ba146, il cenciaiolo doveva iscriversi in un apposito registro presso l'autorit\u00e0 di pubblica sicurezza. Dal XV secolo al XVIII, a causa della penuria di stracci, la professione del cenciaiolo divenne sempre pi\u00f9 importante ed indispensabile, tanto da costringere il produttore di carta a rivolgersi alle autorit\u00e0, per garantire la tutela della figura professionale del raccoglitore di stracci. Nel 1884 lo scrittore e librettista Ferdinando Fontana nelle pagine del suo libro intitolato \"New-York\" scrive sui cenciaioli e spazzaturai emigrati in America: \"\"razza pi\u00f9 eletta dell'umanit\u00e0, quella italiana, costretta a lustrare le scarpe a un \"negro\"\"\nNel dopoguerra.\nConsiderata la carenza di lavoro, era possibile avviare il mestiere di cenciaiolo con pochissimo denaro, visto il basso costo degli stracci, provenienti prevalentemente dagli Stati Uniti. Gli operatori addetti allo sfoderamento degli stracci erano per lo pi\u00f9 ragazzini, pagati pochissime lire. Una delle citt\u00e0 famose per la raccolta di stracci, fu Prato che divenne economicamente ricca, grazie ai suoi cenciaioli\nIn Europa.\nIn Europa la diffusione della carta cre\u00f2 dei problemi per il reperimento della materia prima, gli stracci. Nel XVII secolo nacque nei Paesi Bassi il primo impianto metallico che riduceva gli stracci in poltiglia. In Germania la storia dei raccoglitori di stracci (Lumpensammler) risale al XVII secolo e ne \u00e8 rimasta traccia fino agli anni cinquanta, soprattutto nella Germania Est. In Bretagna i cenciaioli erano solitamente dei bambini (Pilhaoners), particolarmente numerosi nella citt\u00e0 di Botmeur.\nIl cenciaiolo oggi.\nOggi, grazie all'apporto dei cenciaioli, i comuni e gli Ato realizzano economie non indifferenti e la loro attivit\u00e0 permette il recupero di un'importante categoria di rifiuti riciclabili. Nella citt\u00e0 di Prato, lo straccivendolo fa parte della cultura cittadina, tanto che gli \u00e8 stato dedicato un monumento. \"Cenciaioli\" \u00e8 anche il nomignolo scherzoso con cui vengono chiamati i cittadini pratesi da parte degli abitanti delle citt\u00e0 di Firenze e Pistoia e dei comuni vicini come Campi Bisenzio."}
{"id": "2938923", "revid": "6923", "url": "https://it.wikipedia.org/wiki?curid=2938923", "title": "Canale di Beagle", "text": "Il canale di Beagle \u00e8 uno stretto che seziona l'arcipelago della Terra del Fuoco, all'estrema punta meridionale del Sudamerica. Pi\u00f9 precisamente, esso separa l'Isola Grande della Terra del Fuoco a nord dalle isole Pincton, Lennox e Nueva, Navarino, Hoste, Londonderry, Stewart e altre minori a sud. La porzione orientale del canale \u00e8 attraversata dal confine tra Cile e Argentina, mentre la parte occidentale ricade interamente in territorio cileno.\nIl canale di Beagle ha una lunghezza di circa 240 chilometri e una larghezza di 5 chilometri nel suo punto pi\u00f9 stretto. All'estremit\u00e0 occidentale la baia di Darwin lo collega all'oceano Pacifico.\nIl centro abitato pi\u00f9 importante sul canale \u00e8 Ushuaia, in Argentina, seguita da Puerto Williams in Cile. Entrambi sono tra i luoghi abitati pi\u00f9 a sud del mondo.\nInsediamenti primitivi.\nGli Yamana si stabilirono sulle isole nel canale Murray circa 10.000 anni fa. Sono stati ritrovati alcuni importanti siti archeologici che testimoniano questi insediamenti nella baia Wulaia dell'isola di Navarino.\nNavigazione e isole.\nBench\u00e9 sia navigabile da navi di grande stazza, esistono vie pi\u00f9 sicure a sud come il passaggio di Drake, e a nord come lo stretto di Magellano. Molte isole minori (Pincton, Lennox e Nueva) fino a capo Horn furono oggetto di una lunga disputa territoriale tra Cile e Argentina, nota come conflitto del Beagle. Secondo il trattato di pace e amicizia del 1984 tra Cile e Argentina rientrano oggi in territorio cileno. Le navi di paesi terzi possono navigare tra lo Stretto di Magellano e Ushuaia attraverso il canale della Maddalena e il canale Cockburn al comando di un pilota cileno.\nOrigine del nome e visita di Darwin.\nIl canale deve il suo nome alla nave HMS \"Beagle\" che effettu\u00f2 ricerche idrografiche nella regione dal 1826 al 1830. Nel corso della sua spedizione, sotto il comando del capitano australiano Phillip Parker King, il capitano della \"Beagle\" Pringle Stokes si suicid\u00f2 e fu sostituito dal capitano Robert FitzRoy. L'imbarcazione continu\u00f2 le proprie ricerche in un secondo viaggio sotto il comando di Fitzroy, il quale ospit\u00f2 a bordo Charles Darwin come appassionato di scienze naturali. Darwin vide per la prima volta i ghiacciai non appena la spedizione raggiunse il canale e il 29 gennaio 1833 appunt\u00f2 sul proprio diario: \"molti ghiacciai del pi\u00f9 bel blu berillo creavano un contrasto con la neve\"."}
{"id": "2938928", "revid": "287204", "url": "https://it.wikipedia.org/wiki?curid=2938928", "title": "Library of America", "text": "La Library of America (LoA) \u00e8 una casa editrice statunitense di autori della tradizione classica della letteratura nazionale.\nStoria.\nSognata a lungo dal critico Edmund Wilson e fondata ne 1979, si avvale di finanziamenti pubblici e privati per mettere sul mercato a prezzo accessibile e con buona curatela gli autori che fanno da riferimento per la storia e la letteratura degli Stati Uniti. Ospita anche una selezione dei discorsi di diversi presidenti.\nSimile in qualche modo alla francese \"Biblioth\u00e8que de la Pl\u00e9iade\" e all'italiana \"I Meridiani\" che per\u00f2 pubblicano anche autori stranieri e sono operazioni anche commerciali, la collana \u00e8 non-profit.\nTra coloro che hanno lavorato per decidere quali titoli includere e a chi affidare le note e le introduzioni ci sono stati: Daniel Aaron, Lawrence Hughes, Helen Meyer, Roger W. Straus jr., Richard Poirier, Jason Epstein, Cheryl Hurley (attuale direttore, dal 2009), Max Rudin (attuale redattore) e Geoffrey O'Brien (capo redazione).\nHanno prestato la loro cultura come consiglieri della collana anche Robert Penn Warren, C. Vann Woodward, R.W.B. Lewis, Robert Coles, Irving Howe, e Eudora Welty.\nI primi volumi sono usciti nel 1982, per proseguire con un ritmo da 4 a 8 volumi all'anno sempre in catalogo, e circa 250.000 copie vendute ogni anno.\nOltre a includere le opere complete o quelle pi\u00f9 significative di importanti autori, fanno parte della collana anche delle antologie, come quella dei reporter della seconda guerra mondiale o di volumi a tema su alcune citt\u00e0 (\"Writing Los Angeles\" o \"Writing New York\"), sport (come \"Baseball: a Literary Anthology\"), o altri temi (il cibo in \"American Food Writing\", il cinema in \"American Movie Critics\", la schiavit\u00f9 in \"Slave Narratives\" ecc.)"}
{"id": "2938930", "revid": "3115", "url": "https://it.wikipedia.org/wiki?curid=2938930", "title": "Casal Sabini", "text": "Casal Sabini \u00e8 una frazione del territorio comunale di Altamura.\nStoria.\n Vi \u00e8 stato anche il ritrovamento di alcune monete d'oro dell'imperatore romano Valentiniano I."}
{"id": "2938939", "revid": "2149408", "url": "https://it.wikipedia.org/wiki?curid=2938939", "title": "Rayleigh", "text": ""}
{"id": "2938945", "revid": "2011865", "url": "https://it.wikipedia.org/wiki?curid=2938945", "title": "Gustav Krupp von Bohlen und Halbach", "text": "Biografia.\nPadre di Alfried Krupp von Bohlen und Halbach, diresse la Krupp AG su autorizzazione dell'imperatore Guglielmo II di Germania, a cui chiese di poter aggiungere il nome Krupp per poter gestire il patrimonio Krupp fino ad allora controllato dalla moglie Bertha Krupp, unica erede Krupp, sposata nel 1906.\nFiglio di un diplomatico, aveva studiato legge prima di trovare occupazione al ministero degli Affari esteri. Sposata Bertha Krupp, divenne direttore dell'azienda nel 1909. Nel 1931 assunse la presidenza del sindacato industriale (Reichsverband der Deutschen Industrie). Sotto la sua guida la Krupp si espanse raggiungendo l'apice con l'avvento del nazismo e in coincidenza (1933) con la politica di riarmo della Germania nazista adottata da Adolf Hitler.\nSotto accusa a Norimberga.\nKrupp fu iscritto nella lista dei criminali di guerra del nazismo nel primo processo di Norimberga. L'accusa contro di lui era quella di aver dato vita ad una potenza industriale che si era rivelata fonte principale di finanziamento per gli armamenti tedeschi. Tuttavia, la sua posizione venne stralciata quando apparve ben presto chiaro che il suo stato fisico, in particolare la demenza senile da cui era affetto, non gli avrebbero consentito di sostenere un interrogatorio n\u00e9 di seguire le varie fasi del dibattimento processuale. Il procuratore statunitense, cos\u00ec come i colleghi russo e francese, proposero di processare in sua vece in un procedimento a parte, conosciuto come processo Krupp, il figlio Alfried."}
{"id": "2938946", "revid": "7", "url": "https://it.wikipedia.org/wiki?curid=2938946", "title": "Gustav von Bohlen und Halbach", "text": ""}
{"id": "2938950", "revid": "287204", "url": "https://it.wikipedia.org/wiki?curid=2938950", "title": "Nazionale di pallanuoto maschile della Svezia", "text": "La nazionale di pallanuoto maschile della Svezia (Sveriges herrlandslag i vattenpolo) \u00e8 la rappresentativa pallanuotistica della Svezia in campo maschile nelle competizioni internazionali. \u00c8 gestita dalla federazione nuoto svedese, la \"Svenska Simf\u00f6rbundet\".\nLa Svezia \u00e8 stata una nazionale di vertice nel mondo pallanuotistico fino agli anni cinquanta, vincendo un argento olimpico e tre argenti europei. Dopo allora non sono pi\u00f9 arrivati risultati importanti."}
{"id": "2938952", "revid": "1048993", "url": "https://it.wikipedia.org/wiki?curid=2938952", "title": "Peter Marcias", "text": "Biografia.\nNato a Oristano il 5 dicembre 1977, a 5 anni si trasferisce a Cagliari con i genitori. Dopo aver studiato per alcuni anni alla facolt\u00e0 di Scienze Politiche, a 20 anni decide di intraprendere un percorso lavorativo nel mondo del cinema, trasferendosi a Roma.\nRealizza numerosi spot, documentari e cortometraggi presentati nei festival nazionali ed internazionali tra cui Olivia (2003), Il canto delle cicale (2004) e Antonio Romagnino (2005) ritratto del grande scrittore cagliaritano.\nL'esordio.\nNel 2006 il suo esordio nelle sale cinematografiche con il film collettivo Bambini, prodotto e distribuito dalla Pablo di Gianluca Arcopinto, dove ha diretto l'episodio \"Sono Alice\" che ha partecipato a pi\u00f9 di cento festival internazionali tra cui Golden Horse Taipei, S\u00e3o Paulo International Film Festival in Brasile, Giffoni Film Festival, Syracuse International film Festival, Istanbul, Kiev.\nNel 2007 dirige la docu-fiction lungometraggio \"Ma la Spagna non era cattolica?\" interpretata da Elena Arvigo che partecipa in concorso al Torino GLBT Film Festival - Da Sodoma a Hollywood nella sezione documentari, Giornate di Cinema Omosessuale di Venezia, Festival di Madrid, Buenos Aires, Valladolid. \nLa pellicola, che per prima in Italia affronta il dibattito delle riforme spagnole di Zapatero\nin materia di unioni omosessuali, \u00e8 stata distribuita al cinema in varie citt\u00e0 italiane, e venduta nelle televisioni internazionali.\nNel film documentario Silenzi e parole (2017) girato a Cagliari mette in scena il confronto tra l' Ordine dei frati minori cappuccini e gli attivisti LGBT dell'Associazione Arc, durante la Quaresima. Distribuito in Italia da Istituto Luce Cinecitt\u00e0 debutta in anteprima al Festival del Cinema Europeo. \nIl primo lungometraggio.\n\"Un attimo sospesi\" (2008), interpretato da Paolo Bonacelli, Nino Frassica, Ana Caterina Morariu e Farida, \u00e8 stato in concorso al S\u00e3o Paulo International Film Festival nella sezione \"New Directors Competitions\", ed \u00e8 uscito nei cinema Italiani apprezzato da critica e pubblico. Marcias per questa prima opera in pellicola si avvale di importanti collaboratori tra cui il direttore della fotografia Marco Onorato, il compositore Fabio Liberatori e il montatore del suono Sandro Peticca.\nRitratti di donne.\nNel 2010 presenta alle Giornate degli autori durante la Mostra internazionale d'arte cinematografica di Venezia il film documentario \"Liliana Cavani, una donna nel cinema\" che sar\u00e0 poi proiettato al Festival cinematografico internazionale di Mosca e al S\u00e3o Paulo International Film Festival. Il ritratto sulla regista di Carpi Liliana Cavani \u00e8 stato candidato ai Nastri d'argento 2011 nella categoria miglior documentario di cinema.\nNel 2013 presenta in anteprima mondiale al Torino Film Festival il film documentario \"Tutte le storie di Piera\" sulla figura dell'attrice Piera Degli Esposti. Tra gli intervistati figurano Nanni Moretti, Paolo Sorrentino, Lina Wertmuller, Giuseppe Tornatore, Marco Bellocchio, Riccardo Milani, Paolo Taviani, Vittorio Taviani e Dacia Maraini.\nIl film si aggiudica il premio Maria Adriana Prolo, il Nastro d'argento speciale 2014 ed esce nei cinema italiani a giugno 2014. Il 31 dicembre 2014 \u00e8 andato in onda su Sky Arte HD.\nNel settembre 2020 ha presentato alle Giornate degli autori della Mostra internazionale d'arte cinematografica di Venezia il film documentario \"Nilde Iotti, il tempo delle donne\" dedicato alla figura della prima donna Presidente della Camera dei Deputati. Tra gli intervistati Piera Degli Esposti, Luciana Castellina, Marisa Rodano, Giorgio Napolitano, Rosa Russo Jervolino, Michela Murgia, Cecilia Mangini e il Presidente della Repubblica Sergio Mattarella. Girato tra Reggio Emilia, Bologna e Roma annovera nel ruolo di se stessa l'attrice Paola Cortellesi che evoca Nilde Iotti. Le musiche originali sono di Paolo Fresu.\nIl ritorno a Cagliari.\nNel 2011 torna a Cagliari, per girare il suo secondo film dal titolo \"I bambini della sua vita\" scritto da Marco Porru che ha tra gli interpreti Piera Degli Esposti, Fiorenza Tessari, Julien Alluguette, Nino Frassica e Caterina Gramaglia. Il film ottiene numerosi riconoscimenti per l'interpretazione di Piera Degli Esposti tra cui il Globo d'oro e la nomination al Ciak d'oro\nNel 2012 sempre nel capoluogo sardo dirige il suo nuovo film intitolato \"Dimmi che destino avr\u00f2\" con Luli Bitri, Salvatore Cantalupo e Andrea Dianetti. Prodotta e distribuita dalla Pablo di Gianluca Arcopinto la pellicola debutta nella sezione Festa Mobile al Torino Film Festival diretto da Gianni Amelio. Apprezzato da critica e pubblico, \u00e8 stato il film-sorpresa del Natale 2012 sul web grazie allo streaming gratuito su Repubblica.it\nNel 2015 dirige \"La nostra quarantena, \"girato tra Cagliari e Roma che ha tra i protagonisti Francesca Neri e Mois\u00e8 Curia. L'opera che prende spunto da un fatto di cronaca realmente accaduto (quindici marinai imprigionati sulla nave Kenza battente bandiera marocchina) debutta in anteprima mondiale alla Mostra internazionale del Nuovo Cinema di Pesaro. Distribuito in Italia da Istituto Luce Cinecitt\u00e0 \u00e8 stato in cinquina ai Nastro d'argento miglior docufiction.\nProgetti D'Animazione.\nAppassionato d'animazione, utilizzata nei film \"Un attimo sospesi\" (2008) e \"I bambini della sua vita\", scrive e dirige il suo primo cortometraggio animato, intitolato Il mondo sopra la testa (2012) che debutta in concorso al Torino GLBT Film Festival - Da Sodoma a Hollywood con grande successo. Seguiranno i cortometraggi Il mio cane si chiama Vento (2016) che debutta in concorso al Giffoni Film Festival e Strollica (2017) presentato in anteprima mondiale al Festa del Cinema di Roma. Entrambi i brevi film prodotti dalla Fondazione Sardegna Film Commission affrontano tematiche legate all'ambiente e sostenibilit\u00e0. \nTrilogia sulla Terra.\nNel 2018 realizza Uno sguardo alla Terra, primo film documentario della trilogia sulla Terra. Partendo dalla Sardegna, affronta le tematiche del nuovo cinema del reale, intervistando i registi internazionali come Wang Bing, Vincenzo Marra, Jose Luis Guerin, Claire Simon, Tomer Heymann, Sahraa Karimi, Mehrdad Oskouei, Brillante Mendoza, Piera Detassis e Manlio Brigaglia. Il film esce nei cinema italiani a maggio 2018 distribuito da Istituto Luce Cinecitt\u00e0. Il 12 agosto 2019 \u00e8 andato in onda su Sky Arte HD."}
{"id": "2938953", "revid": "287204", "url": "https://it.wikipedia.org/wiki?curid=2938953", "title": "Nazionale di pallanuoto maschile dell'Ucraina", "text": "La nazionale di pallanuoto maschile dell'Ucraina \u00e8 la rappresentativa pallanuotistica dell'Ucraina in campo maschile nelle competizioni internazionali."}
{"id": "2938958", "revid": "287204", "url": "https://it.wikipedia.org/wiki?curid=2938958", "title": "WTA German Open 1997 - Singolare", "text": "Il singolare del WTA German Open 1997 \u00e8 stato un torneo di tennis facente parte del WTA Tour 1997.\nSteffi Graf era la detentrice del titolo, ma ha perso nei quarti di finale contro Amanda Coetzer.\nMary Joe Fern\u00e1ndez ha battuto in finale 6\u20134, 6\u20132 Mary Pierce.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2938963", "revid": "838137", "url": "https://it.wikipedia.org/wiki?curid=2938963", "title": "WTA German Open 1997 - Doppio", "text": "Il doppio del WTA German Open 1997 \u00e8 stato un torneo di tennis facente parte del WTA Tour 1997.\nMeredith McGrath e Larisa Neiland erano le detentrici del titolo, ma solo la Savchenko ha partecipato in coppia con Katrina Adams.\nLa Adams e la Savchenko hanno perso in semifinale contro Gigi Fern\u00e1ndez e Nata\u0161a Zvereva.\nLindsay Davenport e Jana Novotn\u00e1 hanno battuto in finale 6\u20132, 3\u20136, 6\u20132 Gigi Fern\u00e1ndez e Nata\u0161a Zvereva.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2938964", "revid": "122310350", "url": "https://it.wikipedia.org/wiki?curid=2938964", "title": "Jonathan Tavernari", "text": "\u00c8 il figlio di Thelma de Nazareth Pina Guimar\u00e3es, ex cestista e allenatrice brasiliana.\nCarriera.\nUscito dal college, firma un contratto con l'Angelico Biella per la stagione di A2 2010/11, ma per via di problemi burocratici relativi all'ottenimento del passaporto non pot\u00e9 disputare alcuna partita. Nelle stagioni successive rimane sempre in A2, prima ancora a Biella, poi trasferendosi di volta in volta a Pistoia, Scafati e, dopo un intermezzo in Brasile, Tortona, Agropoli e Siena (2016-17).\nViene ingaggiato, per via della sua esperienza, dalla Dinamo Sassari per l'annata 2017-18. Inizialmente, egli trova poco spazio nelle rotazioni bianco-blu, subentrando pochi minuti in altrettanto poche partite.\nA met\u00e0 stagione, tuttavia, complici sia le difficolt\u00e0 in termini di risultati della squadra sia il taglio di Levi Randolph, Tavernari ottiene un minutaggio maggiore che sfrutta alla perfezione andando varie volte in doppia cifra grazie a percentuali di rilievo da oltre l'arco (concluder\u00e0 la stagione col 50% netto).\nViene utilizzato anche in Basketball Champions League: nonostante egli dia un contributo di rilievo in varie gare (si pensi ai 12 punti tutti su triple contro Murcia), la Dinamo non supera la fase ai gironi.\nViene ingaggiato da Cant\u00f9 per la stagione 2018-19.\nIl 29 novembre 2018 rescinde il proprio accordo con la Pallacanestro Cant\u00f9 per firmare con Scafati Basket."}
{"id": "2938976", "revid": "1543377", "url": "https://it.wikipedia.org/wiki?curid=2938976", "title": "Open di Zurigo 1997", "text": "L'Open di Zurigo 1997 \u00e8 stato un torneo femminile di tennis giocato sul cemento indoor. \n\u00c8 stata la 14\u00aa edizione del torneo, che fa parte della categoria Tier I nell'ambito del WTA Tour 1997.\nSi \u00e8 giocato nell'Hallenstadion di Zurigo in Svizzera, dal 12 al 19 ottobre 1997.\nCampionesse.\nSingolare.\n Lindsay Davenport ha battuto in finale Nathalie Tauziat 7\u20136, 7\u20135\nDoppio.\n Martina Hingis / Arantxa S\u00e1nchez Vicario hanno battuto in finale Larisa Neiland / Helena Sukov\u00e1 4\u20136, 6\u20134, 6\u20131"}
{"id": "2938979", "revid": "287204", "url": "https://it.wikipedia.org/wiki?curid=2938979", "title": "Campionato europeo di calcio Under-19 2005", "text": "Il Campionato europeo di calcio Under-19 2005, 53\u00aa edizione del Campionato europeo di calcio Under-19 organizzato dalla UEFA, si svolge in Irlanda del Nord dal 18 al 29 luglio 2005.\nGli stadi.\nSono cinque gli stadi scelti per ospitare la manifestazione, in quattro citt\u00e0 diverse:\nClassifica marcatori.\n5 gol\n4 gol\n3 gol\n2 gol"}
{"id": "2938984", "revid": "287204", "url": "https://it.wikipedia.org/wiki?curid=2938984", "title": "Open di Zurigo 1997 - Singolare", "text": "Il singolare dell'Open di Zurigo 1997 \u00e8 stato un torneo di tennis facente parte del WTA Tour 1997.\nJana Novotn\u00e1 era la detentrice del titolo, ma ha perso in semifinale contro Lindsay Davenport.\nLindsay Davenport ha battuto in finale 7\u20136, 7\u20135 Nathalie Tauziat.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2938990", "revid": "122310287", "url": "https://it.wikipedia.org/wiki?curid=2938990", "title": "Eduardo Magalh\u00e3es Machado", "text": "Biografia.\n\u00c8 fratello minore di Marcelinho Machado. Il padre, Ren\u00ea Machado, \u00e8 stato cestista negli anni '60 e '70. Lo zio, S\u00e9rgio Macarr\u00e3o, con la Nazionale verdeoro di basket vinse la medaglia di bronzo alle Olimpiadi di Tokyo 1966 e l'argento ai Mondiali del 1970."}
{"id": "2938995", "revid": "287204", "url": "https://it.wikipedia.org/wiki?curid=2938995", "title": "Eduardo Magalhaes Machado", "text": ""}
{"id": "2938997", "revid": "838137", "url": "https://it.wikipedia.org/wiki?curid=2938997", "title": "Open di Zurigo 1997 - Doppio", "text": "Il doppio dell'Open di Zurigo 1997 \u00e8 stato un torneo di tennis facente parte del WTA Tour 1997.\nMartina Hingis e Helena Sukov\u00e1 erano le detentrici del titolo, ma hanno partecipato con partner differenti, la Hingis con Arantxa S\u00e1nchez Vicario e la Sukov\u00e1 con Larisa Neiland.\nLa Savchenko e la Sukov\u00e1 hanno perso in finale 4\u20136, 6\u20134, 6\u20131 contro la Hingis e la S\u00e1nchez Vicario."}
{"id": "2939002", "revid": "767487", "url": "https://it.wikipedia.org/wiki?curid=2939002", "title": "Open Gaz de France 1997", "text": "L'Open Gaz de France 1997 \u00e8 stato un torneo di tennis giocato sul cemento indoor.\n\u00c8 stata la 5\u00aa edizione dell'Open Gaz de France, che fa parte della categoria Tier II nell'ambito del WTA Tour 1997.\nSi \u00e8 giocato dal 10 al 16 febbraio 1997.\nCampionesse.\nSingolare.\n Martina Hingis ha battuto in finale Anke Huber 6\u20133, 3\u20136, 6\u20133\nDoppio.\n Martina Hingis / Jana Novotn\u00e1 hanno battuto in finale Alexandra Fusai / Rita Grande 6\u20133, 6\u20130"}
{"id": "2939008", "revid": "1442080", "url": "https://it.wikipedia.org/wiki?curid=2939008", "title": "Open Gaz de France 1997 - Singolare", "text": "Il singolare dell'Open Gaz de France 1997 \u00e8 stato un torneo di tennis facente parte del WTA Tour 1997.\nJulie Halard-Decugis era la detentrice del titolo, ma quest'anno non ha partecipato.\nMartina Hingis ha battuto in finale 6\u20133, 3\u20136, 6\u20133 Anke Huber.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939010", "revid": "287204", "url": "https://it.wikipedia.org/wiki?curid=2939010", "title": "Lega Nazionale A 2008-2009 (hockey su ghiaccio)", "text": "La stagione 2008-2009 della Lega Nazionale A ha visto laurearsi campione l'HC Davos, mentre la Regular Season \u00e8 stata vinta dal SC Bern."}
{"id": "2939012", "revid": "838137", "url": "https://it.wikipedia.org/wiki?curid=2939012", "title": "Open Gaz de France 1997 - Doppio", "text": "Il doppio dell'Open Gaz de France 1997 \u00e8 stato un torneo di tennis facente parte del WTA Tour 1997.\nKristie Boogert e Jana Novotn\u00e1 erano le detentrici del titolo, ma hanno partecipato con partner differenti, la Boogert con Irina Sp\u00eerlea e la Novotn\u00e1 con Martina Hingis\nLa Boogert e la Sp\u00eerlea hanno perso nel 1\u00ba turno contro Sabine Appelmans e Miriam Oremans.\nLa Hingis e la Novotn\u00e1 hanno battuto in finale 6\u20133, 6\u20130 Alexandra Fusai e Rita Grande."}
{"id": "2939018", "revid": "767487", "url": "https://it.wikipedia.org/wiki?curid=2939018", "title": "Faber Grand Prix 1997", "text": "Il Faber Grand Prix 1997 \u00e8 stato un torneo di tennis giocato sul sintetico indoor. \u00c8 stata la 5\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato a Hannover in Germania dal 17 al 23 febbraio 1997.\nCampionesse.\nSingolare.\n Iva Majoli ha battuto in finale Jana Novotn\u00e1 4\u20136, 7\u20136, 6\u20134\nDoppio.\n Nicole Arendt / Manon Bollegraf hanno battuto in finale Larisa Neiland / Brenda Schultz 4\u20136, 6\u20133, 7\u20136"}
{"id": "2939021", "revid": "1442080", "url": "https://it.wikipedia.org/wiki?curid=2939021", "title": "Faber Grand Prix 1997 - Singolare", "text": "Il singolare del Faber Grand Prix 1997 \u00e8 stato un torneo di tennis facente parte del WTA Tour 1997.\nIva Majoli era la detentrice del titolo e ha battuto in finale 4\u20136, 7\u20136, 6\u20134 Jana Novotn\u00e1.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939024", "revid": "183666", "url": "https://it.wikipedia.org/wiki?curid=2939024", "title": "Karl Koch", "text": "Biografia.\nSi faceva chiamare \"hagbard\", nome preso in prestito da Hagbard Celine, il protagonista della trilogia degli illuminati. \u00c8 famoso per essere stato al centro di un caso di spionaggio informatico durante la guerra fredda, sul finire degli anni ottanta. Lui ed altri ragazzi poco pi\u00f9 che ventenni, tra cui Freke Over, si introdussero nelle reti informatiche dell'Europa occidentale e degli USA, lavorando per il KGB.\n\u00c8 morto in circostanze misteriose, bruciato vivo, ufficialmente per suicidio. In Germania \u00e8 stato girato un film nel 1998 dal titolo \"23\"."}
{"id": "2939032", "revid": "838137", "url": "https://it.wikipedia.org/wiki?curid=2939032", "title": "Faber Grand Prix 1997 - Doppio", "text": "Il doppio del Faber Grand Prix 1997 \u00e8 stato un torneo di tennis facente parte del WTA Tour 1997.\nMeredith McGrath e Larisa Neiland erano le detentrici del titolo, ma solo la Savchenko ha partecipato in coppia con Brenda Schultz.\nLa Savchenko e la Schultz-McCarthy hanno perso in finale 4\u20136, 6\u20133, 7\u20136 contro Nicole Arendt e Manon Bollegraf."}
{"id": "2939035", "revid": "107831", "url": "https://it.wikipedia.org/wiki?curid=2939035", "title": "Bausch &amp; Lomb Championships 1997", "text": "Il Bausch &amp; Lomb Championships 1997 \u00e8 stato un torneo di tennis giocato sulla terra battuta. \u00c8 stata la 18\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato all'Amelia Island Plantation di Amelia Island negli USA dal 7 al 13 aprile 1997.\nCampionesse.\nSingolare.\n Lindsay Davenport ha battuto in finale Mary Pierce 6\u20132, 6\u20133\nDoppio.\n Lindsay Davenport / Jana Novotn\u00e1 hanno battuto in finale Nicole Arendt / Manon Bollegraf 6\u20133, 6\u20130"}
{"id": "2939037", "revid": "110157", "url": "https://it.wikipedia.org/wiki?curid=2939037", "title": "Universit\u00e0 di Santiago di Compostela", "text": "L'Universit\u00e0 di Santiago di Compostela (galiziano: Universidade de Santiago de Compostela, spagnolo: Universidad de Santiago de Compostela) \u00e8 una universit\u00e0 pubblica situata nella citt\u00e0 di Santiago di Compostela in Galizia, Spagna. Un secondo campus si trova a Lugo, sempre in Galizia.\nStoria.\nLe prime tracce dell'Universit\u00e0 si hanno nel 1495 quando viene aperta a Santiago. Nel 1504, Papa Giulio II ne approva la fondazione, anche se non viene riconosciuta fino al 1526 da Papa Clemente VII. Nel 1555 l'istituto inizia a separarsi dagli insegnamenti strettamente religiosi, e grazie all'aiuto del cardinale Juan \u00c1lvarez y Alva de Toledo inizia lo sviluppo di altri campi accademici, tra cui gli emergenti campi scientifici.\nOrganizzazione.\nI servizi dell'universit\u00e0 coprono oltre 1.300.000 metri quadrati. L'universit\u00e0 ha pi\u00f9 di 2.000 insegnanti impegnati nello studio e nella ricerca, oltre 42.000 studenti e pi\u00f9 di 1.000 dipendenti tra amministrazione e servizi."}
{"id": "2939039", "revid": "287204", "url": "https://it.wikipedia.org/wiki?curid=2939039", "title": "Bausch &amp; Lomb Championships 1997 - Singolare", "text": "Il singolare del Bausch &amp; Lomb Championships 1997 \u00e8 stato un torneo di tennis facente parte del WTA Tour 1997.\nIrina Sp\u00eerlea era la detentrice del titolo, ma quest'anno non ha partecipato.\nLindsay Davenport ha battuto in finale 6\u20132, 6\u20133 Mary Pierce.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2939042", "revid": "305248", "url": "https://it.wikipedia.org/wiki?curid=2939042", "title": "PIIGS", "text": ""}
{"id": "2939043", "revid": "838137", "url": "https://it.wikipedia.org/wiki?curid=2939043", "title": "Bausch &amp; Lomb Championships 1997 - Doppio", "text": "Il doppio del Bausch &amp; Lomb Championships 1997 \u00e8 stato un torneo di tennis facente parte del WTA Tour 1997.\nChanda Rubin e Arantxa S\u00e1nchez Vicario erano le detentrici del titolo, ma hanno partecipato con partner differenti, la Rubin con Brenda Schultz e la S\u00e1nchez Vicario con Larisa Neiland.\nLa Rubin e la Schultz-McCarthy hanno perso nei quarti di finale contro la Savchenko e la S\u00e1nchez Vicario.\nLa Savchenko e la S\u00e1nchez Vicario hanno perso in semifinale contro Nicole Arendt e Manon Bollegraf.\nLindsay Davenport e Jana Novotn\u00e1 hanno battuto in finale 6\u20133, 6\u20130 Nicole Arendt e Manon Bollegraf.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939045", "revid": "1543377", "url": "https://it.wikipedia.org/wiki?curid=2939045", "title": "Lansallos", "text": "Lansallos (in lingua cornica: \"Lansalwys\"; 1.600 abitanti ca.) \u00e8 una localit\u00e0 della costa orientale della Cornovaglia in Inghilterra sud-occidentale e, dal punto di vista amministrativo, una parrocchia civile del distretto di Caradon, oltre ad essere una parrocchia ecclesiastica nella diocesi di Truro.\nGeografia fisica.\nCollocazione.\nLansallos si trova tra i villaggi di pescatori di Polperro e Polruan, e a circa 47\u00a0km ad ovest di Plymouth.\nEtimologia.\nIl termine cornico \"Lansalwys\" significa \"sito ecclesiastico (in lingua cornico: \"lan\") dal nome \"Alwys\" o \"Alban\"\"."}
{"id": "2939046", "revid": "107831", "url": "https://it.wikipedia.org/wiki?curid=2939046", "title": "Citizen Cup 1997", "text": "Il Citizen Cup 1997 \u00e8 stato un torneo di tennis giocato sulla terra battuta. \u00c8 stata la 13\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato ad Amburgo in Germania dal 28 aprile al 4 maggio 1997.\nCampionesse.\nSingolare.\n Iva Majoli ha battuto in finale Ruxandra Dragomir 6\u20133, 6\u20132\nDoppio.\n Anke Huber / Mary Pierce hanno battuto in finale Ruxandra Dragomir / Iva Majoli 2\u20136, 7\u20136, 6\u20132"}
{"id": "2939048", "revid": "1442080", "url": "https://it.wikipedia.org/wiki?curid=2939048", "title": "Citizen Cup 1997 - Singolare", "text": "Il singolare del Citizen Cup 1997 \u00e8 stato un torneo di tennis facente parte del WTA Tour 1997.\nArantxa S\u00e1nchez Vicario era la detentrice del titolo, ma ha perso nel 2\u00ba turno contro Petra Langrov\u00e1.\nIva Majoli ha battuto in finale 6\u20133, 6\u20132 Ruxandra Dragomir.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939052", "revid": "838137", "url": "https://it.wikipedia.org/wiki?curid=2939052", "title": "Citizen Cup 1997 - Doppio", "text": "Il doppio del Citizen Cup 1997 \u00e8 stato un torneo di tennis facente parte del WTA Tour 1997.\nArantxa S\u00e1nchez Vicario e Brenda Schultz erano le detentrici del titolo, ma hanno partecipato con partner differenti, la S\u00e1nchez Vicario con In\u00e9s Gorrochategui e la Schultz-McCarthy con Larisa Neiland.\nLa Savchenko e la Schultz-McCarthy hanno perso nel 1\u00ba turno contro Ruxandra Dragomir e Iva Majoli.\nLa Gorrochategui e la S\u00e1nchez Vicario hanno perso nei quarti di finale contro la Dragomir e la Majoli.\nAnke Huber e Mary Pierce hanno battuto in finale 2\u20136, 7\u20136, 6\u20132 la Dragomir e la Majoli."}
{"id": "2939054", "revid": "31909699", "url": "https://it.wikipedia.org/wiki?curid=2939054", "title": "Frances Amelia Yates", "text": ""}
{"id": "2939055", "revid": "474175", "url": "https://it.wikipedia.org/wiki?curid=2939055", "title": "Para (torrente)", "text": "Il torrente Para \u00e8 un torrente della provincia di Forl\u00ec-Cesena, in Emilia-Romagna, affluente del fiume Savio.\nDecorso.\nLa sorgente presenta due rami che hanno modellato lo sperone su cui sorge l'abitato di Capanna, e scorre nella valle fino al lago di Quarto, con una lunghezza di 14\u00a0km dalla confluenza delle due Pare. Affluente del Para \u00e8 il torrente Alferello.\nIl ramo sud (\"Para delle Velle\") ha una lunghezza di 2,5\u00a0km fino alla sorgente fonte del Campaccio (1050\u00a0m s.l.m.) ed \u00e8 anche alimentato dal fosso di Sant\u2019Alberico, da considerarsi il prolungamento del torrente.\nIl ramo nord (\"Para di Fondamula\") di lunghezza 1,8\u00a0km fino alla sorgente fonte della Mula (950\u00a0m s.l.m.) ed \u00e8 anche alimentato dal fosso della Cella e dal fosso della Parella.\nLa Valle della Para, compresa nella Valle del Savio, si sviluppa, seguendo una direttrice sud-nord, dallo spartiacque appenninico del versante adriatico fino al lago di Quarto.\nLa catena montuosa dello spartiacque comprende le seguenti cime: (da est ad ovest) \"monte Aquilone\" con le due propaggini del \"Poggio del Passino\" (1334\u00a0m) e \"Citorio\" (1310\u00a0m), \"Croce della Costa\" (1350\u00a0m), \"Pian del Brigo\" (1334\u00a0m) e \"Monticino\" (1348\u00a0m).\nSul crinale orientale, il \"monte della Faggiola vecchia\" (1099\u00a0m) e \"monte Castello\" (m 984) separano la valle da quella del Senatello-Marecchia.\nAd occidente il \"monte di Osseto\" (1059\u00a0m) ed il \"monte della Rocchetta\" (1037\u00a0m) fanno da spartiacque con la valletta del fosso della Trappola-Rio, affluente della Para nella bassa valle, chiudendo a nord con l'abitato di Castelpriore (835\u00a0m)."}
{"id": "2939059", "revid": "287204", "url": "https://it.wikipedia.org/wiki?curid=2939059", "title": "International Women's Open 1997", "text": "L'International Women's Open 1997 \u00e8 stato un torneo di tennis giocato sull'erba. \n\u00c8 stata la 23\u00aa edizione del \"torneo di Eastbourne\", che fa parte della categoria Tier II nell'ambito del WTA Tour 1997. \nSi \u00e8 giocato a Eastbourne in Inghilterra, dal 17 al 22 giugno 1997.\nCampionesse.\nSingolare.\n Arantxa S\u00e1nchez Vicario vs. Jana Novotn\u00e1\nDoppio.\n Lori McNeil / Helena Sukov\u00e1 vs. Nicole Arendt / Manon Bollegraf"}
{"id": "2939063", "revid": "287204", "url": "https://it.wikipedia.org/wiki?curid=2939063", "title": "International Women's Open 1997 - Singolare", "text": "Il doppio dell'International Women's Open 1997 \u00e8 stato un torneo di tennis facente parte del WTA Tour 1997.\nMonica Seles era la detentrice del titolo, ma ha perso nei quarti di finale contro Brenda Schultz.\nLe finaliste erano Arantxa S\u00e1nchez Vicario e Jana Novotn\u00e1.\nIl torneo \u00e8 stato cancellato per pioggia.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939066", "revid": "1543377", "url": "https://it.wikipedia.org/wiki?curid=2939066", "title": "Stricken", "text": "Stricken \u00e8 il secondo singolo estratto da \"Ten Thousand Fists\", terzo album del gruppo musicale alternative metal statunitense Disturbed. \"Stricken\" \u00e8 stato certificato disco d'oro negli Stati Uniti dalla RIAA il 18 agosto 2008 per aver venduto 500.000 copie. \u00c8 una delle prime canzoni dei Disturbed ad includere un assolo di chitarra.\nLa canzone \u00e8 inserita nel gioco \"\".\nVideo musicale.\nIl video musicale per questa canzone \u00e8 stato filmato in un ospedale abbandonato, in cui nel 1984 vennero filmate alcune scene del film horror \"Nightmare - Dal profondo della notte\".\nControversie.\nNel video non compare quasi mai il nuovo bassista John Moyer, al che Draiman dovette rispondere alle numerose richieste di spiegazioni da parte dei fan, rassicurando che il lavoro con Moyer stava procedendo \u00abeccezionalmente bene\u00bb ma che comunque aveva un lungo percorso davanti a s\u00e9 prima di diventare un membro a tutti gli effetti. Pi\u00f9 tardi anche il chitarrista Dan Donegan parl\u00f2 al riguardo, in particolare dicendo che la band non doveva rispondere a nessuno delle decisioni prese al proprio interno e citando coloro che non si accontentavano delle numerose risposte, anche personali, fornite dai membri, i quali concedevano ai fan di entrare a far parte della loro famiglia."}
{"id": "2939068", "revid": "838137", "url": "https://it.wikipedia.org/wiki?curid=2939068", "title": "International Women's Open 1997 - Doppio", "text": "Il doppio dell'International Women's Open 1997 \u00e8 stato un torneo di tennis facente parte del WTA Tour 1997.\nJana Novotn\u00e1 e Arantxa S\u00e1nchez Vicario erano le detentrici del titolo , ma hanno partecipato con partner differenti, la Novotn\u00e1 con Mary Joe Fern\u00e1ndez e la S\u00e1nchez Vicario con Chanda Rubin.\nLa Rubin e la S\u00e1nchez Vicario hanno perso nel 1\u00ba turno contro Alexandra Fusai e Nathalie Tauziat.\nLa Fern\u00e1ndez e la Novotn\u00e1 hanno perso nei quarti di finale contro Naoko Kijimuta e Miho Saeki.\nLe finaliste erano Lori McNeil e Helena Sukov\u00e1 contro Nicole Arendt e Manon Bollegraf."}
{"id": "2939069", "revid": "30610", "url": "https://it.wikipedia.org/wiki?curid=2939069", "title": "John Barth", "text": "Biografia.\nNato a Cambridge, nel Maryland, ha studiato alla scuola d'arte \"Julliard\" di New York e, successivamente, all'Universit\u00e0 Johns Hopkins dove si laure\u00f2 nel 1952. \u00c8 stato professore alla Pennsylvania State University dal 1953 al 1965, alla State University of New York di Buffalo dal 1965 al 1973 ed alla Johns Hopkins dal 1973 to 1995, prima di ritirarsi dall'attivit\u00e0 di docenza.\nBarth esordisce come scrittore nel 1956 con \"L'opera galleggiante\", a cui fa seguito \"Fine della strada\" del 1958. In questi due romanzi l'autore affronta tematiche controverse come il suicidio e l'aborto. Il 1960 \u00e8 l'anno di pubblicazione di \"Il coltivatore del Maryland\", romanzo epico-satirico che tratta il tema della colonizzazione del Maryland ed \u00e8 basato sulla vita di un poeta, Ebenezer Cook, che scrisse un poema dallo stesso titolo. L'opera risulta ampia, strutturata e dispersiva, piena di digressioni e storie nelle storie. Il protagonista, Ebenezer Cook appunto, \u00e8 un innocente simile al \"Candido\" di Voltaire che si propone di scrivere un poema epico-eroico ma, venendo disilluso, finisce per comporre una mordente satira.\nI suoi lavori successivi sono \"Giles ragazzo-capra\" e \"La casa dell'allegria\". Con \"Chimera\" si aggiudica nel 1973 il National Book Award per la narrativa ex aequo con \"Augustus\" di John Williams.\nBarth ha preso parte alla discussione teorica circa il declino dell'importanza del romanzo come forma letteraria; su tale argomento ha anche pubblicato un saggio intitolato \"The Literature of Exhaustion\", paragonabile a \"Morte dell'autore\" di Roland Barthes."}
{"id": "2939071", "revid": "767487", "url": "https://it.wikipedia.org/wiki?curid=2939071", "title": "Bank of the West Classic 1997", "text": "Il Bank of the West Classic 1997 \u00e8 stato un torneo di tennis giocato sul cemento.\n\u00c8 stata la 26\u00aa edizione del torneo, che fa parte della categoria Tier II nell'ambito del WTA Tour 1997.\nSi \u00e8 giocato al Taube Tennis Center di Stanford (California) negli Stati Uniti, dal 21 al 27 luglio 1997.\nCampionesse.\nSingolare.\n Martina Hingis ha battuto in finale Conchita Mart\u00ednez 6\u20130, 6\u20132\nDoppio.\n Lindsay Davenport / Martina Hingis hanno battuto in finale Conchita Mart\u00ednez / Patricia Tarabini 6\u20131, 6\u20133"}
{"id": "2939074", "revid": "1442080", "url": "https://it.wikipedia.org/wiki?curid=2939074", "title": "Bank of the West Classic 1997 - Singolare", "text": "Il singolare del Bank of the West Classic 1997 \u00e8 stato un torneo di tennis facente parte del WTA Tour 1997.\nMartina Hingis era la detentrice del titolo e ha battuto in finale 6\u20130, 6\u20132 Conchita Mart\u00ednez.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939081", "revid": "838137", "url": "https://it.wikipedia.org/wiki?curid=2939081", "title": "Bank of the West Classic 1997 - Doppio", "text": "Il doppio del Bank of the West Classic 1997 \u00e8 stato un torneo di tennis facente parte del WTA Tour 1997.\nLindsay Davenport e Mary Joe Fern\u00e1ndez erano le detentrici del titolo, ma solo la Davenport ha partecipato in coppia con Martina Hingis.\nLa Davenport e la Hingis hanno battuto in finale 6\u20131, 6\u20133 Conchita Mart\u00ednez e Patricia Tarabini."}
{"id": "2939082", "revid": "219355", "url": "https://it.wikipedia.org/wiki?curid=2939082", "title": "PIGGS", "text": ""}
{"id": "2939085", "revid": "287204", "url": "https://it.wikipedia.org/wiki?curid=2939085", "title": "San Diego Open 1997", "text": "Il San Diego Open 1997 \u00e8 stato un torneo di tennis giocato sul cemento. \n\u00c8 stata la 19\u00aa edizione del torneo di San Diego, che fa parte della categoria Tier II nell'ambito del WTA Tour 1997\nSi \u00e8 giocato a San Diego negli USA dal 28 luglio al 3 agosto 1997.\nCampionesse.\nSingolare.\n Martina Hingis ha battuto in finale Monica Seles 7\u20136, 6\u20134\nDoppio.\n Martina Hingis / Arantxa S\u00e1nchez Vicario hanno battuto in finale Amy Frazier / Kimberly Po 6\u20133, 7\u20135"}
{"id": "2939087", "revid": "31910101", "url": "https://it.wikipedia.org/wiki?curid=2939087", "title": "Frances A. Yates", "text": ""}
{"id": "2939088", "revid": "1442080", "url": "https://it.wikipedia.org/wiki?curid=2939088", "title": "San Diego Open 1997 - Singolare", "text": "Il singolare del San Diego Open 1997 \u00e8 stato un torneo di tennis facente parte del WTA Tour 1997.\nKimiko Date era la detentrice del titolo, ma quest'anno non ha partecipato.\nMartina Hingis ha battuto in finale 7\u20136, 6\u20134 Monica Seles.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939092", "revid": "838137", "url": "https://it.wikipedia.org/wiki?curid=2939092", "title": "San Diego Open 1997 - Doppio", "text": "Il doppio del San Diego Open 1997 \u00e8 stato un torneo di tennis facente parte del WTA Tour 1997.\nGigi Fern\u00e1ndez e Conchita Mart\u00ednez erano le detentrici del titolo, ma hanno partecipato con partner differenti, la Fern\u00e1ndez con Nata\u0161a Zvereva e la Mart\u00ednez con Patricia Tarabini.\nLa Fern\u00e1ndez e la Zvereva hanno perso nel 1\u00ba turno contro Amy Frazier e Kimberly Po.\nLa Mart\u00ednez e la Tarabini hanno perso nei quarti di finale contro la Frazier e la Po.\nMartina Hingis e Arantxa S\u00e1nchez Vicario hanno battuto in finale 6\u20133, 7\u20135 la Frazier e la Po."}
{"id": "2939095", "revid": "118795829", "url": "https://it.wikipedia.org/wiki?curid=2939095", "title": "East West Bank Classic 1997", "text": "L'East West Bank Classic 1997 \u00e8 stato un torneo di tennis giocato sul cemento.\n\u00c8 stata la 24\u00aa edizione del torneo, che fa parte della categoria Tier II nell'ambito del WTA Tour 1997.\nSi \u00e8 giocato a Manhattan Beach vicino a Los Angeles negli Stati Uniti, dal 4 al 10 agosto 1997.\nCampionesse.\nSingolare.\n Monica Seles ha battuto in finale Lindsay Davenport 5\u20137, 7\u20135, 6\u20134\nDoppio.\n Yayuk Basuki / Caroline Vis hanno battuto in finale Larisa Neiland / Helena Sukov\u00e1 7\u20136, 6\u20133"}
{"id": "2939100", "revid": "1123126", "url": "https://it.wikipedia.org/wiki?curid=2939100", "title": "Unione protestante", "text": ""}
{"id": "2939102", "revid": "1442080", "url": "https://it.wikipedia.org/wiki?curid=2939102", "title": "East West Bank Classic 1997 - Singolare", "text": "Il singolare dell'East West Bank Classic 1997 \u00e8 stato un torneo di tennis facente parte del WTA Tour 1997.\nLindsay Davenport era la detentrice del titolo, ma ha perso in finale 5\u20137, 7\u20135, 6\u20134 contro Monica Seles.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939106", "revid": "76963", "url": "https://it.wikipedia.org/wiki?curid=2939106", "title": "Dianne Kay", "text": "\u00c8 principalmente nota per il ruolo di Nancy Bradford, nel telefilm \"La famiglia Bradford\" (1977-1981).\nBiografia.\nIl suo esordio come attrice cinematografica, accompagnato da quello televisivo con la serie che le ha portato notoriet\u00e0, \u00e8 in un ruolo di primo piano nel film del 1979, diretto da Steven Spielberg, \"\" (\"1941\").\nL'ultima apparizione quale attrice risale al 1999.\nFilmografia.\n- \"La signora in giallo\" - Episodio 3, IV stagione in \"Chiamo a testimoniare Jessica Fletcher\" 1987."}
{"id": "2939107", "revid": "155634", "url": "https://it.wikipedia.org/wiki?curid=2939107", "title": "Lega Nazionale B 2008-2009 (hockey su ghiaccio)", "text": "La stagione 2008-2009 della Lega Nazionale B ha visto laurearsi campione il Lausanne HC."}
{"id": "2939109", "revid": "838137", "url": "https://it.wikipedia.org/wiki?curid=2939109", "title": "East West Bank Classic 1997 - Doppio", "text": "Il doppio dell'East West Bank Classic 1997 \u00e8 stato un torneo di tennis facente parte del WTA Tour 1997.\nLindsay Davenport e Nata\u0161a Zvereva erano le detentrici del titolo ma hanno partecipato con partner differenti, la Davenport con Chanda Rubin e la Zvereva con Gigi Fern\u00e1ndez.\nLa Fern\u00e1ndez e la Zvereva hanno perso nel 1\u00ba turno contro Anna Kurnikova e Ai Sugiyama, cos\u00ec come la Davenport e la Rubin contro Katrina Adams e Patricia Tarabini.\nYayuk Basuki e Caroline Vis hanno battuto in finale 7\u20136, 6\u20133 Larisa Neiland e Helena Sukov\u00e1."}
{"id": "2939117", "revid": "228587", "url": "https://it.wikipedia.org/wiki?curid=2939117", "title": "Ecclesia (allegoria)", "text": "Le raffigurazioni dell'Ecclesia e della Sinagoga si ritrovano sovente nelle chiese medievali sotto forma di allegorie personificate della Chiesa cristiana (l'Ecclesia) e dell'Ebraismo e della teologia della sostituzione (la Sinagoga).\nL'Ecclesia \u00e8 rappresentata da una donna di bell'aspetto, per lo pi\u00f9 con una corona, che tiene in mano una croce, simbolo del Cristianesimo e un calice o talvolta uno scettro. \nLa si ritrova in coppia oppure che fronteggia la raffigurazione della Sinagoga, anch'essa rappresentata da una donna per\u00f2 senza corona (che talvolta giace per terra) e con gli occhi bendati alludendo alla sua cecit\u00e0 nei confronti della figura di Ges\u00f9 Cristo come Messia. Mentre l'Ecclesia viene rappresentata come una figura trionfante e sorridente la Sinagoga spesso distoglie lo sguardo, talvolta ha fra le mani una lancia spezzata e a volte \u00e8 rappresentata vicino al diavolo. Le due figure rappresentano il rapporto, in epoca medievale, fra Cristianesimo ed Ebraismo. \nLe due figure si trovano in alcune chiese medievali come:"}
{"id": "2939119", "revid": "2519", "url": "https://it.wikipedia.org/wiki?curid=2939119", "title": "Sinagoga (allegoria)", "text": ""}
{"id": "2939120", "revid": "899609", "url": "https://it.wikipedia.org/wiki?curid=2939120", "title": "Hesse-Kassel", "text": ""}
{"id": "2939121", "revid": "899609", "url": "https://it.wikipedia.org/wiki?curid=2939121", "title": "Hessen-Kassel", "text": ""}
{"id": "2939122", "revid": "899609", "url": "https://it.wikipedia.org/wiki?curid=2939122", "title": "Hessen Kassel", "text": ""}
{"id": "2939123", "revid": "287204", "url": "https://it.wikipedia.org/wiki?curid=2939123", "title": "U.S. Women's Hard Court Championships 1997", "text": "L'U.S. Women's Hard Court Championships 1997 \u00e8 stato un torneo di tennis giocato sul cemento.\n\u00c8 stata la 30\u00aa edizione del torneo, che fa parte della categoria Tier II nell'ambito del WTA Tour 1997.\nSi \u00e8 giocato allo Stone Mountain Tennis Center di Atlanta negli Stati Uniti, dal 18 al 24 agosto 1997.\nCampionesse.\nSingolare.\n Lindsay Davenport ha battuto in finale Sandrine Testud 6\u20134, 6\u20131\nDoppio.\n Nicole Arendt / Manon Bollegraf hanno battuto in finale Alexandra Fusai / Nathalie Tauziat 6\u20137, 6\u20133, 6\u20132"}
{"id": "2939124", "revid": "339392", "url": "https://it.wikipedia.org/wiki?curid=2939124", "title": "U.S. Women's Hard Court Championships", "text": ""}
{"id": "2939126", "revid": "111871336", "url": "https://it.wikipedia.org/wiki?curid=2939126", "title": "U.S. Women's Hard Court Championships 1997 - Singolare", "text": "Il singolare del torneo di tennis U.S. Women's Hard Court Championships 1997, facente parte del WTA Tour 1997, ha avuto come vincitrice Lindsay Davenport che ha battuto in finale 6\u20134, 6\u20131 Sandrine Testud.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939129", "revid": "1442080", "url": "https://it.wikipedia.org/wiki?curid=2939129", "title": "U.S. Women's Hard Court Championships 1997 - Doppio", "text": "Il doppio del torneo di tennis U.S. Women's Hard Court Championships 1997, facente parte del WTA Tour 1997, ha avuto come vincitrici Nicole Arendt e Manon Bollegraf che hanno battuto in finale 6\u20137, 6\u20133, 6\u20132 Alexandra Fusai e Nathalie Tauziat."}
{"id": "2939130", "revid": "767487", "url": "https://it.wikipedia.org/wiki?curid=2939130", "title": "Toyota Princess Cup 1997", "text": "Il Toyota Princess Cup 1997 \u00e8 stato un torneo di tennis giocato sul cemento. \u00c8 stata la 1\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato al Ariake Coliseum di Tokyo in Giappone, dal 15 al 21 settembre 1997.\nCampionesse.\nSingolare.\n Monica Seles ha battuto in finale Arantxa S\u00e1nchez Vicario 6\u20131, 3\u20136, 7\u20136\nDoppio.\n Monica Seles / Ai Sugiyama hanno battuto in finale Julie Halard-Decugis / Chanda Rubin 6\u20131, 6\u20130"}
{"id": "2939134", "revid": "290948", "url": "https://it.wikipedia.org/wiki?curid=2939134", "title": "Scambiatore Ljungstr\u00f6m", "text": "Lo scambiatore di calore Ljungstr\u00f6m \u00e8 uno scambiatore di calore di tipo rigenerativo, inventato dall'ingegnere svedese Fredrik Ljungstr\u00f6m e brevettato nel 1930.\nIl dispositivo \u00e8 costituito da un cilindro rotante, da cui passano i fluidi che devono scambiarsi il calore; al suo interno sono ricavati dei setti grazie a dei lamierini ondulati. Attraverso ciascun settore passano i due fluidi in tempi successivi, per cui un inconveniente degli scambiatori Ljungstr\u00f6m \u00e8 costituito dalla parziale miscelazione tra i due fluidi.\nApplicazioni.\nViene usualmente impiegato all'interno delle grandi centrali a vapore per la produzione di energia elettrica.\nI gas di scarico di un comune generatore di vapore sono scaricati ad una temperatura di oltre 300 \u00b0C; trattandosi di gas a temperatura relativamente bassa, \u00e8 conveniente sfruttare il contenuto termico per riscaldare l'aria comburente che viene addotta ai combustori.\nIl Ljungstr\u00f6m \u00e8 alimentato contemporaneamente da gas di scarico ed aria comburente, attraverso condotte collocate ai due settori circolari del Ljungstr\u00f6m."}
{"id": "2939135", "revid": "1442080", "url": "https://it.wikipedia.org/wiki?curid=2939135", "title": "Toyota Princess Cup 1997 - Singolare", "text": "Il singolare del torneo di tennis Toyota Princess Cup 1997, facente parte del WTA Tour 1997, ha avuto come vincitrice Monica Seles che ha battuto in finale 6\u20131, 3\u20136, 7\u20136 Arantxa S\u00e1nchez Vicario.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939136", "revid": "1442080", "url": "https://it.wikipedia.org/wiki?curid=2939136", "title": "Toyota Princess Cup 1997 - Doppio", "text": "Il doppio del torneo di tennis Toyota Princess Cup 1997, facente parte del WTA Tour 1997, ha avuto come vincitrici Monica Seles e Ai Sugiyama che hanno battuto in finale 6\u20131, 6\u20130 Julie Halard-Decugis e Chanda Rubin."}
{"id": "2939141", "revid": "163662", "url": "https://it.wikipedia.org/wiki?curid=2939141", "title": "Stato federato", "text": "Uno Stato federato \u00e8 una parte territoriale e costituzionale di una pi\u00f9 ampia comunit\u00e0 rappresentata da uno Stato federale. Tali stati differiscono completamente dal concetto di Stato stabilito dal diritto internazionale, cio\u00e8 inteso come entit\u00e0 giuridica dotata di sovranit\u00e0.\n\u00c8 importante sottolineare che, quando gli Stati decidono di federarsi, non hanno una propria posizione come entit\u00e0 riconosciuta dal diritto internazionale, sebbene storicamente si ricorda la parziale eccezione di Ucraina e Bielorussia gi\u00e0 membri dell'Organizzazione delle Nazioni Unite quando erano ancora parte dell'Unione delle Repubbliche Socialiste Sovietiche. L'unione federale \u00e8 in tal caso riconosciuta ad ogni modo come unica e singola entit\u00e0 giuridica ai fini del diritto amministrativo. Uno Stato federato detiene giurisdizione amministrativa su un territorio geografico definito ed \u00e8 una forma di suddivisione amministrativa.\nIn alcuni casi una federazione \u00e8 stata creata da un'unione di entit\u00e0 politiche che possono essere sia indipendenti che territori dipendenti da un'altra entit\u00e0 (si parla comunemente di colonialismo). In altri casi gli Stati federati sono stati creati gi\u00e0 come stati unitari. Nel momento in cui una costituzione federale entra in atto, le norme che disciplinano il rapporto tra i poteri federali e quelli regionali diventano parte del diritto costituzionale del Paese e non del diritto internazionale.\nNei Paesi con costituzione federale vi \u00e8 una divisione del potere tra il governo centrale e gli stati componenti la federazione. Queste entit\u00e0, siano essi stati, province, cantoni o altro, sono parzialmente soggetti all'autogoverno e ad essi \u00e8 concessa e garantita una certa autonomia, che tuttavia varia notevolmente da una federazione all'altra (a seconda che questa sia monarchia, repubblica o altro). \nA seconda della forma di decentramento dei poteri, lo Stato federato pu\u00f2 assumere poteri legislativi autonomi rispetto al governo centrale, seppur in vario modo soggetti al sindacato di legittimit\u00e0 costituzionale dell\u2019ordinamento federale. Il diritto che regola la relazione tra i poteri federali e quelli regionali pu\u00f2 essere inoltre modificato attraverso la Costituzione."}
{"id": "2939144", "revid": "767487", "url": "https://it.wikipedia.org/wiki?curid=2939144", "title": "Sparkassen Cup 1997", "text": "Lo Sparkassen Cup 1997 \u00e8 stato un torneo femminile di tennis giocato sul sintetico indoor. \u00c8 stata l'8\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato a Lipsia in Germania, dal 22 al 28 settembre 1997.\nCampionesse.\nSingolare.\n Jana Novotn\u00e1 ha battuto in finale Amanda Coetzer 6\u20132, 4\u20136, 6\u20133\nDoppio.\n Martina Hingis / Jana Novotn\u00e1 hanno battuto in finale Yayuk Basuki / Helena Sukov\u00e1 6\u20132, 6\u20132"}
{"id": "2939149", "revid": "486946", "url": "https://it.wikipedia.org/wiki?curid=2939149", "title": "Assiano (dialetto)", "text": ""}
{"id": "2939150", "revid": "1442080", "url": "https://it.wikipedia.org/wiki?curid=2939150", "title": "Sparkassen Cup 1997 - Singolare", "text": "Il singolare del Sparkassen Cup 1997 \u00e8 stato un torneo di tennis facente parte del WTA Tour 1997.\nAnke Huber era la detentrice del titolo, ma ha perso in semifinale contro Jana Novotn\u00e1.\nJana Novotn\u00e1 ha battuto in finale 6\u20132, 4\u20136, 6\u20133 Amanda Coetzer.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939152", "revid": "838137", "url": "https://it.wikipedia.org/wiki?curid=2939152", "title": "Sparkassen Cup 1997 - Doppio", "text": "Il doppio del Sparkassen Cup 1997 \u00e8 stato un torneo di tennis facente parte del WTA Tour 1997.\nKristie Boogert e Nathalie Tauziat erano le detentrici del titolo, ma solo la Boogert ha partecipato in coppia con Amanda Coetzer.\nLa Boogert e la Coetzer hanno perso in semifinale contro Yayuk Basuki e Helena Sukov\u00e1.\nMartina Hingis e Jana Novotn\u00e1 hanno battuto in finale 6\u20132, 6\u20132 Yayuk Basuki e Helena Sukov\u00e1."}
{"id": "2939153", "revid": "344503", "url": "https://it.wikipedia.org/wiki?curid=2939153", "title": "Josh Zuckerman", "text": "Biografia.\nJosh Zuckerman nasce a Los Altos dove pass\u00f2 i suoi primi anni di vita e frequent\u00f2 la Bullis-Purisima Elementary School. Dopo aver finito il settimo grado alla Egan Junior High School in cui era stato anche eletto presidente del corpo studentesco, si trasfer\u00ec a Los Angeles per iniziare la sua carriera recitativa.\nJosh ha anche frequentato la Buckley School a Sherman Oaks e nel 2003 frequentava l'Universit\u00e0 di Princeton dove era un membro della \"Delta Kappa Epsilon Fraternity\".\nTra il 2009 e il 2010 \u00e8 stato impegnato nella serie televisiva \"Desperate Housewives\" nel ruolo di Eddie Orlofsky.\nNel 2011 l'attore \u00e8 stato impegnato nel ruolo di Max nella serie televisiva \"90210\".\nDoppiatori italiani.\nNelle versioni in italiano dei suoi film, Josh Zuckerman \u00e8 stato doppiato da:"}
{"id": "2939157", "revid": "107831", "url": "https://it.wikipedia.org/wiki?curid=2939157", "title": "Porsche Tennis Grand Prix 1997", "text": "Il Porsche Tennis Grand Prix 1997 \u00e8 stato un torneo femminile di tennis giocato sul cemento indoor. \n\u00c8 stata la 20\u00aa edizione del Porsche Tennis Grand Prix, che fa parte della categoria Tier II nell'ambito del WTA Tour 1997.\nSi \u00e8 giocato nel Filderstadt Tennis Club di Filderstadt in Germania, dal 6 al 12 ottobre 1997.\nCampionesse.\nSingolare.\n Martina Hingis ha battuto in finale Lisa Raymond 6\u20134, 6\u20132\nDoppio.\n Martina Hingis / Arantxa S\u00e1nchez Vicario hanno battuto in finale Lindsay Davenport / Jana Novotn\u00e1 7\u20136, 3\u20136, 7\u20136"}
{"id": "2939161", "revid": "287204", "url": "https://it.wikipedia.org/wiki?curid=2939161", "title": "Porsche Tennis Grand Prix 1997 - Singolare", "text": "Il singolare del Porsche Tennis Grand Prix 1997 \u00e8 stato un torneo di tennis facente parte del WTA Tour 1997.\nMartina Hingis era la detentrice del titolo e ha battuto in finale 6\u20134, 6\u20132 Lisa Raymond.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939162", "revid": "154893", "url": "https://it.wikipedia.org/wiki?curid=2939162", "title": "Struttura di Widmanst\u00e4tten", "text": ""}
{"id": "2939163", "revid": "71433", "url": "https://it.wikipedia.org/wiki?curid=2939163", "title": "I \u2665 Huckabees - Le strane coincidenze della vita", "text": ""}
{"id": "2939164", "revid": "330270", "url": "https://it.wikipedia.org/wiki?curid=2939164", "title": "Monsignor della Casa", "text": ""}
{"id": "2939166", "revid": "838137", "url": "https://it.wikipedia.org/wiki?curid=2939166", "title": "Porsche Tennis Grand Prix 1997 - Doppio", "text": "Il doppio del Porsche Tennis Grand Prix 1997 \u00e8 stato un torneo di tennis facente parte del WTA Tour 1997.\nNicole Arendt e Jana Novotn\u00e1 erano le detentrici del titolo, ma solo la Novotn\u00e1 ha partecipato in coppia con Lindsay Davenport.\nLa Davenport e la Novotn\u00e1 hanno perso in finale 7\u20136, 3\u20136, 7\u20136 contro Martina Hingis e Arantxa S\u00e1nchez Vicario."}
{"id": "2939170", "revid": "251304", "url": "https://it.wikipedia.org/wiki?curid=2939170", "title": "Egeo (incrociatore ausiliario)", "text": "L'Egeo \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nIl servizio come nave mercantile.\nCostruita tra il 1925 ed il 1927 nello Stabilimento Tecnico Triestino insieme alle gemelle \"Rodi\", \"Egitto\" e \"Citt\u00e0 di Bari\", l'\"Egeo\" era originariamente una motonave passeggeri da 3311 (per altre fonti 3220) tonnellate di stazza lorda e 1882 tonnellate di stazza netta. Cinque stive della capienza di 4153 metri cubi permettevano una portata lorda di 2450 tonnellate, mentre nelle cabine potevano trovare posto in tutto 83 passeggeri. Un motore Diesel B &amp; W, della potenza di 1950 HP, consumando 9,3 tonnellate di carburante al giorno, azionava una singola elica, consentendo una velocit\u00e0 di 12,5 (per altre fonti 15) nodi.\nIscritta con matricola 300 al Compartimento marittimo di Venezia, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari), che il 4 aprile 1932 conflu\u00ec, insieme ad alcune altre compagnie di navigazione adriatiche, nella Compagnia Adriatica di Navigazione, con sede a Venezia. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione.\nNei primi anni trenta si progett\u00f2 di trasformare, in caso di guerra, \"Egeo\", \"Egitto\" e \"Citt\u00e0 di Bari\" in portaerei di scorta, progetto che rimase comunque lettera morta.\nNel suo primo periodo di servizio l'\"Egeo\" venne utilizzata sulla linea numero 57 dall'Adriatico alla Siria, venendo poi trasferita, dopo il passaggio all'Adriatica, alla linea 54 Adriatico-Il Pireo-Turchia. Dal 12 dicembre 1937 al 17 marzo 1938 la motonave venne sottoposta a lavori di rimodernamento. Terminati i lavori, il 27 marzo 1938 la nave torn\u00f2 in servizio, stavolta sulla linea 48, dal Mar Tirreno alla Grecia ed all'Egitto, servizio che prosegu\u00ec sino all'8 giugno 1940.\nLa seconda guerra mondiale.\n1940.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario. Essa rispondeva alle caratteristiche prescritte per tale impiego: tonnellaggio contenuto ma comunque sufficiente da consentire la navigazione d\u2019altura senza problemi, velocit\u00e0 intorno ai 15 nodi e possibilit\u00e0 di essere impiegato in missioni veloci di trasporto.\nPer questa ragione il 15 giugno 1940, cinque giorni dopo l'entrata dell'Italia nella seconda guerra mondiale, la motonave venne requisita a Pola dalla Regia Marina e subito iscritta nel ruolo del naviglio ausiliario dello Stato come incrociatore ausiliario, venendo armata con due cannoni da 102/45 mm e cinque mitragliere da 13,2 mm. Analoga sorte ebbero \"Egitto\" e \"Citt\u00e0 di Bari\", mentre la \"Rodi\", sorpresa dalla dichiarazione di guerra a Malta, venne immediatamente catturata. Gli incrociatori ausiliari venivano solitamente impiegati in missioni di scorta a convogli di minore importanza sulle rotte meno insidiate (come quelle verso l'Albania), nonch\u00e9 di trasporto truppe e materiali, compiti cui venne infatti destinato l'\"Egeo\". L'equipaggio venne militarizzato ed assunse il comando dell'unit\u00e0 il capitano di fregata Ugo Fiorelli.\nIl 21 ottobre 1940, con la ricostituzione del Comando Superiore Traffico Albania (Maritrafalba, in precedenza gi\u00e0 attivo dal 5 settembre al 12 ottobre 1940), l'\"Egeo\" venne messo a disposizione di tale Comando come riserva in caso dell'impossibilit\u00e0 di utilizzare uno o pi\u00f9 degli altri incrociatori ausiliari assegnati a Maritrafalba per il servizio di scorta convogli da e per l'Albania.\nIl 10 novembre, alle quattro del mattino, l'\"Egeo\" lasci\u00f2 Bari alla volta di Brindisi, insieme all'anziana torpediniera \"Solferino\", per scortarvi i piroscafi \"Sardegna\", \"Titania\" e \"Tagliamento\": il convoglio faceva parte di un gruppo di due, che trasportavano complessivamente 1178 militari, 6 veicoli, 1145 quadrupedi e 229 tonnellate di materiali. Giunte a Brindisi alle sette del mattino, l'\"Egeo\" e la \"Solferino\" ne ripartirono l'indomani alle 7:15 insieme ad un'altra vecchia torpediniera, la \"Nicola Fabrizi\", per scortare a Valona, dove giunsero alle 17:45, il \"Sardegna\" e la motonave \"Citt\u00e0 di Savona\".\nIl 13 novembre, alle due di notte, l'incrociatore ausiliario part\u00ec da Bari insieme alle torpediniere \"Antares\" e \"Monzambano\", di scorta ad un convoglio composto dalla motonave \"Citt\u00e0 di Marsala\" e dai piroscafi \"Italia\", \"Firenze\" e \"Galilea\", aventi a bordo 1662 militari e 48 quadrupedi. Il convoglio giunse a Valona alle 16:20. Tornato in Italia, l'\"Egeo\" ripart\u00ec alle 23:30 del 15 novembre, insieme alle torpediniere \"Andromeda\" e \"Confienza\", scortando a Durazzo, dove giunsero alle tre del pomeriggio successivo, le motonavi \"Verdi\" e \"Puccini\", con 1347 uomini di truppa, cinque quadrupedi e 69,5 tonnellate di materiali.\nIl 2 dicembre 1940 l'\"Egeo\" salp\u00f2 da Brindisi alle 22:40, scortando gli incrociatori ausiliari (impiegati come trasporti) \"Citt\u00e0 di Genova\" ed \"Arborea\", carichi di 1561 uomini ed 81 tonnellate di rifornimenti: le navi giunsero a Durazzo alle 8:30 del 3 dicembre. La nave lasci\u00f2 Durazzo all'1:20 del 4 dicembre, scortando \"Citt\u00e0 di Genova\" ed \"Arborea\" che rientravano vuoti, giungendo a Bari alle 15:30.\nAlle sette di sera del 6 dicembre l'unit\u00e0, insieme all'anziana torpediniera \"Generale Antonio Cantore\", prese il mare da Bari di scorta al grosso piroscafo \"Piemonte\", avente a bordo 3020 militari, 158 quadrupedi e 319 tonnellate di rifornimenti, giungendo a Valona alle otto del mattino seguente. L'\"Egeo\" torn\u00f2 poi in Puglia. Il 9 dicembre, alle 23:30, l'incrociatore ausiliario salp\u00f2 da Bari di scorta al trasporto truppe \"Sardegna\", avente a bordo 2151 uomini, quattro autoveicoli e 219 tonnellate di rifornimenti. Le due navi giunsero a Brindisi alle 5:10 del giorno seguente, trattenendovisi per un quarto d'ora; alle 5:25 il convoglio, cui si erano aggregati gli incrociatori ausiliari \"Citt\u00e0 di Palermo\" e \"Citt\u00e0 di Genova\" (impiegati come trasporti), aventi a bordo 1172 uomini e 715 tonnellate di materiali vari nonch\u00e9 provviste e munizioni, ripart\u00ec alla volta di Valona, dove giunse alle 12:10.\nAlle 22 del 14 dicembre l'\"Egeo\" e l'\"Andromeda\" salparono da Bari scortando i piroscafi \"Firenze\", \"Milano\" ed \"Aventino\", che trasportavano il primo scaglione della Divisione Alpina \u00abCuneense\u00bb, 3060 uomini, nonch\u00e9 138 quadrupedi e 205 tonnellate di materiali. Il convoglio arriv\u00f2 a Durazzo alle dieci del mattino del 15.\n1941.\nAlle 6:30 del 19 gennaio 1941 l'\"Egeo\" part\u00ec da Brindisi scortando le motonavi \"Citt\u00e0 di Agrigento\" e \"Citt\u00e0 di Trapani\", con 1169 militari e 133 tonnellate di materiali: il convoglio giunse a Durazzo alle 16 dello stesso giorno. Il 24 gennaio l'incrociatore ausiliario, unitamente alla torpediniera \"Castelfidardo\", salp\u00f2 da Bari a mezzanotte e mezza, di scorta al piroscafo \"Quirinale\" ed alle motonavi \"Citt\u00e0 di Savona\" e \"Puccini\", aventi a bordo 1911 uomini e 765 tonnellate di rifornimenti. Le navi arrivarono a Durazzo alle 14 di quel giorno.\nIl 25 gennaio, alle 20, l'unit\u00e0 part\u00ec da Bari insieme alla torpediniera \"Aretusa\", scortando a Valona, dove giunsero alle nove di mattina del 26, i piroscafi \"Diana\" ed \"Aventino\" e le motonavi \"Citt\u00e0 di Bastia\" e \"Citt\u00e0 di Marsala\", con 1720 militari, 384 quadrupedi e 133 tonnellate di materiali. Due giorni dopo, alle 7:15 del 27, l'\"Egeo\" part\u00ec da Brindisi insieme all'anziana torpediniera \"Calatafimi\", per scortare a Valona i piroscafi \"Piemonte\" e \"Galilea\" e la motonave \"Piero Foscari\", con il primo scaglione della Divisione Fanteria \u00abSforzesca\u00bb (4365 uomini, 14 automezzi, 550 tonnellate di materiali): il convoglio arriv\u00f2 nel porto albanese alle tre del pomeriggio.\nIl 28 gennaio, alle undici di sera, l'\"Egeo\" e l'\"Aretusa\" salparono da Bari scortando la motonave \"Verdi\" ed i piroscafi \"Italia\", \"Milano\" e \"Quirinale\", con a bordo 3994 uomini, 119 quadrupedi e 263 tonnellate di rifornimenti, giungendo a Durazzo alle 10:30 del 29. Alle 23:45 del 31 gennaio l'incrociatore ausiliario, unitamente all'\"Andromeda\", part\u00ec da Brindisi di scorta alle motonavi \"Citt\u00e0 di Agrigento\" e \"Citt\u00e0 di Trapani\", cariche di 1333 uomini e 1085 quadrupedi, arrivando a Durazzo alle 9:45 del 1\u00ba febbraio.\nAlle 12:15 del 4 febbraio l'\"Egeo\" e la torpediniera \"Generale Marcello Prestinari\" lasciarono Brindisi di scorta alla motonave \"Foscari\" ed al piroscafo \"Argentina\", aventi a bordo 1654 uomini, quattro autoveicoli e 438 tonnellate di materiali, arrivando a Valona alle dieci del giorno successivo. \"Egeo\" e \"Prestinari\" ripartirono poi da Valona alle 10:30 del 6 febbraio, insieme all'incrociatore ausiliario \"Brindisi\", per scortare a Brindisi i piroscafi \"Piemonte\" e \"Galilea\", che rimpatriavano dei feriti, e la motonave \"Viminale\", di ritorno vuota: il convoglio arriv\u00f2 a Brindisi alle 18:30 dello stesso giorno.\nIl 9 febbraio, alle 9:40, l'incrociatore ausiliario e la torpediniera \"Fabrizi\" partirono da Brindidi scortando i piroscafi \"Piemonte\", \"Galilea\" e \"Santa Maria\", con a bordo 4480 militari, dodici autoveicoli, 2711 tonnellate di provviste, 232 di munizioni e materiali vari. Il convoglio giunse a Valona alle 17 dello stesso giorno. \"Egeo\" e \"Fabrizi\" lasciarono Valona alle 14:10 del 10 febbraio, scortando in Italia il \"Galilea\" e la \"Citt\u00e0 di Agrigento\", che avevano imbarcato dei feriti leggeri, e la \"Foscari\", che trasportava dei prigionieri. Le navi arrivarono a Brindisi alle 23:45.\nNelle prime ore del 12 febbraio l'\"Egeo\" lasci\u00f2 Brindisi insieme alle motonavi \"Marin Sanudo\" e \"Verdi\", per poi incontrarsi, nel punto X, al largo di Bari, con la torpediniera \"Castelfidardo\" ed i piroscafi \"Milano\" ed \"Aventino\", salpati da Bari alle 3:30 di quella notte. Le navi si unirono in un solo convoglio, con un carico di 3086 militari, 203 quadrupedi, 101 veicoli e 648 tonnellate di rifornimenti, che giunse a Durazzo alle 14:30.\nIl 13 febbraio, alle sette del mattino, la nave part\u00ec da Brindisi insieme alla \"Prestinari\", scortando a Valona, dove arrivarono alle 19:30, \"Foscari\" e \"Citt\u00e0 di Agrigento\", con 1157 uomini e 386 tonnellate di materiali. Tornato a Brindisi, l'\"Egeo\" ne ripart\u00ec alle 7:30 del 16 febbraio, insieme all'\"Aretusa\", per scortare a Valona i piroscafi \"Francesco Crispi\" ed \"Argentina\", aventi a bordo 2107 militari, 14 automezzi e 130 tonnellate di rifornimenti: il convoglio giunse a Valona alle due del pomeriggio.\nAlle 5:15 del 20 febbraio l'\"Egeo\" salp\u00f2 da Brindisi insieme alla torpediniera \"Altair\", scortando a Valona le motonavi \"Citt\u00e0 di Marsala\" e \"Citt\u00e0 di Trapani\" con 1197 militari e 130 tonnellate di materiali. Le navi arrivarono nel porto albanese alle 14:30.\nAlle 00:30 del 24 aprile 1941, l'incrociatore ausiliario, durante la navigazione da Tripoli a Palermo (secondo altre fonti tra Bengasi e Tripoli), fu individuato, a meridione di Lampedusa e ad un'ottantina di miglia per 010\u00b0 da Tripoli, dalla 14\u00aa Flottiglia Cacciatorpediniere inglese (\"Jervis\", autore dell'avvistamento, \"Janus\", \"Jaguar\", \"Juno\"), partita da Malta il giorno precedente per attaccare un convoglio italiano (motonavi \"Arcturus\", \"Castellon\", \"Giulia\" e \"Leverkusen\", cacciatorpediniere \"Folgore\", \"Turbine\", \"Saetta\" e \"Strale\" e scorta indiretta di due incrociatori leggeri ed altrettanti cacciatorpediniere) in navigazione da Napoli a Tripoli. Dieci minuti pi\u00f9 tardi una vedetta dell'\"Egeo\" avvist\u00f2 le quattro unit\u00e0 britanniche a 1000-2000 metri, ma proprio in quel momento, alle 00:41, il \"Jervis\" \u2013 che, con gli altri cacciatorpediniere, dopo l'avvistamento, invece di attaccare immediatamente, aveva manovrato per portarsi in una posizione pi\u00f9 favorevole \u2013 apr\u00ec il fuoco contro la nave. La nave italiana vir\u00f2 verso sud e tent\u00f2 di reagire, ma nel successivo combattimento, durato una ventina di minuti, ebbe rapidamente la peggio: i primi colpi del \"Jervis\" esplosero sotto la plancia, le successive salve centrarono la stazione radio mettendola fuori uso, distrussero le tubature della nafta della sala macchine, mandarono in pezzi alcune scialuppe, misero fuori uso timone ed apparati di governo e provocarono numerosi morti e feriti tra l'equipaggio. Furono messe a mare le imbarcazioni rimaste integre e l'equipaggio superstite abbandon\u00f2 l'unit\u00e0, mentre il comandante Fiorelli volle restare a bordo della propria nave, e scomparve con essa, che, centrata da due siluri del \"Juno\" (per altre fonti fu il \"Janus\" a dare il colpo di grazia con i siluri, mentre il \"Juno\" aveva partecipato con i propri siluri allo scontro insieme al \"Jervis\", che aveva fatto fuoco con le artiglierie), affond\u00f2 con grande rapidit\u00e0 a 65 miglia da Tripoli. I cacciatorpediniere britannici, terminato lo scontro, si allontanarono rapidamente alla ricerca del convoglio che avevano per obiettivo, senza fermarsi a recuperare i naufraghi.\nSolo una delle scialuppe, comandata dal tenente di vascello Guida, comandante in seconda, e con a bordo altri 35 uomini, dopo aver cercato infruttuosamente altri superstiti riusc\u00ec infine a raggiungere, dopo tre giorni e tre notti di navigazione a remi, l'isola di Lampedusa. Le altre zattere e scialuppe scomparvero in mare con i loro occupanti, disperse dalle correnti, mentre altre scialuppe, zatterini e salvagente, tutti purtroppo vuoti, vennero avvistati nei pressi del luogo dell'affondamento dell'\"Egeo\" alcuni giorni pi\u00f9 tardi, da navi italiane di passaggio.\nComplessivamente morirono o risultarono dispersi 84 uomini dell\u2019\"Egeo\", a fronte di 36 superstiti (3 ufficiali, 4 sottufficiali e 29 marinai). Alla memoria del comandante Ugo Fiorelli, il quale, nonostante fosse illeso, aveva rifiutato di lasciare la propria nave, fu conferita la Medaglia d'oro al valor militare."}
{"id": "2939175", "revid": "287204", "url": "https://it.wikipedia.org/wiki?curid=2939175", "title": "Ameritech Cup 1997", "text": "L'Ameritech Cup 1997 \u00e8 stato un torneo femminile di tennis giocato sul sintetico indoor. \u00c8 stata la 26\u00aa edizione del torneo, che fa parte della categoria Tier II nell'ambito del WTA Tour 1997. Si \u00e8 giocato nell'UIC Pavilion di Chicago negli USA, dal 3 al 9 novembre 1997.\nCampionesse.\nSingolare.\n Lindsay Davenport ha battuto in finale Nathalie Tauziat 6\u20130, 7\u20135\nDoppio.\n Alexandra Fusai / Nathalie Tauziat hanno battuto in finale Lindsay Davenport / Monica Seles 6\u20133, 6\u20132"}
{"id": "2939177", "revid": "1318658", "url": "https://it.wikipedia.org/wiki?curid=2939177", "title": "Citt\u00e0 vecchia di Damasco", "text": "La citt\u00e0 vecchia di Damasco offre numerosi siti archeologici e conserva alcune fra le principali moschee storiche. Vi hanno lasciato il loro segno molte civilt\u00e0, soprattutto quella romano-bizantina e quella islamica. Nel 1979 il centro storico della citt\u00e0, cinto da mura di epoca romana, \u00e8 stato dichiarato Patrimonio dell'Umanit\u00e0 dall'UNESCO.\nLa citt\u00e0 era circondata da una cerchia di mura di impianto romano ma, per come le vediamo oggi, risalenti al periodo degli ayyubidi, che misuravano circa 6 chilometri, delineando un perimetro di forma quasi rettangolare di circa 1900 metri per 1050. Dopo la conquista Araba, le mura furono rinforzate da Nur-ad-Din, per difendere la citt\u00e0 dagli assalti dei Crociati, nel corso del XII secolo, mentre, nel secolo successivo, gli Ayyubidi le restaurarono e le modificarono definitivamente. Oggi le mura non sono pi\u00f9 complete e parte del materiale originale delle mura \u00e8 mancante in quanto usato come materiale da costruzione nei secoli scorsi, in quanto le pietre erano ben squadrate, quindi facili da usare; all'inizio del XX secolo questa pratica fu sospesa dalle autorit\u00e0.\nLe chiese cristiane si trovano quasi tutte entro la cerchia muraria della citt\u00e0 vecchia, come le tre cattedrali, quella greco-ortodossa, quella siriaca-ortodossa e quella greco-melchita di osservanza cattolica, la Cappella di San Anania, mentre la Cappella di San Paolo \u00e8 stata edificata all'interno dell'arco della porta, detta Bab Keisan, della vecchia cinta muraria della citt\u00e0 di Damasco; per la precisione si trovano nella zona est, che i cristiani dividevano con gli ebrei, separati, tra loro, dalla via principale della citt\u00e0 al tempo dei Romani, la \"via recta\", che corrispondeva al decumano massimo: a nord i cristiani, nel quartiere denominato, \"Bab Tuma\" e a sud gli ebrei; nel quartiere (\"Harat al-Yahud\") che un tempo era abitata dagli ebrei, oggi, per la maggior parte esuli; in questo quartiere, oltre alla sinagoga vi sono alcuni palazzi residenziali del XVIII secolo, molto belli e ben conservati.&lt;br&gt;Il nome \"via recta\", per quello che era il decumano massimo dei Romani \u00e8 citato negli Atti degli apostoli, quando Anania viene inviato da San Paolo:\n\"11 E il Signore a lui: \"Su, va' nella strada chiamata Diritta (via Recta) e cerca nella casa di Giuda un tale che ha nome Saulo, di Tarso; ecco, sta pregando\"\nLungo la \"via recta\", che per\u00f2 proprio dritta non \u00e8, si trovano alcuni reperti delle vecchie colonne e un arco a tre fornici che forse faceva parte del tetrapylon, che si trovava all'intersezione del decumano massimo col cardo maximus e che \u00e8 stato portato alla luce e restaurato, nel 1947, durante i lavori di costruzione della attuale strada, che \u00e8 molto pi\u00f9 stretta della \"via recta\", che era larga 26 metri ed ora permette il passaggio di un unico veicolo e ha lo spazio per i pedoni, molto limitato; attualmente su questa via si aprono innumerevoli negozi, tra cui spiccano i negozi di oggetti di ottone e mosaici in legno.\nLa parte occidentale della citt\u00e0 vecchia invece, dopo la conquista da parte degli Arabi, era riservata ai musulmani e in questa zona della citt\u00e0 si trovano la \"cittadella\" (\"al-Qalha\"), alcune moschee, tra cui, la Moschea degli Omayyadi, la \"moschea Nur-ad-Din\" e la \"moschea di Sinan Pasha\", diverse madrase, tra cui, la \"Madrasa Al-Adiliyah\", la \"Madrasa Al-Zahiriyah\", la \"madrasa Abdullah al-Azem Pasha\" e la \"madrasa Aziziyah o mausoleo del Saladino\", dove sono conservate le spoglie mortali del grande condottiero; inoltre vi si trovano le rovine del \"tempio di Giove\", il \"Suq al-Bazuriye\" (\"suq delle spezie e dei dolci\"), con, al suo interno, uno dei pi\u00f9 vecchi bagni pubblici della citt\u00e0, l\"'hammam Nur-ad-Din o hammam al-Bazuriye\", fatto costruire da Nur-ad-Din, tra il 1154 e il 1172, con la cupola dell'ingresso di epoca ottomana, il \"suq al-Hamidiyah\", molto grande, una sorta di mercato generale, con al suo interno il \"maristan Nur-ad-Din\", l'ospedale di Nur-ad-Din, fondato nel 1154, rimasto attivo per circa sette secoli e dal 1978, sede del \"museo arabo di storia medica e scientifica\", ed infine palazzo Azem, oggi sede del \"museo delle Arti e delle Tradizioni Popolari\". \nSempre nella parte occidentale della citt\u00e0 vecchia vi sono alcuni dei pi\u00f9 vecchi e meglio conservati Caravanserraglio di Damasco, come il grande \"khan Asad Pasha\", del 1752 e il \"khan al-Gumruk\" (caravanserraglio della dogana) del 1609.\nFuori dalle mura, sotto le mura della cittadella, vi \u00e8 la statua in bronzo del Saladino a cavallo con ai piedi Rinaldo di Ch\u00e2tillon e Guido di Lusignano, che commemora la vittoriosa Battaglia di Hattin."}
{"id": "2939178", "revid": "258720", "url": "https://it.wikipedia.org/wiki?curid=2939178", "title": "Squalo tissitore", "text": ""}
{"id": "2939183", "revid": "258720", "url": "https://it.wikipedia.org/wiki?curid=2939183", "title": "Squalo notturno", "text": ""}
{"id": "2939188", "revid": "74801", "url": "https://it.wikipedia.org/wiki?curid=2939188", "title": "Susan Richardson", "text": "Biografia.\nSi diploma nel liceo della sua citt\u00e0 natale nel 1969, per poi trasferirsi nel 1971 a Los Angeles, per cercare fortuna a Hollywood come attrice. Prima di giungere al successo nel 1979 con la serie dedicata alla famiglia Bradford, recita in piccoli ruoli in \"American Graffiti\" e \"\u00c8 nata una stella\" (\"A Star is Born\"), accompagnando l'attivit\u00e0 cinematografica a quella televisiva, con partecipazioni a \"Happy Days\" e \"Le strade di San Francisco\" (\"The Streets of San Francisco\").\nNel 1978 si sposa e rimane incinta; per il rientro nella serie necessita di una forte perdita di peso, e si avvicina all'uso di cocaina. Al termine della serie, nel 1982, cessa completamente l'attivit\u00e0 di attrice, salvo due riapparizioni nel 1987 e nel 1989, in film legati alla serie. Dal 2000 ricopre il ruolo di custode di una casa di riposo per anziani."}
{"id": "2939189", "revid": "179521", "url": "https://it.wikipedia.org/wiki?curid=2939189", "title": "Ameritech Cup", "text": "L'Ameritech Cup (conosciuto anche come \"Virginia Slims of Chicago\" e \"Avon Championships of Chicago\") \u00e8 stato un torneo femminile di tennis che si \u00e8 disputato a Chicago, Illinois dal 1971 al 1997. Faceva parte della categoria Tier III dal 1988 al 1989, Tier I nel 1990 e Tier II fino al 1997. Si \u00e8 giocato sul sintetico indoor."}
{"id": "2939191", "revid": "101175", "url": "https://it.wikipedia.org/wiki?curid=2939191", "title": "Campionato mondiale Sidecar", "text": ""}
{"id": "2939204", "revid": "709565", "url": "https://it.wikipedia.org/wiki?curid=2939204", "title": "Iris West II", "text": "Kid Flash (Iris West II) \u00e8 una supereroina nel futuro alternativo di \"Kingdom Come\" nell'Universo DC. Comparve per la prima volta in \"Kingdom Come\" n. 3 (luglio 1996).\nStoria di pubblicazione.\nIris West/Kid Flash comparve nei n. 3 e 4 della miniserie del 1996 \"Kingdom Come\". Successivamente comparve nel sequel \"The Kingdom\", in cui comparve come protagonista di un suo numero \"The Kingdom: Kid Flash\" (febbraio 1999). Personaggi simili comparvero in \"The Flash\" n. 143 (dicembre 1998) e nei n. da 146 a 149 (marzo-giugno 1999), cos\u00ec come in \"The Titans\" n. da 23 a 25 (gennaio-marzo 2001); tuttavia, non \u00e8 chiaro se si tratta dello stesso personaggio.\nBiografia del personaggio.\nKingdom Come.\nNel futuro alternativo della serie \"Kingdom Come\", Iris West II \u00e8 la figlia di Wally West (il terzo Flash) e di Linda Park, e sorella gemella di Barry West. Sia Iris che Barry ereditarono le abilit\u00e0 super veloci di loro padre, ma solo Iris scelse di utilizzarli a fin di bene, mentre Barry decise di diventare un fannullone e di non occuparsi degli \"affari di famiglia\". Iris \u00e8 costantemente irata con suo padre, che passa quasi tutta la vita a proteggere Keystone City, e che ha tempo per Barry ma non per lei: questo perch\u00e9 Wally prende in considerazione la naturale eredit\u00e0 di Flash nelle future mani di Barry, nonostante Iris sia diventata Kid Flash.\nNel sequel \"The Kingdom\", Iris fu reclutata da Rip Hunter (insieme ad altri eroi della sua generazione - Ibn al Xu'ffasch, il figlio di Batman; Nightstar, la figlia di Nightwing e Starfire; ed Offspring, il figlio di Plastic Man) per tentare di fermare un pazzo di nome Gog dall'alterare il passato, prima di scoprire che non ce n'era la necessit\u00e0 grazie all'Ipertempo.\nIn \"The Titans\" n. da 23 a 25, divenne il membro di un gruppo comprensivo dei figli dei Titans originali: lei, Nightstar, Darkstar (il figlio di Donna Troy), Cappuccio Rosso (figlia di Arsenal), e Tula (figlia di Tempest). Ritornarono al nostro presente in vari ipertempi per salvare la vita di Donna Troy.\nUniverso DC.\nIn \"Flash\" n. 225 (ottobre 2005), la moglie di Wally West, Linda, diede alla luce una bambina di nome Iris. Se in un futuro prossimo diventer\u00e0 Kid Flash \u00e8 ancora da vedere. Per adesso, il suo solo potere \u00e8 quello di vibrare attraverso gli oggetti. In \"Flash\" n. 240 (maggio 2008) Iris comparve come un'adolescente con indosso un costume simile alla sua controparte del futuro. Nel n. 241, Iris indossa un costume simile a quello di Kid Flash che mostra la super velocit\u00e0 e afferma di essere pi\u00f9 veloce di suo padre. Tuttavia, la sua gratifica \u00e8 di breve durata, in quanto passa subito all'et\u00e0 adulta dopo aver sconfitto Gorilla Grodd. In \"Flash\" n. 243, Iris ritorn\u00f2 alla sua et\u00e0 normale, e i suoi poteri furono convertiti in accelerazione molecolare.\nIris \u00e8 un conduttore umano della Forza della velocit\u00e0, molto pi\u00f9 di suo fratello Jai, con l'assoluta padronanza su di essa, addirittura rivaleggiando con quello avuto da suo padre nella \"Dark Flash Saga\". Controllata mentalmente da Queen Bee, mostr\u00f2 il potere di formare dei \"bozzoli\" di Forza della velocit\u00e0, bolle in cui poteva controllare lo spazio e il tempo, congelare i suoi avversari o affrettare il loro metabolismo fino alla morte. In pi\u00f9, ripar\u00f2 la sua debole connessione alla Forza della velocit\u00e0 rendendo zoppo suo padre. Grandemente traumatizzata dal suo calvario, rifiut\u00f2 di utilizzare i suoi poteri di nuovo.\nLa sua risoluzione svan\u00ec con il ritorno dell'Anti-Flash, il Professor Zoom, durante gli eventi di \"The Flash: Rebirth\". Dato che la connessione di Jai e Iris era ancora precaria, i tentativi di Zoom di disturbare la Forza della velocit\u00e0 costrinse entrambi i ragazzi a sopportare una grande quantit\u00e0 di dolore lancinante, finch\u00e9 Iris non decise di prendere tutto l'ammontare della connessione della Forza della velocit\u00e0, liberando Jai ma causando dolore a s\u00e9 stessa. All'ultimo momento, Jesse Quick, guidata dal grande Johnny Quick, utilizz\u00f2 il \"Mantra della Velocit\u00e0\" per salvare la vita di Iris, e ancora una volta il suo pieno potenziale. Se a Jai fu lasciato o no qualche potere, non \u00e8 chiaro.\nIris abbracci\u00f2 il suo nuovo ruolo con gioia infantile, scegliendo di prendere il costume e l'identit\u00e0 di Impulso, lo stesso utilizzato da Bart prima di unirsi ai Teen Titans come Kid Flash.\nPoteri e abilit\u00e0.\nIris West II possiede le stesse abilit\u00e0 di suo padre, Wally West: super velocit\u00e0, abilit\u00e0 di controllare e far vibrare le sue molecole, e un'aura che la protegge dalla frizione dell'alta velocit\u00e0. Iris \u00e8 pi\u00f9 lenta di suo padre solo a causa della sua giovane et\u00e0."}
{"id": "2939205", "revid": "287204", "url": "https://it.wikipedia.org/wiki?curid=2939205", "title": "Ameritech Cup 1997 - Singolare", "text": "Il singolare dell'Ameritech Cup 1997 \u00e8 stato un torneo di tennis facente parte del WTA Tour 1997.\nJana Novotn\u00e1 era la detentrice del titolo, ma ha perso nei quarti di finale contro Nathalie Tauziat.\nLindsay Davenport hanno battuto in finale 6\u20130, 7\u20135 Nathalie Tauziat.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2939216", "revid": "219355", "url": "https://it.wikipedia.org/wiki?curid=2939216", "title": "The Financial Times", "text": ""}
{"id": "2939218", "revid": "838137", "url": "https://it.wikipedia.org/wiki?curid=2939218", "title": "Ameritech Cup 1997 - Doppio", "text": "Il doppio dell'Ameritech Cup 1997 \u00e8 stato un torneo di tennis facente parte del WTA Tour 1997.\nLisa Raymond e Rennae Stubbs erano le detentrici del titolo, ma hanno perso nel 1\u00ba turno contro Katrina Adams e Debbie Graham.\nAlexandra Fusai e Nathalie Tauziat hanno battuto in finale 6\u20133, 6\u20132 Lindsay Davenport e Monica Seles."}
{"id": "2939226", "revid": "767487", "url": "https://it.wikipedia.org/wiki?curid=2939226", "title": "Mullaghcleevaun", "text": "Mullaghcleevaun (in gaelico \"Mullach Cliabh\u00e1in\") \u00e8 la seconda montagna pi\u00f9 alta dei Monti Wicklow e anche della stessa contea irlandese (\u00e8 preceduta infatti dal monte Lugnaquilla).\nGeografia.\nLa montagna \u00e8 situata nella parte centrale della catena montuosa di cui fa parte e, inoltre, si trova a 3 km a Est della strada R115. Il massiccio presenta un'ulteriore cima pi\u00f9 bassa, conosciuta come Mullaghcleevaun East Top e alta 795 m. Vicino alla vetta si trova un lago.\nAccesso alla cima.\nLa via pi\u00f9 sfruttata per scalare la montagna passa attraverso la Black Hill e il paesino di Lacken. Nei giorni pi\u00f9 limpidi \u00e8 possibile godere di un ottimo panorama e si possono persino intravedere le colline del Galles."}
{"id": "2939228", "revid": "339392", "url": "https://it.wikipedia.org/wiki?curid=2939228", "title": "Semyorka", "text": ""}
{"id": "2939231", "revid": "1318658", "url": "https://it.wikipedia.org/wiki?curid=2939231", "title": "Linfocita B", "text": "I linfociti B sono cellule del sistema immunitario che giocano un ruolo primario nell'immunit\u00e0 umorale dell'immunit\u00e0 acquisita (al contrario dei linfociti T che sono fondamentali nell'immunit\u00e0 cellulare).\nLa principale funzione dei linfociti B \u00e8 quella di produrre anticorpi contro uno specifico antigene svolgendo anche il ruolo di APC (cellula presentante l'antigene) ed eventualmente evolversi in \"linfociti B memoria\" dopo l'attivazione dovuta all'interazione con un antigene.\nI linfociti B sono cellule che, in seguito a stimolazione, sono capaci di proliferare e trasformarsi in cellule effettrici, le plasmacellule, queste ultime capaci di produrre anticorpi.\nCaratteristiche generali.\nIl loro nome deriva dal luogo in cui sono stati scoperti la prima volta, un organo degli uccelli chiamato \"borsa di Fabrizio\". Sebbene con le scoperte successive si not\u00f2 che i linfociti B erano prodotti anche nell'uomo, la B del nome \u00e8 rimasta per ricordare il luogo in cui sono generati cio\u00e8 \"bone marrow\" (midollo osseo in inglese).\nDopo una maturazione che si svolge dapprima nel midollo, poi nella milza per finire negli organi linfoidi secondari i linfociti B diventano in grado di produrre anticorpi o immunoglobuline che sono proteine specifiche che riescono ad identificare in maniera precisa e pressoch\u00e9 univoca specifici antigeni.\nIl rilascio di anticorpi specifici per un antigene causa l'uccisione dei microbi che lo esprimono tramite diverse vie (complemento, fagocitosi ecc...)\nIl primo contatto che avviene tra un linfocita B maturo e l'antigene \u00e8 seguito nelle successive 48-72 ore da uno stadio di raccolta delle informazioni necessarie alla sintesi dell'adeguato anticorpo (periodo induttivo). Una volta terminato questo lasso di tempo, il linfocita B maturo si divide per mitosi, producendo una plasmacellula ed un linfocita B di memoria.\nLa risposta anticorpale pu\u00f2 essere primaria o secondaria. La risposta primaria consiste nell'attivazione di linfociti B \"naive\" da parte di un antigene con il quale non erano mai venute a contatto, mentre la risposta secondaria consiste nell'attivazione delle cellule B di memoria le quali hanno in precedenza gi\u00e0 riconosciuto lo stesso antigene. Da ci\u00f2 deriva il fatto che la risposta secondaria \u00e8 pi\u00f9 rapida di quella primaria, \u00e8 pi\u00f9 intensa, costituita per una frazione maggiore da IgG rispetto a IgM, ha una maggiore affinit\u00e0 verso l'antigene e per questo \u00e8 capace di intervenire anche in caso di basse quantit\u00e0 di quell'antigene.\nTipologie.\nEsistono fondamentalmente 3 tipi di linfociti B che derivano da diverse tappe di maturazione:\nQuest'ultimo tipo di linfociti B, nel corso della maturazione pu\u00f2 dare luogo a plasmacellule o linfociti della memoria. I linfociti maturi che non abbiano ancora incontrato l'antigene vengono chiamati \"naive\" o \"vergini\".\nPlasmacellula.\nLe plasmacellule sono in grado di produrre anticorpi per anni dopo l'arrivo nel midollo osseo e sono le responsabili della protezione immediata nel caso di un'esposizione successiva dell'antigene.\nEsistono due tipi di plasmacellule: a breve sopravvivenza e a lunga sopravvivenza. Le prime si formano nei foci extrafollicolari durante le fasi precoci dell'attivazione T-dipendente e in quelle T-indipendenti. Le seconde, invece, si generano durante la reazione del centro germinativo e acquisiscono la capacit\u00e0 di migrare nel midollo osseo dove ricevono stimoli di sopravvivenza che possono durare anche tutta la vita.\nLa formazione di una plasmacellula richiede pesanti cambiamenti morfologici nei linfociti B da cui derivano. In primo luogo nel reticolo endoplasmatico che, essendo il sito principale per la produzione di proteine, diventa prominente, ma anche la capacit\u00e0 secretoria risulta notevolmente aumentata. Dal punto di vista funzionale cambia anche il tipo di anticorpo prodotto: da recettore transmembrana diventano anticorpi solubili. Questo richiede un diverso processamento dell'mRNA che anzich\u00e9 portare ad un anticorpo con dominio transmembrana, traduce per un'immunoglobulina terminante con amminoacidi polari.\nSebbene tutti i linfociti B siano in grado di produrre entrambi i tipi di anticorpi, quelli secreti sono prodotti prevalentemente dalle plasmacellule.\nLinfocita B di memoria.\nI linfociti B di memoria si originano per la prima volta durante la risposta immunitaria primaria.\nLa plasmacellula secerne una grande quantit\u00e0 di anticorpi, ma muore dopo circa 7 giorni; la cellula della memoria invece ha la capacit\u00e0 di sopravvivere anche per tutta la vita dell'organismo e continuano a vagare nell'organismo in cerca dell'antigene.\nNel caso tali cellule scovino un antigene specifico una seconda volta, la risposta immunitaria secondaria \u00e8 estremamente pi\u00f9 rapida: inizia subito infatti la produzione dell'adeguato anticorpo.\nMaturazione.\nI linfociti B inizialmente si sviluppano nel fegato fetale, dopo la nascita vengono generati nel midollo osseo. La genesi comincia da progenitori che non esprimono le Ig (HSC, Hematopoietic Stem Cells) che si svilupperanno in linfociti immaturi esprimenti Ig di membrana. Questi linfociti abbandoneranno il midollo osseo per spostarsi nella milza dove continueranno la maturazione. Lo sviluppo nell\u2018uomo impiega 2-3 giorni circa.\nStadi di sviluppo.\nLa maturazione \u00e8 scandita da tappe nelle quali i linfociti sono caratterizzati da specifici marcatori e tipi di Ig.\nSelezione del repertorio.\nI linfociti B vanno incontro a dei fenomeni di selezione che dipendono dalla funzionalit\u00e0 dei recettori espressi.\nUn primo esempio si ritrova nello stadio di linfociti B immaturi dove i BCR completi e maturi inviano segnali che sembrano bloccare l'espressione dei geni Rag interrompendo le possibili ricombinazioni e mantenendo in vita i linfociti B. Questi segnali sono chiamati \"segnali tonici del BCR\".\nUn altro esempio di selezione avviene in caso di insuccesso del cosiddetto editing recettoriale. Questo avviene quando una immunoglobulina completa viene ad essere troppo autoreattiva verso un antigene. In questo caso vengono indotti dei segnali che riportano l'espressione di Rag, che porta ad una nuova ricombinazione con un gene V a monte di quello precedente e un J a valle del gene originario. I nuovi esoni VJ vengono sostituiti con quelli che rendevano l'Ig autoreattiva.\nDopo la maturazione l'incontro con l'antigene non provoca pi\u00f9 morte o editing ma proliferazione e differenziazione.\nRecettore dei linfociti B.\nIl complesso del recettore dei linfociti B' (o complesso BCR) \u00e8 costituito dalle Ig di membrana (IgM e IgD) e da alcune molecole corecettoriali denominate Ig-alfa e Ig-beta.\nQueste due sono legate tra loro da ponti disolfuro. Questo recettore \u00e8 coinvolto nel processo di attivazione funzionale della cellula ed \u00e8 reso specifico dalla ricombinazione casuale di specifiche regioni del DNA codificanti per gli anticorpi. Nel momento in cui il BCR incontra un antigene a s\u00e9 complementare andr\u00e0 ad attivare una cascata di segnali intracellulari che modificheranno l'espressione genica e di fatto il fenotipo cellulare. Il BCR internalizzer\u00e0 l'antigene e, mediante un processo particolare, lo esporr\u00e0 sulla superficie cellulare.\nDettagli molecolari della trasduzione del segnale.\nIl legame antigene-anticorpo causa l'aggregazione del BCR che innesca la trasduzione del segnale, compito che molte volte \u00e8 facilitato da alcuni corecettori. Sembra che antigeni multivalenti abbiano pi\u00f9 capacit\u00e0 di attivare il complesso al momento che si aggregano anche delle chinasi della famiglia Src che fosforilano le tirosine dei domini ITAM presenti nelle Ig\u03b1 e Ig\u03b2. La fosforilazione permette poi il legame con la tirosina chinasi Syk. In caso di antigene monovalente si hanno comunque deboli quantit\u00e0 di fosforilazioni che necessitano dell'intervento dei linfociti T helper.\nIl fine ultimo delle cascate di trasduzione del segnale \u00e8 quello di attivare dei fattori di trascrizione che aumentino o inizino la produzione di proteine specifiche. Nei linfociti T sono 3 i principali fattori che vengono attivati:\nLa trasduzione del segnale attivatoria ed inibitoria dei linfociti B e T sono simili sotto numerosi aspetti.\nTirosine fosfatasi.\nLe tirosine fosfatasi sono enzimi il cui compito \u00e8 quello di rimuovere gruppi fosfato dalle tirosine di alcune proteine, principalmente tirosine chinasi e proteine adattatrici, che nel caso dei linfociti T sono coinvolte nella trasduzione del segnale dal complesso del TCR. La rimozione di un gruppo fosfato non sempre implica l'inibizione dell'attivit\u00e0 della data proteina, talvolta pu\u00f2 determinarne anche l'attivazione. Due tirosine fosfatasi importanti nell'inibizione della trasduzione del segnale e nel suo spegnimento sono SHP-1 e SHP-2 (SH2-domain containing Phosphatase) che rimuovono gruppi fosfato dalle tirosine delle principali proteine coinvolte nella trasduzione del segnale come CD3, \u03b6, ZAP-70, LAT, PLC\u03b3. Sono coinvolte anche le proteine SHIP (SH2-domain containing Inositol Phosphatase) che rimuove fosfati dagli inositoli fosfati di membrana e CD45 che defosforila Lck e Fyn, con un ruolo ambivalente di attivazione e inibizione non ancora pienamente compreso.\nRecettori inibitori.\nI recettori inibitori della famiglia di CD28 sono recettori simili a CD28 ma con funzioni inibitorie e non costimolatorie, ne fanno parte principalmente CTLA-4 e PD-1. CTLA-4 (Cytotoxic T-Lymphocyte Antigen 4, noto anche come CD152) compete con CD28 per il legame a B7-1 (CD80) e B7-2 (CD86), avendo un'affinit\u00e0 molte volte pi\u00f9 alta, ma ha funzioni opposte rispetto ad esso ed \u00e8 espresso principalmente nei linfociti T recentemente attivati dall'antigene. Pu\u00f2 inoltre contrastare la risposta T reclutando SHP-2. Normalmente CTLA-4 si trova in vescicole intracellulari il cui traffico sembra essere mediato da \"AP2M1\" (AP-2 complex subunit Mu-1) che contribuisce anche alla formazione di un ATPasi endosomiale con il compito di acidificare il contenuto di questi organelli. CTLA-4 sembra essere importante per inibire le risposte self nell'uomo. PD-1 (Programmed cell Death 1) \u00e8 un altro regolatore con funzioni simili a quelle di CTLA-4, i suoi ligandi sulle APC sono \"PD-L1\" e \"PD-L2\" (Programmed cell Death Ligand) noti anche come B7-H1 e B7-DC. La coda di questa proteina \u00e8 in grado di reclutare SHP-1 e SHP-2.\nUbiquitina ligasi E3.\nLe ubiquitina ligasi E3 \u00e8 il terzo metodo con cui \u00e8 possibile inibire la trasduzione del segnale nei linfociti T. L'ubiquitina ligasi E3 pi\u00f9 importante \u00e8 Cbl-b che poliubiquitina la coda di CD3 e ZAP-70 portando all'endocitosi del complesso del TCR e alla sua degradazione lisosomiale. La via di Vav/Rac inibisce l'azione di Cbl-b.\nCorecettori.\nSulle membrane dei linfociti B \u00e8 presente anche CR2 (o \"CD21\" o \"recettore per il complemento di tipo 2\"), un recettore per il complemento che potenzia notevolmente la loro risposta funzionale. CR2, che fa parte del \"complesso recettoriale dei linfociti B\" insieme a CD19 e CD81, lega un frammento del complemento detto \"C3d\" che \u00e8 a sua volta legato ad un antigene: questo permette all'anticorpo di prendere contatto con l'antigene. Questo porta CD19 molto vicino alla chinasi associate al BCR causandone una fosforilazione che attiva il recettore. Tutto questo porta ad un aumento della fosforilazione dei domini ITAM nelle Ig\u03b1 e Ig\u03b2 e all'attivazione di altre vie di segnalazione (come quella di PI3).\nAzione.\nI linfociti B sono le cellule protagoniste della risposta immunitaria umorale. I recettori dei linfociti B sono in grado di legare gli antigeni e di attivarsi contro di essi, oppure di inglobarli, processarli ed esporli ai linfociti T helper che a loro volta attiveranno i linfociti B stessi.\nRicircolo e ricerca dell'antigene.\nI linfociti B maturi (cio\u00e8 quelli esprimenti le IgD e IgM complete) ricircolano continuamente tra gli organi linfoidi secondari (milza, linfonodi, MALT) in ricerca dell'antigene. Quasi tutti entrano nei follicoli, caratteristica che gli ha donato il nome di \"linfociti B follicolari\" o \"linfociti B ricircolanti\". Grazie al recettore CXCR5 espresso da questi ultimi, possono legare la citochina CXCL13 secreta dalle cellule del follicolo grazie alla quale vengono attiranti al suo interno. La vita di un linfocita \u00e8 limitata e pu\u00f2 essere aumentata dal legame con un antigene o da segnali generati da un recettore chiamato recettore di BAFF che lega la citochina BAFF (B-cell Activating Factor of the TNF Family) chiamata anche BLyS (B-Lymphotcyte Stimulator). Stesso ruolo di BAFF lo svolge il ligando APRIL che \u00e8 riconosciuto da TACI e BCMA espressi dai linfociti B. Questi ligandi di sopravvivenza sono espressi soprattutto dal midollo osseo e dalle cellule mieloidi del follicolo.\nAttivazione in seguito al legame con gli antigeni.\nL'attivazione dei linfociti B pu\u00f2 essere indotta dal semplice legame dell'antigene col BCR, con l'aiuto di frammenti del complemento oppure dall'attivazione dei Toll-Like Receptors (TLR) che attivano a loro volta i linfociti stessi. In particolare, per quest'ultima metodica bisogna ricordare che i linfociti B esprimono i TLR5, TLR7 e TLR9 che riconoscono rispettivamente flagellina batterica, RNA a singola elica e sequenze non metilate in DNA presenti negli endosomi.\nDopo l'attivazione i linfociti aumentano la sopravvivenza (grazie all'espressione di Bcl-2 una proteina antiapoptotica), le cellule si ingrandiscono, proliferano e producono anticorpi. Per la maggior parte degli antigeni proteici l'attivazione non causa una risposta diretta di produzione di anticorpi, bens\u00ec l'internalizzazione del BCR legante l'antigene per processarlo ed esporlo sulle molecole MHC di classe II (vedi Linfociti B come APC) in attesa che i linfociti T helper lo riconoscano. Questo \u00e8 dovuto al fatto che gli antigeni proteici in genere possiedono una o poche regioni leganti i recettori del sistema immunitario che vengono enfatizzate esponendole con le molecole MHC. Questo \u00e8 fatto di norma nella risposta immunitaria cellulo-mediata dove i linfociti T sono dipendenti dalle MHC per riconoscere l'antigene. D'altra parte questo consente ai linfociti B di poter legare fortemente antigeni non proteici (il cui riconoscimento da parte di quasi tutte le cellule T non avviene).\nRisposte immunitarie dipendenti dai linfociti T helper.\nIl nome \"helper\" per alcuni linfociti T nasce dal fatto che questi linfociti (che non producono anticorpi) aiutano (dall'inglese \"help\") l'attivazione dei linfociti B (che invece li producono).\nLe probabilit\u00e0 che due linfociti B e T siano specifici per lo stesso antigene \u00e8 molto bassa (circa 1 su un milione) e questo dato rende necessaria che i due leucociti si ritrovino entrambi in uno stesso luogo per poter interagire. Esprimendo entrambi il recettore per le citochine CXCR5, possono legare CXCL13 la citochina secreta dalle cellule del follicolo. I linfociti T helper, residenti nelle aree T, devono prima ridurre l'espressione di CCR7 potendo cos\u00ec uscire dalle suddette aree. A loro volta i linfociti B aumentano l'espressione di CCR7 a discapito di CXCR5 per poter uscire dal follicolo e dirigersi verso le aree T, compiendo il percorso inverso delle cellule T. Viene anche espresso CD69 che blocca l'uscita dal linfonodo.\nL'importanza del legame CD40-CD40L.\nI linfociti B attivati dall'antigene esprimono sulla propria membrana il recettore CD40 in grado di legare il ligando CD40L presente sui linfociti T helper attivati. L'interazione fra i due, conseguente al legame tra MHC-antigene con il recettore delle cellule T, provoca una cascata di segnale che porta alla proliferazione dei linfociti B e alla produzione e secrezione delle Ig. L'attivazione avviene ad opera delle proteine TRAF (TNF Receptor-Associated Factors) che attivano a loro volta NF-\u03baB e AP-1 responsabili delle funzioni effettrici della trasduzione. CD40 contribuisce anche alla trascrizione di AID (Activation-Induced Deaminase), responsabile degli scambi di classe delle Ig.\nAttivazione extrafollicolare.\nL'uscita dei linfociti B dal follicolo e dei linfociti T dalle aree ad essi dedicati causa l'incontro tra i due appena fuori dal follicolo. Si formano dei foci extrafollicolari formati da linfociti B attivati che si stanno trasformando in plasmacellule e operano degli iniziali scambi isotipici. Nella milza questi foci si formano nelle regioni esterne dei manicotti linfoidi periarteriolari (o PALS) o tra le regioni T e la polpa rossa. Queste plasmacellule secernenti anticorpi sono a breve sopravvivenza e producono un numero limitato di immunoglobuline che possono formare degli immunocomplessi che vengono prelevate dalle cellule dendritiche follicolari (FDC). Le FDC richiamano, attraverso il rilascio di chemochine, alcuni linfociti B attivati nel follicolo vero e proprio per dare inizio alla reazione del centro germinativo.\nReazione del centro germinativo.\nNei follicoli i linfociti B attivano i linfociti T che diventano linfociti T helper follicolari poich\u00e9 si ritrovano solo in quest'area. Nel frattempo alcuni linfociti B appena attivati migrano in profondit\u00e0 nel follicolo dove proliferano molto velocemente dando vita al centro germinativo che appare come una zona chiara. All'interno del centro germinativo \u00e8 presente una zona pi\u00f9 scura di linfociti B in rapida proliferazione (una mitosi ogni 6-12 ore) definiti centroblasti che danno vita a cloni di cellule B specifici per uno stesso antigene. Nella zona chiara del centro germinativo si trovano invece dei linfociti B non proliferanti denominati centrociti che interagiscono con le cellule dendritiche follicolari andando incontro ad ulteriori processi di selezione e differenziazione. La zona di linfociti B naive intorno al centro germinativo prende il nome di \"zona mantellare\".\nEventi nel centro germinativo.\nLo scambio di classe delle catene pesanti avviene nei linfociti B presenti nei centri germinativi e in misura minore alla periferia dei follicoli ad opera dei linfociti T follicolari. Questa capacit\u00e0 di cambiare classe fornisce una versatilit\u00e0 maggiore dal momento che classi diverse svolgono al meglio funzioni effettrici diverse garantendo una alla risposta immunitaria migliore (vedi tabella). Lo switch isotipico viene avviato dall'interazione tra il CD40 presente sul linfocita B attivato e il CD40L presente sul linfocita T attivato che da una parte determina una trasduzione del segnale a valle che porta all'attivazione di AID (\"activation-induced deaminase\") e dall'altra promuove la sintesi di alcune citochine da parte del linfocita T. Le diverse citochine, legandosi ai rispettivi recettori posti sulla membrana del linfocita B, inducono fattori di trascrizione che agiscono sui geni codificanti per gli isotipi della catena pesante delle Ig che sar\u00e0 poi il substrato sul quale operer\u00e0 AID. In particolare IFN-\u03b3 induce lo switch verso le IgG, IL-4 verso le IgE e TGF-\u03b2, BAFF o APRIL verso le IgA.\nL'ipermutazione somatica \u00e8 una caratteristica del gene V delle immunoglobuline. In questa regione genomica si stima avvenga una mutazione per ogni mille paia di basi, con una frequenza che \u00e8 1000 volte pi\u00f9 elevata che in tutto il genoma. Questo significa che la continua produzione di anticorpi da parte di uno stesso clone di linfociti B porti ad un accumulo di mutazioni che si estrinseca in un miglioramento continuo dell'affinit\u00e0 per l'antigene. Tutto questo trova una spiegazione nella presenza di un'ulteriore selezione nel processo di maturazione. L'ipermutazione somatica avviene nei centroblasti.\nL'ultima selezione.\nAvvenuti gli eventuali scambi di classe e la maturazione dell'affinit\u00e0, i linfociti B si spostano nella zona chiara del centro germinativo ricco di cellule dendritiche follicolari. Qui i linfociti T helper follicolari producono IL-21 che promuovono l'apoptosi dei linfociti B stessi. La morte cellulare pu\u00f2 essere fermata solamente se i recettori delle cellule B riconoscono con elevata affinit\u00e0 (quindi a basse concentrazioni) gli antigeni presentati dalle cellule dendritiche follicolari c. Il legame con l'antigene da s\u00e9 innesca stimoli di sopravvivenza, ma il legame con i linfociti T helper follicolari promuover\u00e0 un ulteriore stimolo grazie a CD40. L'alta affinit\u00e0 serve a garantire il legame con gli antigeni anche nelle fasi finali della risposta, cio\u00e8 quando il numero dei patogeni \u00e8 drasticamente diminuito.\nDa questo punto in poi i linfociti B possono differenziarsi in plasmacellule o linfociti B della memoria.\nRisposte immunitarie indipendenti dai linfociti T helper.\nLe risposte indipendenti dai linfociti T helper (risposte TI) entrano in gioco prevalentemente per antigeni non proteici che non possono essere riconosciuti dalle cellule T la cui partecipazione sarebbe, ovviamente, superflua. Esistono due tipi di linfociti che operano questo tipo di risposta, ovvero i \"linfociti B della zona marginale\" e le \"cellule B-1\".\nI primi rispondono a polisaccaridi e si differenziano in plasmacellule che producono IgM e sono dette anche \"cellule IgM della memoria\". I linfociti B-1, invece, sono prevalentemente presenti nelle mucose e l\u00ec rispondono agli antigeni T-indipendenti.\nLe risposte TI iniziano a livello della milza, del midollo osseo, del peritoneo e delle mucose. In particolare i macrofagi presenti nelle zone marginali della milza sono ampiamente efficienti nel catturare i polisaccaridi e nell'esporli sulla propria superficie in attesa del riconoscimento da parte dei linfociti B.\nA questo tipo di risposta partecipano anche i Toll-like receptor che, come le Ig, sono in grado di aggregarsi dopo legame con polisaccaridi, glicolipidi e acidi nucleici.\nLinfociti B come APC.\nLa collaborazione fra linfociti B e T \u00e8 un buon esempio di un fenomeno chiamato \"effetto aptene-carrier\". Per aptene si intende una sostanza in grado di legare gli anticorpi (antigene) ma incapace di scatenare una risposta immunitaria (immunogeno); mentre il carrier \u00e8 una proteina a cui \u00e8 associato l'aptene. Solo il complesso aptene-carrier \u00e8 in grado di fungere da immunogeno. Allo stesso modo, gli anticorpi sono in grado di riconoscere un determinante conformazionale in una sostanza (aptene) che legandosi provoca l'internalizzazione dell'antigene e la sua processazione. La digestione proteolitica del carrier provoca la formazione di diversi peptidi lineari riconosciuti dai linfociti T una volta esposti sulle MHC di classe II del linfocita B. Questo provoca l'attivazione del linfociti T, dipendente dalla stimolazione delle citochine, e del linfocita B conseguentemente. Si pu\u00f2 intuire che il singolo carrier non sarebbe in grado di essere espresso sulle MHC se non ci fosse stato l'aptene a permettere il legame con l'anticorpo. D'altra parte il singolo aptene non avrebbe portato all'attivazione dei linfociti T che, invece, avevano bisogno del carrier."}
{"id": "2939232", "revid": "963244", "url": "https://it.wikipedia.org/wiki?curid=2939232", "title": "Suore dei poveri di San Francesco", "text": "Le Suore dei Poveri di San Francesco (in tedesco \"Armen-Schwestern vom hl. Franziskus\") sono un istituto religioso femminile di diritto pontificio. Le appartenenti a questa congregazione pospongono al loro nome la sigla S.P.S.F.\nVennero fondate da Francesca Schervier nel 1850 e le loro costituzioni furono approvate nel 1908 da papa Pio X.\nGli inizi.\nIl 3 ottobre 1845 Francesca Schervier decise, con quattro giovani donne aventi le medesime intenzioni, di iniziare una vita comunitaria di tipo conventuale in una casa presso la \"Jakobstor\" di Aquisgrana. Inizialmente esse si presero cura delle ex-prostitute. Dopo che nell'anno della rivoluzione 1848 il re di Prussia Federico Guglielmo IV autorizz\u00f2 anche ad Aquisgrana la fondazione di un Istituto per la cura delle donne a rischio, le assistite dalla comunit\u00e0 conventuale si trasferirono in una nuova dimora.\nPoich\u00e9 contemporaneamente un'epidemia di colera minacciava la citt\u00e0, Francesca Schervier chiese al sindaco di potersi occupare con le sue consorelle della cura dei futuri ammalati di colera. Il primo caso di colera della citt\u00e0 fu annunciato gi\u00e0 il 5 luglio del 1849 e l'epidemia dur\u00f2 169 giorni.\nIl riconoscimento del vescovo.\nIl 2 luglio 1851 la comunit\u00e0 delle suore fu approvata come comunit\u00e0 conventuale dall'arcivescovo di Colonia cardinale Geissel ed assunse il nome di \"Povere Sorelle di San Francesco\". Il 12 agosto del medesimo anno Francesca Schervier e le sue consorelle, divenute nel frattempo ventitr\u00e9, ricevettero l'investitura nella chiesa di San Paolo in Aquisgrana, ove era stata battezzata Francesca. Il 6 agosto 1852 le sorelle acquistarono la futura Casa-madre nella \"Kleinmarschierstra\u00dfe\" di Aquisgrana.\nCon il rafforzamento della comunit\u00e0 quale Congregazione religiosa crebbero le richieste di creazione di altre sedi nella regione. Furono fondate inizialmente due case a Colonia per la cura a domicilio di ammalati e per il vettovagliamento dei poveri ammalati. Nel 1853 le Povere Sorelle subentrarono nella gestione dell'ospedale \"Marienhospital\", aperto a Burtscheid, sobborgo della citt\u00e0 di Aquisgrana.\nSviluppo e finalit\u00e0.\nNel 1854 segu\u00ec un altro Istituto a Ratingen presso D\u00fcsseldorf. Ulteriori sedi furono aperte a J\u00fclich, Magonza, Coblenza, Kaiserswerth ed altre. Nel 1858 ebbe luogo la fondazione del primo convento oltre oceano, a Cincinnati (Ohio, USA).\nIl 14 dicembre 1876 la fondatrice dell'Ordine, Francesca Schervier, moriva ad Aquisgrana in odore di santit\u00e0 (La sua causa di beatificazione fu aperta nel 1928 e Francesca verr\u00e0 proclamata beata da Papa Paolo VI nel 1974).\nNel 1908 la Congregazione fu ufficialmente approvata da Papa Pio X ed assunse il nome di Congregazione delle Suore dei Poveri di San Francesco.\nIl campo principale di attivit\u00e0 dell'Ordine oggi \u00e8 la cura delle persone anziane, il lavoro negli ospedali e nelle istituzioni sociali pubbliche e quello a favore degli emarginati sociali.\nLa Congregazione negli USA.\nNel 1959 la Provincia americana dell'Ordine ha acquisito la sua autonomia; la suore della nuova congregazione hanno preso il titolo di Suore Francescane dei Poveri, e hanno la sede centrale a New York.\nAttivit\u00e0 e diffusione.\nLe Suore dei Poveri di San Francesco sono attive in campo sanitario, pastorale e nei servizi sociali.\nLe religiose del ramo tedesco sono presenti in Belgio, Danimarca, Germania, Russia; la sede generalizia \u00e8 ad Aquisgrana. Alla fine del 2005 erano 350 in 39 case."}
{"id": "2939234", "revid": "339392", "url": "https://it.wikipedia.org/wiki?curid=2939234", "title": "Lanciatore Voskhod", "text": ""}
{"id": "2939235", "revid": "46291", "url": "https://it.wikipedia.org/wiki?curid=2939235", "title": "Alstonia", "text": "Alstonia \u00e8 un genere di piante arboree tropicali della famiglia delle Apocinacee.\nIl nome \u00e8 un omaggio al botanico scozzese Charles Alston (1683-1760).\nTassonomia.\nIl genere comprende le seguenti specie:\nUsi.\nLa sua importanza deriva dall'ottimo legname e dai prodotti (guttaperca e pseudogomma) che si ricavano dalle varie specie.\n\u00c8 anche un genere medicinale, poich\u00e9 le cortecce possiedono propriet\u00e0 antipiretiche e antielmintiche.\nAlcune specie sono coltivate in Europa in serra, a scopo ornamentale."}
{"id": "2939238", "revid": "16784", "url": "https://it.wikipedia.org/wiki?curid=2939238", "title": "Caha", "text": "La Caha (in gaelico irlandese: An Ceachach) \u00e8 una catena di basse montagne costituite in linea di massa da pietra arenaria, situate nella penisola di Beara, collocata nella parte sudoccidentale della contea dell'Irlanda di Cork, che a sua volta fa parte della pi\u00f9 vasta regione dell'isola irlandese, il Munster. Il picco pi\u00f9 alto \u00e8 l'Hungry Hill, che vanta 685 m d'altitudine."}
{"id": "2939259", "revid": "767487", "url": "https://it.wikipedia.org/wiki?curid=2939259", "title": "Boggeragh", "text": "Boggeragh (in gaelico irlandese: \"An Bhograch\") \u00e8 una catena montuosa localizzata nella contea di Cork, facente parte del Munster, provincia della Repubblica d'Irlanda. \u00c8 lambita da due fiumi: il Munster Blackwater a Nord e il Lee a Sud. Con un'altitudine di 643 m s.l.m. la cima pi\u00f9 elevata \u00e8 Musheramore (in gaelico irlandese Muisire Mor). Nel settembre 2009 inizi\u00f2 la costruzione di una centrale eolica sulla collina che fu ultimata nel febbraio 2010. La centrale \u00e8 dotata di 19 unit\u00e0 di Vestas V90-3MW."}
{"id": "2939260", "revid": "1005847", "url": "https://it.wikipedia.org/wiki?curid=2939260", "title": "Senato (Belgio)", "text": "Il Senato (in olandese: \"Senaat\", in francese: \"le S\u00e9nat\", in tedesco: \"der Senat\"), nell'ordinamento costituzionale del Belgio, \u00e8 la camera alta del Parlamento federale; \u00e8 affiancato dalla Camera dei rappresentanti, che costituisce la camera bassa. Istituito nel 1831 come Camera con pari poteri della Camera dei rappresentanti, ha sub\u00ecto diverse riforme tra le quali le pi\u00f9 significative nel 1993 e nel 2014.\nLe elezioni del 2014 sono state le prime in cui i senatori non sono stati eletti direttamente dai cittadini.\nOrdinamento.\nCon l'approvazione della riforma costituzionale del 2014, il Senato belga \u00e8 composto da 60 membri eletti dai parlamenti regionali e delle comunit\u00e0 linguistiche e dai senatori cooptati da alcuni di questi membri. La riforma prevede che il Senato non possa essere composto da pi\u00f9 di due terzi di senatori appartenenti allo stesso genere, ed ha abolito il diritto per i figli del re (o dei suoi discendenti dinastici) di diventare senatori al compimento del diciottesimo anno di et\u00e0.\nSecondo la stessa riforma costituzionale, su un totale di 60 senatori, sono: \"\"29 senatori designati dal Parlamento fiammingo nel proprio seno o tra i componenti del gruppo di lingua olandese del Parlamento della Regione di Bruxelles-Capitale\"; \"10 senatori designati nel proprio seno dal Parlamento della Comunit\u00e0 francese\"; \"8 senatori designati nel proprio seno dal Parlamento della Regione vallona\"; \"2 senatori designati nel proprio seno dal gruppo linguistico francese del Parlamento della Regione di Bruxelles-Capitale\"; \"1 senatore designato nel proprio seno dal Parlamento della Comunit\u00e0 germanofona\"\"; 6 senatori designati dai 29 senatori derivanti dal Parlamento fiammingo; 4 senatori designati dai 10 senatori derivanti dal Parlamento della Comunit\u00e0 francese insieme con i 2 senatori derivanti dal Parlamento della Regione di Bruxelles-Capitale.\nPrima della riforma costituzionale del 2014.\nPrima della sesta riforma statale, il Senato, che prevedeva un totale di 71 senatori, aveva 40 membri eletti direttamente dai cittadini, 21 nominati dalle Comunit\u00e0, e 10 erano cooptati dai loro pari. La distribuzione complessiva dei seggi tra i vari partiti era comunque determinata dai risultati delle elezioni dirette. Prima delle elezioni federali del 21 maggio 1995 vi erano 184 senatori eletti. La quarta Riforma dello Stato, avvenuta nel 1993, ha modificato la Costituzione ed ha sostituito i senatori provinciali, che erano nominati dai Consigli Provinciali, a favore di senatori di Comunit\u00e0; il cambiamento ha avuto effetto a partire dalle elezioni del 1995.\nSenatori eletti direttamente.\nPer l'elezione dei 40 membri eletti direttamente, l'elettorato veniva suddiviso in due collegi elettorali: uno olandese e uno francese. Diversamente dalle elezioni europee, non vi era il collegio elettorale tedesco: i membri della comunit\u00e0 germanofona del Belgio facevano parte del collegio elettorale francese. Nonostante ci fossero due collegi elettorali, esistevano tre circoscrizioni per le elezioni del Senato: la circoscrizione delle Fiandre, quella della Vallonia e la circoscrizione di Bruxelles-Halle-Vilvoorde, che comprendeva la Regione di Bruxelles-Capitale e la parte circostante appartenente alle Fiandre.\nGli elettori delle Fiandre appartenevano al collegio elettorale olandese e i votanti della circoscrizione Vallonia (che includeva anche le persone della comunit\u00e0 germanofona) a quello francese; gli elettori di Bruxelles-Halle-Vilvoorde potevano invece scegliere per quale collegio elettorale votare: sulle schede elettorali, essi trovavano le liste di entrambi i collegi. In ogni circoscrizione elettorale, i seggi erano suddivisi con il sistema proporzionale, usando il metodo D'Hondt.\nSul totale dei 40 senatori eletti direttamente, 25 erano eletti dal collegio elettorale olandese e 15 da quello francese. Questi numeri erano fissati dall'Articolo 67 della Costituzione (ora radicalmente cambiato) e riflettevano all'incirca le relazioni tra la parte olandese e quella francese della popolazione. I senatori eletti direttamente erano eletti nello stesso giorno dei deputati della Camera dei rappresentanti per un mandato di quattro anni, a meno che la Camera non venisse sciolta prima.\nOltre ai senatori eletti direttamente, ogni partito politico o lista elettorale che partecipava alle elezioni aveva anche un numero di cosiddetti \"membri supplementari\", o sostituti (in olandese \"opvolgers\", in francese \"suppl\u00e9ants\", in tedesco \"Ersatzkandidaten\"). I membri supplementari non erano membri effettivi del Senato, e non tenevano giuramento; nel caso in cui un senatore avesse deciso di non portare a termine il mandato o si fosse dimesso, oppure fosse stato nominato al governo, il primo membro supplementare della stessa lista elettorale sarebbe divenuto senatore dopo aver prestato giuramento. Nel caso in cui il primo senatore supplementare avesse deciso di non voler intraprendere il mandato o nel caso stesse gi\u00e0 sostituendo un altro senatore, il secondo in lista sarebbe salito in carica e cos\u00ec via. L'ordine dei membri supplementari era determinato dal voto che ognuno aveva ottenuto alle elezioni. Se un membro supplementare si fosse candidato, ma non fosse stato eletto, i voti che avrebbe ricevuto come candidato non sarebbero stati presi in considerazione per determinare la posizione nella lista dei supplementari.\nQueste sostituzioni potevano essere permanenti, ad esempio quando un senatore si fosse dimesso, ma potevano anche essere temporanee: quando un senatore veniva ad esempio nominato al governo, il membro supplementare lo suppliva sono nel periodo in cui il senatore effettivo deteneva la carica ministeriale. Le liste elettorali del collegio elettorale olandese contavano 14 membri supplementari, mentre quelle francesi ne avevano 9.\nSenatori della Comunit\u00e0.\n21 senatori erano nominati dai Parlamenti delle Comunit\u00e0 del Belgio: 10 dal Parlamento delle Fiandre, 10 da quello della comunit\u00e0 francese e uno da quello della comunit\u00e0 tedesca; quest'ultimo era scelto con un sistema uninominale, mentre gli altri erano scelti con i risultati delle elezioni dirette, tra i partiti che avessero ottenuto almeno un senatore eletto.\nI senatori delle comunit\u00e0 detenevano un doppio mandato: erano eletti al senato per un periodo di 4 anni, ma dato che i parlamenti delle comunit\u00e0 erano rinnovati ogni 5 anni, \u00e8 possibile che nei 4 anni si tenessero elezioni regionali. In questo caso, i senatori di comunit\u00e0 che non erano rieletti nei loro parlamenti venivano sostituiti con membri appartenenti allo stesso partito, in modo da riempire tutti i seggi disponibili.\nPer essere sicuri che il Senato potesse continuare ad esercitare le sue funzioni anche quando i parlamenti delle comunit\u00e0 erano sciolti, i senatori delle comunit\u00e0 rimanevano in carica finch\u00e9 il loro parlamento comunitario avesse confermato il loro mandato, oppure avesse nominato nuovi senatori.\nSenatori cooptati.\nVi erano 10 senatori cooptati, cio\u00e8 eletti dai loro pari: 6 erano eletti dal gruppo di lingua olandese e 4 da quello di lingua francese. Questi seggi erano distribuiti tra i partiti, utilizzando direttamente i risultati elettorali. Nel 1983, i membri cooptati furono inclusi nella Costituzione come nuova categoria di senatori, con lo scopo di permettere ai senatori di eleggere alcuni esperti o membri di organizzazioni rappresentative, per unirsi a loro e incrementare la qualit\u00e0 dei dibattiti e delle leggi. Da allora, tuttavia, i partiti avevano utilizzato questi seggi per assegnarli a membri dei partiti che non erano stati eletti.\nSenatori di diritto.\nEssi erano i figli del Re del Belgio (se maggiorenni), o se il Re non avesse avuto figli, i discendenti del ramo principale della casa reale, che dovevano prestare giuramento. Dopo aver raggiunto l'et\u00e0 di 21 anni, i senatori di diritto avevano teoricamente diritto a votare; in pratica, tuttavia, essi non hanno mai votato. Essi non erano conteggiati ai fini del raggiungimento del quorum, quindi, affinch\u00e9 una legge fosse approvata, dovevano essere presenti 36 sui 71 senatori.\nAlla riforma del 2014 vi erano 3 senatori di diritto: il Principe Filippo, la Principessa Astrid e il Principe Laurent.\nLimiti alla candidatura.\nL'Articolo 69 della Costituzione pone quattro limiti alla candidatura: ogni senatore deve avere almeno 21 anni, deve avere nazionalit\u00e0 belga, deve godere di pieni diritti civili e politici, e deve risiedere in Belgio. Un senatore pu\u00f2 entrare in carica solo dopo aver prestato giuramento, in una delle tre lingue ufficiali del Belgio: olandese, francese e tedesco. Essi possono anche scegliere di prestare giuramento in pi\u00f9 di una lingua; la formula \u00e8 la seguente: \"Giuro di osservare la Costituzione\" (in olandese: Ik zweer de Grondwet na te leven, in francese: Je jure d'observer la Constitution, in tedesco: Ich schw\u00f6re, die Verfassung zu befolgen)\nAlcune cariche sono incompatibili con quella di senatore. I membri di un parlamento regionale o di comunit\u00e0 che prestano giuramento come senatori, ad eccezione dei Senatori di Comunit\u00e0, perdono automaticamente il seggio al parlamento regionale o di comunit\u00e0, secondo la legge elettorale belga. La stessa regola si applica al contrario, cio\u00e8 quando un senatore presta giuramento in un parlamento regionale o di comunit\u00e0: egli cessa immediatamente di essere senatore. Un membro del Senato non pu\u00f2 essere allo stesso tempo membro della Camera dei rappresentanti, e i deputati devono dimettersi dalla loro carica se vogliono accedere al Senato.\nUn'altra importante incompatibilit\u00e0 \u00e8 basata sulla separazione dei poteri; un rappresentante nominato come ministro, cessa di occupare un seggio alla Camera dei rappresentanti ed \u00e8 sostituito finch\u00e9 detiene la carica di ministro; se egli rinuncia per\u00f2 alla carica di ministro, pu\u00f2 continuare a operare come deputato secondo l'Articolo 50 della Costituzione. Un rappresentante non pu\u00f2 essere un funzionario statale o un giudice; tuttavia, un funzionario eletto alla Camera pu\u00f2 esercitare il potere politico e non deve dimettersi da funzionario. Non \u00e8 possibile neanche essere membro del Parlamento belga e contemporaneamente del Parlamento europeo.\nLa Camera dei rappresentanti non controlla sistematicamente nessuna di queste incompatibilit\u00e0; sono i neoleletti che vengono informati sulle principali incompatibilit\u00e0 all'inizio del mandato, e sta a loro verificare se si trovano in una posizione che non permette la detenzione di pi\u00f9 cariche. Sta poi eventualmente a loro decidere quale delle cariche abbandonare.\nGruppi linguistici.\nCon l'eccezione del senatore nominato dal Parlamento della Comunit\u00e0 germanofona del Belgio, tutti i senatori sono divisi in due gruppi linguistici: quello di lingua olandese e quello di lingua francese. Il primo consiste dei membri direttamente eletti dal collegio elettorale olandese, dei membri nominati dal Parlamento fiammingo e dai membri cooptati dai gruppi sovramenzionati. Il gruppo francese consiste dai membri eletti dal collegio elettorale francese, da quelli nominati dal Parlamento della Comunit\u00e0 francofona del Belgio e dai membri da essi cooptati. Vi sono 41 senatori nel gruppo olandese e 29 in quello francese; come il senatore di lingua tedesca, i Senatori di Diritto non fanno parte di nessuno dei due gruppi.\nL'Articolo 67 della Costituzione stabilisce anche che almeno uno dei senatori del gruppo olandese deve essere residente nella Regione di Bruxelles-Capitale al momento della data di elezione, come anche almeno sei senatori del gruppo francese.\nPresidente.\nIl senatore che presiede alle sedute del Senato, conosciuto come Presidente del Senato, viene eletto dall'assemblea all'inizio di ogni sessione parlamentare. Il Presidente viene assistito da tre Vice Presidenti, che sono anch'essi eletti all'inizio delle sessioni parlamentari. Il Presidente del senato \u00e8 solitamente un membro del partito di maggioranza, che abbia un certo grado di esperienza politica; il primo Vice Presidente \u00e8 invece un membro dell'altro gruppo linguistico.\nL'attuale Presidente del Senato \u00e8, dall'ottobre 2020, Stephanie D'Hose (Open VLD), quinta donna a presiedere il Senato belga e, con 39 anni di et\u00e0 al momento dell'elezione, pi\u00f9 giovane presidente della storia dello stesso.\nIl Presidente del Senato presiede sull'assemblea plenaria del Senato, dirige e controlla i dibattiti dell'assemblea, ed \u00e8 responsabile per il corretto funzionamento democratico del Senato, per il mantenimento dell'ordine e la sicurezza dell'assemblea e per il perseguimento delle regole. A questo fine, detiene poteri estesi. Il Presidente rappresenta anche il Senato sia a livello nazionale (verso le altre istituzioni) che internazionale; inoltre, egli presiede il Bureau, che determina l'ordine degli impegni, supervisiona i servizi amministrativi del Senato e conduce le attivit\u00e0 dell'assemblea.\nIl Presidente del Senato, insieme al Presidente della Camera dei rappresentanti, si posizionano immediatamente dopo al Re del Belgio nell'ordine delle cariche. Il pi\u00f9 anziano dei due, \u00e8 il secondo nell'ordine delle cariche. I Presidenti di Camera e Senato sono superiori in rango rispetto al Primo ministro.\nIl Bureau del Senato \u00e8 composto dal Presidente, i tre Vice Presidenti, i leader dei gruppi parlamentari che sono rappresentati nei comitati permanenti, e i Questori. Attualmente, l'unico gruppo il cui leader non \u00e8 membro del Bureau \u00e8 Ecolo, che conta solo due membri. Il Bureau guida le attivit\u00e0 quotidiane del Senato e si riunisce almeno una volta alla settimana per gestire i lavori del Senato. Il Bureau determina l'agenda legislativa e l'ordine dei lavori delle assemblee plenarie e dei comitati, decide riguardo alla lista di coloro che intervengono nella discussione e gestisce gli affari interni del Senato. Solitamente, alle discussioni riguardanti l'agenda legislativa \u00e8 invitato anche un membro del Governo Federale. Il Bureau assiste anche il Presidente nella gestione degli affari parlamentari; inoltre, esso nomina e rimuove le persone che compongono lo staff del Senato, su consiglio del Collegio dei Questori.\nIl Senato ha un Collegio dei Questori, che consiste di tre senatori che sono incaricati della gestione del Senato. Questi senatori, conosciuti come Questori, sono responsabili per la gestione finanziaria del Senato, e devono assicurarsi che sia sempre disponibile il materiale e i servizi necessari; essi consigliano il Bureau riguardo a problemi organizzativi e di amministrazione, come le risorse umane e la logistica. I Questori sono membri del Bureau; i Questori del Senato e quelli della Camera dei rappresentanti si riuniscono regolarmente per porre in evidenza le problematiche comuni riguardanti biblioteca, edifici, sicurezza, catering, ecc.\nIn Senato lavorano anche diversi impiegati, il capo dell'amministrazione \u00e8 il Segretario Generale del Senato, nominato dall'assemblea e dai capi dei servizi legislativi e amministrativi del Senato\nCompiti.\nA partire dalle elezioni parlamentari del 1995, c'\u00e8 stato un forte crollo del poteri del Senato, rispetto alla Camera dei rappresentanti; oggi il Senato ha molte meno competenze della camera. Prima del 1995, la Camera e il Senato svolgevano gli stessi compiti, ed erano sullo stesso piano.\nIn alcuni campi, la Camera e il Senato hanno gli stessi poteri, il che significa che entrambe le camere devono approvare esattamente la stessa versione di una legge. Tra queste eventualit\u00e0, vi sono quelle di revisioni della Costituzione, leggi che richiedono la maggioranza qualificata (le cosiddette \"leggi di comunit\u00e0\"), leggi sull'architettura dello Stato, leggi che approvano accordi di cooperazione tra lo stato federale, le comunit\u00e0 e le regioni, leggi sull'approvazione dei trattati internazionali e leggi sull'organizzazione del sistema giudiziario, il Consiglio di Stato e la Corte Costituzionale. Le leggi concernenti i trattati internazionali sono tuttavia passate al Senato solo dopo un primo esame da parte della Camera.\nPer quasi tutto il resto della legislazione, la Camera ha la precedenza sul Senato, che pu\u00f2 tuttavia intervenire come camera di considerazione e riflessione in quanto ha l'opportunit\u00e0 di esaminare i testi della Camera (in specifici limiti di tempo) e, se vi sono ragioni per farlo, di modificarli. La Camera pu\u00f2 di conseguenza adottare o rifiutare gli emendamenti proposti dal Senato oppure fare nuove proposte. Quando si presenta il caso, la Camera ha l'ultima parola riguardo a tutta la \"legislazione ordinaria\". Il Senato pu\u00f2 anche proporre alla Camera una legge che esso stesso abbia approvato e la camera bassa pu\u00f2 approvarla, rifiutarla o modificarla: anche in questo caso \u00e8 la Camera ad avere l'ultima parola.\nSecondo l'Articolo 143 della Costituzione, lo Stato federale, le Comunit\u00e0 e le Regioni, devono osservare la lealt\u00e0 federale; tuttavia, questo non impedisce conflitti di interesse. A causa della sua composizione, il Senato \u00e8 l'assemblea all'interno della quale i conflitti di interessi tra lo Stato federale, le Comunit\u00e0 e le Regioni possono essere risolti. Il Senato pu\u00f2 decidere su tali conflitti dando consigli, ma tali decisioni non sono vincolanti. Inoltre, il Senato \u00e8 anche incaricato di esaminare come le modalit\u00e0 di divisione delle competenze tra i vari componenti dello stato federale possano essere rese pi\u00f9 omogenee.\nComitati.\nIl Senato utilizza i comitati per diversi scopi. Esso conta diversi comitati permanenti, ognuno dei quali ha la responsabilit\u00e0 per una particolare area di governo (ad esempio la giustizia, o gli affari sociali). Questi comitati esaminano le leggi e le proposte legislative, e possono tenere udienze allo scopo di avere chiarimenti. Ogni comitato permanente \u00e8 composto da 17 senatori, e i membri sono nominati utilizzando la rappresentanza proporzionale. I presidenti dei comitati permanenti sono divisi tra i vari partiti, secondo lo stesso principio di rappresentanza proposzionale; di conseguenza, alcuni comitati sono presieduti da membri dell'opposizione. Attualmente, al Senato vi sono sette comitati permanenti, uno dei quali \u00e8 incaricato del controllo sul Comitato Permanente di Controllo sui Servizi Segreti. Il Senato pu\u00f2 anche creare comitati speciali, comitati di consiglio o gruppi di lavoro per esaminare una particolare legge o un particolare argomento (come ad esempio il gruppo di lavoro sulla bioetica). Le riunioni dei comitati sono generalmente aperte al pubblico.\nIl Parlamento federale include anche comitati uniti, che comprendono membri sia del Senato che della Camera dei rappresentanti, come il Comitato di Consultazione Parlamentare, che ha il compito di risolvere problemi legati alle procedure parlamentari. Tra gli altri compiti vi \u00e8 quello di stabilire i limiti di tempo per rivedere alcune leggi. Esistono altri comitati uniti, come il Comitato federale consultivo sugli Affari europei, in cui oltre senatori e rappresentanti, siedono anche eurodeputati.\nIl Senato, come la Camera, ha il diritto di condurre inchieste parlamentari secondo l'articolo 56 della Costituzione, che prevede che \"Ogni Camera ha il diritto di effettuare inchieste\". I comitati di inchiesta si riunirono raramente fino a 20 anni fa, ma sono stati usati sempre di pi\u00f9 negli anni recenti. In pratica, il Senato utilizza il diritto di inchiesta per creare comitati parlamentari composti da alcuni senatori. Questo comitato pu\u00f2 chiamare e udire testimoni, condurre ricerche e prendere visione di documenti. Le sedute del comitato alle quali partecipano testimoni o esperti sono pubbliche, a meno di decisioni contrarie. Normalmente il comitato \u00e8 obbligato a relazionare all'assemblea plenaria, e pu\u00f2 ad esempio suggerire di modificare la legislazione esistente. L'assemblea plenaria vota poi su mozioni presentate nella relazione del comitato."}
{"id": "2939261", "revid": "31912045", "url": "https://it.wikipedia.org/wiki?curid=2939261", "title": "Walter Hewel", "text": ""}
{"id": "2939266", "revid": "154893", "url": "https://it.wikipedia.org/wiki?curid=2939266", "title": "Malattia da Lawrencite", "text": ""}
{"id": "2939269", "revid": "1573940", "url": "https://it.wikipedia.org/wiki?curid=2939269", "title": "Salih ibn Tarif", "text": "Secondo re del regno berbero dei Banu Barghawata, si autoproclam\u00f2 profeta di una nuova religione.\nSecondo le fonti di Ibn Khaldun, ha affermato di aver ricevuto una nuova rivelazione da Dio, con 80 capitoli. Ha stabilito le leggi per il suo popolo, ed \u00e8 stato chiamato da loro \"Salih al-Mu'minin\" (Restauratore dei Credenti). Questa rivelazione \u00e8 sostenuto che sia stata scritta in lingua berbera, ed \u00e8 chiamata Corano in berbero (Lqeran).\nAll'et\u00e0 di 47 anni and\u00f2 al regno dell'est, e promise al suo popolo di ritornare. Durante la sua assenza i suoi familiari diffusero la religione rivelata da dio.\nLa religione rivelata a Salih ibn Tarif cambia alcune regole dell'Islam come ad esempio: il digiuno \u00e8 posto nel mese di Rajab (7 \u00b0 mese del calendario lunare), invece di Ramadan (9\u00ba mese), dieci preghiere obbligatorie al giorno invece di cinque, differenze su come eseguire le abluazioni e divieto di matrimonio tra cugini.\nLa religione promossa da Salih fu vietata nell'XI secolo dagli Almoravidi."}
{"id": "2939271", "revid": "352448", "url": "https://it.wikipedia.org/wiki?curid=2939271", "title": "Radianza spettrale", "text": ""}
{"id": "2939280", "revid": "290948", "url": "https://it.wikipedia.org/wiki?curid=2939280", "title": "CuCl2", "text": ""}
{"id": "2939281", "revid": "290948", "url": "https://it.wikipedia.org/wiki?curid=2939281", "title": "CuCl", "text": ""}
{"id": "2939282", "revid": "1983214", "url": "https://it.wikipedia.org/wiki?curid=2939282", "title": "Oktjabr'skaja", "text": ""}
{"id": "2939287", "revid": "1305772", "url": "https://it.wikipedia.org/wiki?curid=2939287", "title": "Oktjabr'skij rajon", "text": "Oktjabr'skij rajon "}
{"id": "2939289", "revid": "767487", "url": "https://it.wikipedia.org/wiki?curid=2939289", "title": "Kana Nishino", "text": "Dal 2008 al 2016 ha inciso pi\u00f9 di venti singoli e sette album (prodotti da Sony Music Japan): \"Love One.\", \"To Love\", \"Thank you, Love\", \"Love Place\", \"With Love, Just Love e LOVE it.\"\nBiografia.\nAppassionata di musica fin da piccola, ha sempre desiderato diventare cantante e si \u00e8 interessata a diversi generi musicali, incluso l'R&amp;B e il raggae. A 16 anni ha firmato un contratto con l'etichetta discografica Sony Music Japan. Dal 2007 al lavoro di cantante ha affiancato lo studio della letteratura inglese all'universit\u00e0. La passione per la lingua inglese le \u00e8 derivata dai suoi numerosi viaggi negli USA in tenera et\u00e0: pur non dimenticando le sue origini nipponiche, ha iniziato a cantare canzoni folk giapponesi, prendendo ispirazione dalla musica europea.\nA diciannove anni, nel 2008, ha vinto un concorso per giovani cantanti chiamato \"Miss Phoenix Audition\", a cui la madre l'aveva segretamente iscritta, prima su oltre 40.000 altre concorrenti. Durante un viaggio in Australia per approfondire lo studio della lingua inglese, ha conosciuto il duo Nervo, che le ha proposto la composizione del suo primo successo \"I Don't Wanna Know\".\nSempre nel 2008 ha pubblicato \"I\", versione giapponese riscritta dalla cantante di \"I Don't Wanna Know\", e ha aperto il suo sito ufficiale, rendendo disponibile una versione natalizia di \"I\", reintitolata \"I-Merry Christmas Version-\", finita ai primi posti della classifica dei download dell'ITunes \"store\" americano.\nSuccessivi sono stati i singoli \"Glowly Days\" e \"Style\" (usato come sigla di coda della serie di anime \"Soul Eater\"), che hanno venduto 28.000 copie ciascuno. Il suo quinto singolo \"MAKE UP\" \u00e8 stato usato come sigla iniziale dell'anime Chocolate Underground, mentre con il singolo \"Motto...\" la cantante ha ottenuto uno dei pi\u00f9 alti numeri di download digitali del Giappone, soffermandosi sempre di pi\u00f9 sull'R&amp;B, che \u00e8 diventato in seguito il suo genere musicale.\nHa collaborato con artisti come WISE, con cui ha composto \"Tokutemo\", \"Yours Only\", \"Aenakutemo\" e \"Shitsusen Mode\"; con NerdHead, con cui ha composto \"Brave Heart\"; e infine con VERBAL m-flo per la traccia \"Kimi no Koe Wo\". Con il suo primo album \"LOVE one.\", Kana Nishino non ha riscosso un grande successo, ma l'album successivo, intitolato \"to LOVE\", \u00e8 arrivato alla prima posizione nella classifica Oricon, vendendo mezzo milione di copie in una settimana.\nNel 2011 \u00e8 uscito il suo tredicesimo singolo, \"Distance\", il quattordicesimo singolo, \"Esperanza\", e l'album \"Thank you, Love\"; ha inoltre collaborato nuovamente con WISE per \"By Your Side\".\n\u00c8 stata ospite dei Video Music Awards Japan 2011, vincendo un Award con \"to LOVE\" come \"Best Album Of The Year\"\nLe sue cantanti preferite sono Christina Aguilera, Beyonc\u00e9, Jennifer Lopez e Ciara, dalle quali ha preso spunto per le sue canzoni. Secondo la CNN \u00e8 una delle cantanti preferite dalle gyaru di Shibuya ed \u00e8 stata la prima cantante donna della SME giapponese a vendere pi\u00f9 dischi dal declino della Sony dopo la nascita della casa discografica rivale, la Awex Inc..\nNel 2019 annuncia il matrimonio con l'ex manager e nell'aprile 2020 la gravidanza. Si ritira temporaneamente dalle scene dopo il suo tour Love Collection Tour svolto a febbraio 2019."}
{"id": "2939290", "revid": "110157", "url": "https://it.wikipedia.org/wiki?curid=2939290", "title": "Oktjabr'skij rajon (Oblast' dell'Amur)", "text": "L'Oktjabr'skij rajon () \u00e8 un rajon dell'Oblast' di Amur, nella Russia asiatica con capoluogo Ekaterinoslavka."}
{"id": "2939291", "revid": "5695", "url": "https://it.wikipedia.org/wiki?curid=2939291", "title": "Monti Caha", "text": ""}
{"id": "2939293", "revid": "1776051", "url": "https://it.wikipedia.org/wiki?curid=2939293", "title": "Cobalt Blue", "text": "Cobalt Blue il cui vero nome \u00e8 Malcolm Thawne, \u00e8 un supercriminale immaginario dei fumetti, che compare nei fumetti pubblicati dalla DC Comics come nemico di Flash. \u00c8 l'antenato del supereroe Impulso e dei super criminali Professor Zoom e Capitan Boomerang.\nBiografia del personaggio.\nMalcolm Thawne era il fratello gemello di Barry Allen. Il dottore che fece nascere i gemelli aveva gi\u00e0 accidentalmente ucciso un bambino separato che apparteneva a Charlene Thawne. Per riparare al misfatto, diede Malcolm ai Thawne e disse agli Allen che era sopravvissuto un solo neonato.\nI \"genitori\" di Malcolm erano artisti della truffa, che grazie all'utilizzo di un unguento per guarire coprivano le loro abilit\u00e0 super umane. Grazie al suo comportamento da perfettino, Malcolm era spesso utilizzato per fare da esca alle vittime ignare. Da adulto, era a Central City, e incapp\u00f2 in suo fratello, Barry Allen, per caso. Curioso di sapere come mai ci fosse un altro uomo con la sua faccia, domand\u00f2 la verit\u00e0 ai suoi genitori. Loro ammisero tutto, essendo stati a conoscenza dello scambio di neonati fin dall'inizio. Malcolm rifiut\u00f2 di accettare che i suoi genitori potessero essere cos\u00ec senza cuore e cerc\u00f2 il dottore che li ingann\u00f2. Questo dottore conferm\u00f2 la teoria dei Thawne. Malcolm preso dall'ira lo uccise.\nLa matriarca della famiglia Thawne, la nonna di Malcolm, che possedeva l'abilit\u00e0 di controllare la \"fiamma blu\", era disgustata dall'utilizzo patetico che suo figlio faceva di questa abilit\u00e0 per truffare le persone. Malcolm, d'altro canto, possedeva la passione richiesta per fare pieno uso di questa abilit\u00e0. Sua nonna lo addestr\u00f2 al segreto della fiamma. Alimentata dalla rabbia e dalla gelosia di Malcolm verso il suo gemello per aver \"rubato la sua vita\", Malcolm costru\u00ec una gemma blu che contenesse la fiamma, cosa che fu anche in grado di rubare la super velocit\u00e0 di Barry.\nIl suo primo tentativo fall\u00ec e Malcolm venne assorbito nella gemma, da cui riemerse anni dopo. A quel tempo, Wally West era diventato il nuovo Flash. La morte di Barry durante la \"Crisi sulle Terre infinite\" sembr\u00f2 aver calmato Malcolm dai suoi desideri di vendetta, invece si concentr\u00f2 sui suoi discendenti attraverso il tempo nel tentativo di sterminarli, cominciando proprio da Wally West. Sotto l'identit\u00e0 di Cobalt Blue, Malcolm inizi\u00f2 una faida che dur\u00f2 tra le due famiglie per mille anni.\nLa faida giunse al culmine alla fine del XXX secolo, dove Barry viveva con sua moglie Iris. Wally giunse per proteggere suo zio. I Flash di tutte le epoche tra il XX e il XXX secolo giunsero poco dopo, tutti sotto lo spirito di Thawne e tutti con un frammento della gemma originale di Malcolm. Alla fine Wally West mise termine alla minaccia di Cobalt Blue correndo cos\u00ec veloce che gratt\u00f2 la superficie della Forza della velocit\u00e0. Il suo potere entr\u00f2 nella gemma e lo spirito di Thawne (e la stessa gemma) si sovraccaricarono di energia.\nNonostante ci furono numerosi Cobalt Blue tra il presente e il XXX secolo, n\u00e9 Malcolm n\u00e9 Cobalt Blue ricomparvero pi\u00f9 dopo lo story arc di \"Chain Lightning\". Non \u00e8 chiaro se queste linee temporali esistono dopo gli eventi di \"Crisi infinita\".\nEredit\u00e0.\nMolti altri nel futuro divennero Cobalt Blue. Ce ne fu almeno uno per ogni secolo che ne assunse l'identit\u00e0.\nXXI secolo.\nIl Cobalt Blue del XXI secolo indossava un'armatura fatta di vetro. Non si vide molto di lui, dato che fu sconfitto in 30 secondi dai viaggiatori temporali Iris West II e Jay Garrick.\nXXIII secolo.\nIl Cobalt Blue di quest'epoca uccise la moglie di Flash in modo brutale e azzopp\u00f2 sua figlia. Otto mesi dopo questi eventi, Flash lo uccise. Ma la sua vittoria fu breve in quanto un bambino trov\u00f2 la gemma e la raccolse e, consumato dalla sua stessa rabbia, uccise Flash. Tuttavia i viaggiatori temporali Max Mercury e Sela Allen, che adesso erano guariti, riportarono il ragazzo alla normalit\u00e0.\nXXV secolo.\nNel XXV secolo, i ruoli di Flash e Cobalt Blue furono invertiti. Ora Chardaq Allen prese il ruolo di Cobalt Blue. Professor Zoom e Wally West sconfissero Chardaq e la riportarono alla normalit\u00e0.\nXXVIII secolo.\nQuesto Cobalt Blue mise quasi fine alla stirpe degli Allen quando infett\u00f2 Jace Allen con un virus. Tuttavia, il padre di Jace, Blaine, il Flash corrente, si sacrific\u00f2 per salvare suo figlio. Dieci anni dopo, Jace era il nuovo Flash e insieme a Jesse Quick sconfissero Cobalt Blue."}
{"id": "2939299", "revid": "287204", "url": "https://it.wikipedia.org/wiki?curid=2939299", "title": "Paludella squarrosa", "text": "La Paludella squarrosa \u00e8 una briofita della famiglia delle Meesiaceae, a distribuzione circumpolare-artica, che ha nelle Alpi italiane le sue stazioni europee pi\u00f9 meridionali.\nDistribuzione e habitat.\nQuesta pianta ha una distribuzione circumpolare-artica. In Europa \u00e8 largamente diffusa nella parte settentrionale della Finlandia, ma \u00e8 presente anche nelle regioni centro-meridionali. Pianta ampiamente presente nell'interglaciale Riss-W\u00fcrm, la sua presenza in Italia \u00e8 attualmente limitata a pochissime localit\u00e0 fra la Lombardia e il Trentino. \nSi tratta di piccole popolazioni relitte, alcune delle quali, come quella nella palude di Santa Caterina di Valfurva,\ncoprono una superficie di appena 50\u2013100\u00a0m2. La palude \u00e8 un sito altamente protetto, nel cuore del Parco nazionale dello Stelvio, sia perch\u00e9 vasta zona umida, sia proprio per la presenza della \"Paludella\". Questa, che \u00e8 una specie particolarmente acidofila, riesce a sopravvivere fra gli sfagni grazie alla vicinanza di una sorgente debolmente ferruginosa e discretamente acida (pH = 6,5)."}
{"id": "2939300", "revid": "110157", "url": "https://it.wikipedia.org/wiki?curid=2939300", "title": "Oktjabr'skij rajon (Oblast' di Kursk)", "text": "L'Oktjabr'skij rajon () \u00e8 un rajon dell'Oblast' di Kursk, nella Russia europea; il capoluogo \u00e8 Prjamicyno. Istituito nel 1970, ricopre una superficie di 628 chilometri quadrati e consta di una popolazione di circa 23.800 abitanti."}
{"id": "2939301", "revid": "6282", "url": "https://it.wikipedia.org/wiki?curid=2939301", "title": "Rai per una notte", "text": ""}
{"id": "2939308", "revid": "1654832", "url": "https://it.wikipedia.org/wiki?curid=2939308", "title": "Episodi de I delitti del cuoco", "text": "La prima ed unica stagione de \"I delitti del cuoco\" \u00e8 stata trasmessa dal 9 maggio al 6 giugno 2010. Sono stati trasmessi due episodi per volta, il primo episodio invece \u00e8 andato in onda singolarmente domenica 9 maggio 2010 ed ha una durata doppia rispetto agli altri.\n\"L'occhio del pesce\".\nTrama.\nCarlo Banci indaga sulla misteriosa sparizione di Gennarino, il pescivendolo. Pare che sia scomparso e sia stata ritrovata la sua barca vuota alla deriva. Intanto Francesco indaga sulla misteriosa morte del portiere dell'albergo, e poi di quella del suo assassino, che pare sia stato avvelenato. Si scopre che i due casi sono collegati al traffico di diamanti.\n\"I morti non fanno paura\".\nin questo episodio partecipa Alfredo Pea.\nTrama.\nCarlo Banci e costretto insieme a gli altri cuochi compreso Francesco a catturare un pazzo omicida... dopo una volta catturato Carlo vede questo morto e si impressiona ma Francesco gli fa capire che non si deve impressionare ma pensare che stesse dormendo.\n\"Malafemmina\".\nin questo episodio partecipa Sara Tommasi nel ruolo di Claudia.\n\"Tresette col morto\".\nDopo una partita di poker, a casa di un uomo potente, dove sono stati persi molti soldi e anche l'anello di Castagna viene ucciso un uomo. Viene ritrovato morto anche il proprietario del banco dei pegni che aveva vinto l'anello di Castagna. I sospetti sono tanti tra cui anche quelli su Castagna dato che sono morti per avvelenamento. Perquisendo la casa dell'uomo morto si trova una piccola telecamera cos\u00ec si scoprono i giocatori abituali. Elsie sapendo dell'anello della madre di Castagna approfitta delle avance di un ragazzo per entrare nel banco dei pegni e prendere tutti gli oggetti presi illegalmente dal proprietario. Tutti gli oggetti torneranno ai legittimi proprietari e si scoprir\u00e0 chi \u00e8 il vero assassino dei due uomini. Intanto Francesco vedendo Elsie con Paolo prova molta gelosia e cerca di dissuadere Elsie da una relazione con Paolo. Serenella incurante del poco interesse di Francesco nei confronti di un matrimonio inizia i preparativi cercando di coinvolgerlo anche se con poca riuscita.\nInterpreti: Duccio Camerini (Belli), Mimmo Mancini (Giudici), Donatella Pompadour (Lidia Giudici), Renata Di Martino (madre di Bellis), Elena Falgheri (dentista, sorella di Saverio Molino)\n\"Un commissario alle elementari\".\nTrama.\nNiccolo (Achille Sabatino) parla con Carlo su alcuni furti che ci sono stati nella scuola. E dopo l'aiuto di tre ragazzini riesce a scoprire questo ladruncolo che alla fine \u00e8 un bambino come tanti che si diverte rubando le cose agli altri.\n\"Morte a passo di danza\".\nUn amico di vecchia data di Carlo lo invita a uno spettacolo organizzato da lui, durante il quale viene uccisa la ballerina principale dello spettacolo. Si incomincia ad indagare sulla morte della ballerina facendo venir fuori molti segreti, tradimenti e gelosie. Si scoprir\u00e0 che i responsabili del sabotaggio del palco sono i colleghi della ballerina ma che a ucciderla \u00e8 stata la coreografa dello spettacolo nonch\u00e9 la fidanzata della ballerina, spinta della gelosia verso l'ultima che aveva delle storie occasionali con uomini pur di arrivare al successo.\n\"Chi ha ammazzato lo chef?\".\nLo chef Carlo partecipa con il suo staff ad una gara di cucina la quale sar\u00e0 lo scenario di ben due omicidi. Nel frattempo la passione tra Elsie e Francesco scoppia e viene anche scoperta da Serenella, ragazza e futura moglie di Francesco.\n\"Il rapimento di Apicella\".\nIl giornalista Apicella viene rapito mentre si reca nella propria abitazione. Tutti i sospetti sono inizialmente concentrati su Carlo Banci a causa di una lite avuta poche ore prima con il giornalista. Si scoprir\u00e0 poi che in realt\u00e0 il rapitore di Apicella \u00e8 un ex collega di Carlo sospeso dal servizio, a causa della testimonianza di Carlo, in cerca di vendetta nei confronti di Carlo.\n\"Il tesoro della regina\".\nCarlo \u00e8 costretto a chiudere il ristorante andato a fuoco, perch\u00e9 Antonio non ha ripristinato l'assicurazione. Vedendo Carlo triste, Elsie parla con Margherita, Castagna e Antonio del tesoro del castello di Ischia e insieme dopo tanti dubbi e complicazioni riescono a portare a termine il colpo. Intanto Francesco si ritrova a risolvere il caso di omicidio di un ricercatore venuto dalla Germania con lo scopo di trovare il tesoro e potersi fare un nome. Portato a termine il colpo con grande successo Elsie e gli altri organizzano una festa per fare una sorpresa a Carlo. Francesco pur avendo dubbi sulla provenienza di quei soldi sorvola per amore di Elsie. Si scoprir\u00e0 che il delitto era a sfondo passionale compiuto da un corteggiatore dell'amante del ricercatore. La storia tra Elsie e Francesco procede e anche Carlo ne \u00e8 contento."}
{"id": "2939309", "revid": "118424910", "url": "https://it.wikipedia.org/wiki?curid=2939309", "title": "Volusio Proculo", "text": "Comandante della flotta di Nerone della parte stanziata a Capo Miseno, vicino a Napoli (l'altra parte si trovava vicino a Ravenna), Volusio era anche il liberto che aveva partecipato all'uccisione di Agrippina, per ordine dell'imperatore e la sua condizione dimostra che Nerone assegnava alte cariche a uomini fidati, indipendentemente dall'estrazione sociale. Fu proprio Volusio che denunci\u00f2 Epicari, la liberta implicata nella congiura pisoniana."}
{"id": "2939315", "revid": "1573940", "url": "https://it.wikipedia.org/wiki?curid=2939315", "title": "Joseph Holt", "text": "Biografia.\nFu il venticinquesimo segretario alla Guerra degli Stati Uniti durante la presidenza di James Buchanan (15\u00ba presidente). Nato nella contea di Breckinridge nello stato del Kentucky.\nSpos\u00f2 Mary Harrison che mor\u00ec per tubercolosi. La sua seconda moglie fu Margaret Wickliffe, sposata nel 1857. Fra le altre cariche ricoperte quella di 18\u00b0 Capo Generale delle Poste statunitensi (Postmaster General). Alla sua morte il corpo venne seppellito al Holt Family Cemetery a Stephensport."}
{"id": "2939325", "revid": "92723", "url": "https://it.wikipedia.org/wiki?curid=2939325", "title": "Mulieres Salernitanae", "text": "Mulieres Salernitanae \u00e8 una polirematica con cui si indicano le personalit\u00e0 femminili che hanno operato nell'ambito della Scuola medica salernitana. Lo statuto della Scuola, infatti, nel solco di alcune tradizioni medievali, non precludeva l'esercizio della professione medica alle donne. \nCultura medica femminile a Salerno.\nPersonalit\u00e0.\nTra le personalit\u00e0 di spicco delle \"mulieres Salernitanae\" sono tramandati i nomi di Trotula de Ruggiero, Rebecca Guarna, Abella Salernitana, Mercuriade, Costanza Calenda.\nDall\"'Historia Ecclesiastica\" di Orderico Vitale, sappiamo che tra le donne educate nell'ambiente medico salernitano \u00e8 da annoverare anche Sichelgaita di Salerno, seconda moglie di Roberto il Guiscardo.\nUn altro episodio, messo in luce da Massimo Oldoni, sottolinea il ruolo femminile nella medicina salernitana: si tratta di una miniatura dal \"Il canone della medicina\" di Avicenna, che illustra un episodio della vita del duca di Normandia Roberto II (figlio di Guglielmo il Conquistatore), colpito da una freccia avvelenata in Terrasanta, durante la prima crociata. \nIn quella occasione, Roberto di Normandia fu salvato dalla moglie Sibilla di Conversano, che estrasse il sangue dalla ferita, secondo gli insegnamenti appresi dai medici salernitani, ma sacrific\u00f2 la propria succhiandolo con la bocca. La miniatura, raffigura la sepoltura di Sibilla e il corteo gratulatorio di Roberto che incontra i medici salernitani, tra cui potrebbero esservi delle donne.\nRuolo delle \"mulieres\" e diffusione della cultura medica.\nIl ruolo di queste donne non riguardava la sola pratica medica, ma si estendeva anche alla produzione di opere teoriche di cui la tradizione ci ha trasmesso a volte il testo, altre volte il solo nome: il \"De passionibus mulierum ante in et post partum\", il \"De ornatu mulierum\", e la \"Practica secundum Trotam\" di Trotula, il \"De atrabile\" (Sulla bile nera), e il \"De natura seminis humani\" (Sulla natura del seme umano) di Abella Salernitana.\nLa diffusione di queste figure femminili tra i medici e il loro impegno profuso anche in opere teoriche, costituiscono indizi importanti circa la significativa diffusione della cultura medica a Salerno."}
{"id": "2939326", "revid": "123386558", "url": "https://it.wikipedia.org/wiki?curid=2939326", "title": "Rio Tanna", "text": "Il Rio Tanna, chiamato anche Rio la Tanna, \u00e8 un corso d'acqua delle Colline livornesi a carattere tipicamente torrentizio, affluente del Torrente Tora. L'integrit\u00e0 del suo corso (7,2 kilometri circa) si trova nel comune di Collesalvetti.\nIl corso del Rio Tanna.\nLe sorgenti del Rio Tanna sono a 50 metri s.l.m. in prossimit\u00e0 del podere \"Acquaviva\": qui il corso d'acqua \u00e8 diviso in due rami secondari che formano due laghetti di eguale grandezza e altitudine, e si uniscono poco dopo in cinquecento metri circa. Gi\u00e0 dopo 1,5\u00a0km, a 31\u00a0m s.l.m., il rio \u00e8 canalizzato. Scorre quindi in prossimit\u00e0 della strada provinciale Livorno-Collesalvetti fino a Nugola. Dopo aver ricevuto il suo principale affluente, il \"Rio Nugola\", piega decisamente verso nord per dirigersi, a 10 metri s.l.m., alla sua confluenza con il Torrente Tora."}
{"id": "2939330", "revid": "1632387", "url": "https://it.wikipedia.org/wiki?curid=2939330", "title": "Road Salt One", "text": "Road Salt One \u00e8 il settimo album in studio del gruppo musicale svedese Pain of Salvation, pubblicato il 17 maggio 2010 dalla Inside Out Music.\nL'album si discosta ulteriormente dal genere Progressive metal che ha fatto conoscere la band negli anni passati: presenta infatti influenze Hard rock e Blues rock, ma anche elementi da altri generi sperimentali per lo stile del gruppo."}
{"id": "2939339", "revid": "1305772", "url": "https://it.wikipedia.org/wiki?curid=2939339", "title": "The Limit", "text": ""}
{"id": "2939342", "revid": "1318658", "url": "https://it.wikipedia.org/wiki?curid=2939342", "title": "Le D\u00e9fenseur du Temps", "text": "Le D\u00e9fenseur du temps (lett. \"Il Difensore del Tempo\") \u00e8 un'opera d'arte dell'artista francese Jacques Monestier, situata a Parigi, nel quartiere dell'Orologio, nel III \"arrondissement\".\nDescrizione.\n\"Il Difensore del Tempo\" \u00e8 un orologio monumentale con automi. In prossimit\u00e0 del quadrante, un uomo appollaiato su una roccia con una spada e uno scudo combatte contro un uccello, un dragone e un granchio, che rappresentano rispettivamente il cielo, la Terra e il mare.\nA tutte le ore, dalle 9 alle 22, l'uomo lotta contro ciascuno dei tre animali, scelti dal programmatore: in corrispondenza delle ore 12, 18 e 22, i tre animali attaccano contemporaneamente.\nL'ora viene annunciata da tre rintocchi. Nel corso dei combattimenti, si odono i rombo della Terra, suoni di onde che si infrangono o soffi del vento, a seconda dell'animale scelto.\nL'opera scultorea misura quattro metri di altezza e pesa una tonnellata circa. Il personaggio, gli animali e il quadrante dell'orologio sono realizzati in ottone lavorato e dorato a caldo, mentre la roccia che funge da sfondo \u00e8 in ottone ossidato.\nNella configurazione d'origine, un orologio elettronico al quarzo coordinava il programmatore casuale, sei programmatori a camme e cinque registratori a nastro.\nUbicazione.\nL'orologio con automi, che dette il nome al quartiere in cui \u00e8 ubicato, si trova in via Bernard-de-Clairvaux, 8 a Parigi, nei pressi del Centro Georges Pompidou.\nStoria.\nL'opera, commissionata nel 1975 dalla COGEDIM, fu realizzata da Louis Desouches, che cur\u00f2 la scultura del drago, e Alain Moirod, che lavor\u00f2 la struttura in acciaio.\nL'orologio fu installato nel settembre del 1979, nel quartiere dell'Orologio, in forma incompiuta.\nL'inaugurazione, che si tenne l'8 ottobre dello stesso anno, vide la partecipazione dell'allora sindaco della citt\u00e0 Jacques Chirac.\nNel 1995 l'orologio fu restaurato e il suo funzionamento fu rivisto: l'orologio a quarzo fu sostituito da uno radiocontrollato, e i registratori furono rimpiazzati da un pi\u00f9 moderno lettore CD.\nPrivo di finanziamenti per la sua manutenzione, l'orologio cess\u00f2 di funzionare il 1\u00ba luglio 2003."}
{"id": "2939345", "revid": "287204", "url": "https://it.wikipedia.org/wiki?curid=2939345", "title": "Guibodo", "text": "Biografia.\nUna tradizione lo vuole nipote di Carlo Magno, o di Carlomanno di Baviera, figlio di Ludovico II il Germanico, di cui invece era probabilmente solo consanguineo. \nNomina a vescovo e le missioni diplomatiche.\nSecondo Ireneo Aff\u00f2 divenne vescovo di Parma nell'857 e mantenne questo incarico fino alla morte. Nel 860 \u00e8 ricordato al seguito di Ludovico II il Germanico prima in Romagna e poi a Spoleto, infine nel marzo dello stesso anno presiedette al processo contro il conte Ildeberto per conto dell'imperatore. \nFu coinvolto spesso come messo papale in missioni diplomatiche presso re germanici allo scopo di dirimere le dispute per il possesso della corona imperiale: fu presso Carlo il Calvo una prima volta nel 870, poi una seconda come messo dell'imperatrice Engelberga d'Alsazia nel 872. \nAlla morte senza eredi dell'imperatore Ludovico II il giovane e alla conseguente incoronazione di Carlo il Calvo, Engelberga, schieratasi dalla parte di Ludovico II il Germanico (fratello di Carlo e zio del defunto imperatore), cadde in disgrazia e con esso Guibodo, entrambi infatti si rifiutarono di giurare obbedienza al congresso di Pavia. \nGuibodo si rec\u00f2 quindi a Roma e chiese l'intercessione di papa Giovanni VIII che raccomand\u00f2 Guibodo a Carlo il Calvo senza tuttavia riuscire a ottenere la riconciliazione. Nonostante ci\u00f2 il vescovo di Parma godette della stima papale che lo destin\u00f2 ad altre missioni diplomatiche, in particolare il 27 marzo 877 gli ordin\u00f2 di consegnare due lettere, una a Carlomanno figlio di Ludovico il Germanico e una per l'imperatrice Engelberga, ritiratasi in un monastero presso Brescia, alla quale raccomandava di giurare devozione a Carlo il Calvo.\nL'inizio del potere temporale dei vescovi di Parma.\nAlla morte dell'imperatore avvenuta nel 877 Carlomanno divenne re d'Italia e Guibodo si rec\u00f2 presso di lui per congratularsi. Il re, volle ripagare le sofferenze patite da Guibodo per aver parteggiato per il padre Ludovico II il Germanico nella lotta per il trono imperiale contro il defunto imperatore Carlo il Calvo, donandogli il possesso della corte regia di Parma. Il diploma del 877 \u00e8 andato perduto, ma \u00e8 giunta sino ai nostri giorni il diploma dell'11 maggio 879 che confermava la cessione. Questo diploma sancisce l'inizio della commistione fra il potere spirituale e quello temporale dei vescovi di Parma. In forza della nuova situazione Guibodo il 29 dicembre 877 chiam\u00f2 a congresso nel palazzo di Parma, il vescovo di Modena, il vescovo di Piacenza, diciotto sacerdoti, quattro diaconi e sei conti spiegando loro la sua intenzione di istituire il Capitolo della Cattedrale di Parma, con sede nel chiostro che fece appositamente costruire accanto alla chiesa di Santa Maria: esso era costituito da un collegio di canonici e fu dotato nell'atto fondativo di numerosi beni fra i quali una parte destinata alla chiesa di Santa Maria, una parte per l'acquisto di incensi, ceri, lumi e una per il mantenimento dei canonici stessi, ma arricchito dalle entrate garantite dalle decime, da numerosi fondi, da varie cappelle, dall'ostello per viandanti e pellegrini, da met\u00e0 dei diritti sul sale e dalle terre di Salsomaggiore.\nGodendo della stima di Carlomanno e del suo successore Carlo il Grosso, ricevette da entrambi in dono non solo diversi possedimenti regi all'interno della citt\u00e0 di Parma e l'abbazia di Berceto, ma anche altri beni in diverse zone d'Italia. Queste grandi ricchezze, usate da Guibodo in opere di carit\u00e0, ne aumentarono enormemente il prestigio tra i suoi contemporanei. Fra le altre acquisizioni del periodo si ricordano i castelli di: Rizzolo, Pupiano, Vezano, Fontanafredda, Martinasca, Rebulara, Ronco e Vicocerrone nel piacentino, e altre due corti (Morfascio e Vignoia), il monastero di San Prospero in Panigale (Bologna).\nNel 879 fu inviato dal papa come messo a Carlomanno per informarlo della situazione precaria in cui versava l'Italia minacciata dai Saraceni, Carlo il Grosso a sua volta lo invi\u00f2 a Roma per rendere omaggio al pontefice e lo fece passare da Spoleto per sollecitare il conte Guido contro gli infedeli. \nQuando Arnolfo di Carinzia prese il possesso del regno di Germania, il duca del Friuli Berengario con il supporto di feudatari italiani si fece acclamare a Pavia re d'Italia. Papa Stefano V e Guibodo tuttavia rimasero fedeli al duca di Spoleto Guido armando milizie in suo favore e dopo due anni di guerra Berengario si vide costretto alla ritirata. \nRecatosi a Piacenza presso il duca Guido, Guibodo fu ricompensato per la sua fedelt\u00e0 con ulteriori beni: la chiesa di San Nicomede, un'isola sul Po, le terre di Vicopezzato (Copezzato) e a capo di Taro (Coltaro); Guido nomin\u00f2 inoltre Guibodo suo cappellano e volle che lo seguisse a Roma per essere incoronato re d'Italia dal papa. \nNel testamento del 892 Guibodo volle che tutti i beni a lui donati, dopo la morte della consanguinea Vulgunda passassero al Capitolo della Cattedrale di Parma. \nQuando nel 894 Arnolfo di Carinzia, re di Germania scese in Italia in soccorso di Berengario, Guido si ritir\u00f2 in Lombardia, Guibodo allora ne approfitt\u00f2 per farsi ratificare il possesso delle sue propriet\u00e0 in Italia, indicando con precisione quelle del parmense comprese fra Caput Parioli (localit\u00e0 da collocarsi a nord di Fontanellato), la Selva di Soragna, il lacum Sancti Secundi (San Secondo Parmense), sino a Sacca di Colorno (praticamente una buona parte della bassa parmense), in pi\u00f9 nel comasco veniva confermato il possesso del monastero di Santa Maria e ai confini con la Toscana la corte di Corniolo. \nNel frattempo Guido, cercando di scacciare Arnolfo da Parma lo insegu\u00ec con le sue milizie ma mor\u00ec improvvisamente mentre stava guadando il fiume Taro. Guibodo volle quindi seppellirlo nella cattedrale di Parma \nOrmai settantacinquenne, Guibodo mor\u00ec il 29 aprile del 895. Fu sepolto con grandi onori nel duomo di Parma nella cappella di San Michele Arcangelo; quando la cattedrale fu ricostruita la sua cassa fu posta sopra la porta della sagrestia e quando i canonici nel 1567 restaurarono la sua tomba, vi collocarono al di sopra la seguente iscrizione: \"Vidiboldo Caroli Magni nepoti Ecclesiae Parmen Episcopo et comiti viro religiosissimo canonici Parmen. beneficii non immemores dignitatis eor authori P. mdlxvii\"\nBibliografia.\nN. Pelicelli, \"Vescovi della Chiesa Parmense\", 1936, 53-68; \nA. Schiavi, \"Diocesi di Parma\", 1940, 237."}
{"id": "2939352", "revid": "1543377", "url": "https://it.wikipedia.org/wiki?curid=2939352", "title": "Vertigini (Noemi)", "text": "Vertigini \u00e8 il quarto singolo della cantante Noemi, nonch\u00e9 il secondo estratto da \"Sulla mia pelle (Deluxe Edition)\".\nIl brano.\n\"Vertigini\" \u00e8 un brano composto da Massimiliano Cal\u00f2, Giuseppe Romanelli e Diego Calvetti, ed \u00e8 estratto come secondo singolo da \"Sulla mia pelle (Deluxe Edition)\". Il singolo \u00e8 stato prodotto da Diego Calvetti.\nIl brano originariamente era contenuto nel mini-album Noemi; successivamente \u00e8 stato rivisitato e corretto in chiave Motown, in una lettura soul anni sessanta, ed inserito in \"Sulla mia pelle (Deluxe Edition)\", riedizione sanremese dell'album \"Sulla mia pelle\". Viene estratta come singolo la versione contenuta nella riedizione, solo con un piccolo adeguamento di durata: la versione inclusa nella riedizione ha una durata di 3 min: 56 s, la versione \"Radio Edit\" estratta come singolo ha una durata di 3 min: 36 s. Il brano risulta essere depositato alla SIAE firmato solo da Massimiliano Cal\u00f2 e Giuseppe Romanelli; il produttore Diego Calvetti risulta tra i credtis dell'album come autore di questo brano per via di alcune modifiche apportate successivamente rispetto alla versione originale di Cal\u00f2 e Romanelli, tuttavia il brano non \u00e8 stato ridepositato alla SIAE con le tre firme. A differenza della versione contenuta nel mini-album \"Noemi\", la versione estratta come singolo da \"Sulla mia pelle (Deluxe Edition)\" termina con la risata della cantante romana.\nIl singolo viene pubblicato il 7 maggio 2010, ma a causa di alcune problematiche tra radio e discografia, viene ripubblicato il 14 maggio 2010 incontrando per\u00f2 la medesima situazione. Nonostante il continuare delle tensioni tra le emittenti radiofoniche e il Consorzio Fonografici SCF, \"Vertigini\" riesce ad ottenere un buon riscontro, raggiungendo anche la top 10.\nLa canzone \u00e8 stata inserita anche in una compilation:\nControversie.\nIl brano viene pubblicato in un momento in cui vi sono tensioni tra il mondo della discografia e quello delle radio; queste ultime rivendicando un aumento dei diritti fonografici decidono di non inserire nel palinsesto musicale le nuove hit: tra i brani mancanti, per l'appunto, anche \"Vertigini\". Si decide, per tanto, di ripubblicarlo come singolo il 14 maggio 2010, ma la situazione \u00e8 la medesima: le radio non trasmettono le nuove uscite discografiche. Alla base della mancata trasmissione in radio, comunque, non vi \u00e8 un motivo da ricercarsi nei brani, ma vi \u00e8 la su citata ragione puramente di natura economica."}
{"id": "2939356", "revid": "767487", "url": "https://it.wikipedia.org/wiki?curid=2939356", "title": "Macgillycuddy's Reeks", "text": "Macgillycuddy's Reeks (in gaelico irlandese \"Na Cruacha Dubha\", che significa \" I camini neri\"), \u00e8 una catena montuosa irlandese, situata nella contea di Kerry, a sua volta collocata nella provincia di Munster.\nGeografia.\nSi estende per 19\u00a0km in larghezza e comprende le cime pi\u00f9 alte dell'intera isola: Carrantuohill (1038\u00a0m), Beenkeragh (1010\u00a0m), Caher (1001\u00a0m), e oltre altre cento vette che superano i 2000 piedi di altezza. I monti, costituiti per lo pi\u00f9 da pietra arenaria, sono stati intagliati dai ghiacciai un tempo presenti nella zona e si trovano nella penisola di Iveragh, vicino ai Laghi di Killarney.\nEtimologia.\nLa catena prende il proprio nome dalla famiglia \" Macgillycuddy of the Reeks\", che ha posseduto svariati territori nel Munster fino alla fine del XX secolo."}
{"id": "2939360", "revid": "31913611", "url": "https://it.wikipedia.org/wiki?curid=2939360", "title": "Mulieres salernitanae", "text": ""}
{"id": "2939365", "revid": "6923", "url": "https://it.wikipedia.org/wiki?curid=2939365", "title": "Paddock Grand Prix", "text": "Paddock Grand Prix \u00e8 una squadra motociclistica con sede in Svizzera che partecipa alle competizioni del motomondiale.\nStoria.\nLa squadra ha intrapreso la propria attivit\u00e0 nel motomondiale nel 2002 come \"Elit Grand Prix\", portando in gara in classe 125 una Honda RS125R prima per Jakub Smr\u017e e poi per l'esordiente Thomas L\u00fcthi. Nel 2003 una moto viene affidata nella classe 250 al rientrante Smr\u017e, sostituito nel finale di stagione da Jaroslav Hule\u0161, mentre in 125 viene confermato L\u00fcthi, che ottiene il primo podio personale e di squadra nel GP di Catalogna. Per il 2004 vengono invece preparate due moto nella classe inferiore per L\u00fcthi e Dario Giuseppetti.\nNel 2005 schiera una sola moto per L\u00fcthi, che in Francia coglie per s\u00e9 e per la squadra la prima vittoria nel motomondiale, ripetendosi poi in altre tre occasioni, e che conclude tutte le gare eccetto quella iniziale in zona punti salendo pi\u00f9 volte sul podio e laureandosi campione del mondo nell'ultima prova stagionale a Valencia con 5 punti di vantaggio su Mika Kallio.\nNel 2006 si iscrive come \"Elit - Caff\u00e8 Latte\" con la coppia di piloti formata da L\u00fcthi e Sandro Cortese, con il primo che ottiene l'unica vittoria della stagione in Francia. Nel 2007, sotto il nome di \"Emmi - Caff\u00e8 Latte\", la squadra passa a motociclette Aprilia sia in 125 con Cortese e sia in 250 con L\u00fcthi; i due piloti vengono confermati anche per il 2008, anno in cui viene fatto correre, con diversa sponsorizzazione, anche Luk\u00e1\u0161 Pe\u0161ek nella 250.\nL'anno dopo vengono portate in gara due moto nella classe di mezzo, con gli stessi piloti alla guida, mentre nelle ultime gare dell'anno viene seguito anche Mattia Pasini, rimasto senza una moto a causa dei problemi economici del suo team precedente.\nNel 2010, anno in cui ha inizio la sponsorizzazione da parte di Interwetten, la squadra presenta al via un pilota per classe: debutta in MotoGP affidando una Honda RC212V all'ultimo campione mondiale 250 Hiroshi Aoyama, che ottiene come miglior risultato stagionale un 7\u00ba posto in Malesia e finisce tutte le gare disputate in zona punti; in cinque Gran Premi, data l'assenza di Aoyama per infortunio, si avvicendano sulla moto K\u014dsuke Akiyoshi e Alex De Angelis, anch'essi sempre a punti. Per la stagione inaugurale della classe Moto2, la squadra sceglie come mezzo la Moriwaki MD600, condotta da L\u00fcthi in diverse occasioni fino al podio durante la stagione, mentre in 125 una Honda viene schierata per Marcel Schr\u00f6tter.\nPer il 2011 la squadra limita la propria partecipazione alla Moto2, passando alla Suter MMX sempre con L\u00fcthi come pilota, il quale ottiene la prima vittoria in questa classe a Sepang. Lo stesso assetto viene confermato anche nel 2012.\nRisultati MotoGP.\n\"I punti e il risultato finale sono la somma dei punti ottenuti da entrambi i piloti (in questo caso uno solo) e il risultato finale si riferisce al team e non al costruttore.\""}
{"id": "2939371", "revid": "287204", "url": "https://it.wikipedia.org/wiki?curid=2939371", "title": "Hungry Hill (montagna)", "text": "L'Hungry Hill (in gaelico irlandese Cnoc Daod) \u00e8 la pi\u00f9 alta montagna della cantena montuosa delle Caha e la 130\u00aa in assoluto nell'isola irlandese. Essa spicca tra una serie di montagne che costituiscono la spina dorsale della penisola di Beara. Essa \u00e8 situata lungo il confine tra le contee di Kerry e Cork, nella provincia di Munster, tuttavia viene associata alla seconda contea, poich\u00e9 in essa si trova la vetta."}
{"id": "2939375", "revid": "228587", "url": "https://it.wikipedia.org/wiki?curid=2939375", "title": "Cherry Creek", "text": ""}
{"id": "2939377", "revid": "68162", "url": "https://it.wikipedia.org/wiki?curid=2939377", "title": "Teodoro Vanderstruck", "text": "Lavor\u00f2 a Parma alla corte del duca Ranuccio II Farnese. Gli viene attribuito il monumento a Ercole e Anteo, in rame, scolpito negli anni '80 del diciassettesimo secolo, che all'origine ornava, con diverse altre statue andate perdute, il Parco Ducale ed ora \u00e8 posto nel cortile di Palazzo Cusani. Una copia \u00e8 posta sul lato est del Palazzo del Comune."}
{"id": "2939378", "revid": "1305772", "url": "https://it.wikipedia.org/wiki?curid=2939378", "title": "Cherry Grove", "text": ""}
{"id": "2939379", "revid": "1305772", "url": "https://it.wikipedia.org/wiki?curid=2939379", "title": "Cherry Tree", "text": ""}
{"id": "2939380", "revid": "1305772", "url": "https://it.wikipedia.org/wiki?curid=2939380", "title": "Cherrytree", "text": ""}
{"id": "2939381", "revid": "767487", "url": "https://it.wikipedia.org/wiki?curid=2939381", "title": "Monti Silvermine", "text": "I Monti Silvermine (in gaelico irlandese \"Sliabh Bh\u00e9al \u00c1tha Gabhann\") sono una catena montuosa irlandese, situata nelle contee di Tipperary e Limerick, a loro volta facenti parte della provincia di Munster. Il picco pi\u00f9 alto \u00e8 la Keeper Hill, conosciuto anche come Slievekimalta, con la sua altitudine di 694 m s.l.m.\nIl villaggio di Silvermine si trova a Nord della Keeper Hill ed \u00e8 un centro di estrazione mineraria dal secolo XIV."}
{"id": "2939382", "revid": "88740", "url": "https://it.wikipedia.org/wiki?curid=2939382", "title": "Cherry Valley", "text": ""}
{"id": "2939385", "revid": "827882", "url": "https://it.wikipedia.org/wiki?curid=2939385", "title": "Cheshire (disambigua)", "text": ""}
{"id": "2939391", "revid": "1154737", "url": "https://it.wikipedia.org/wiki?curid=2939391", "title": "Rio Perticara", "text": "Il Rio Perticara \u00e8 un corso d'acqua dell'Appennino modenese, che attraversa la Valle del Pelago congiungendosi al Torrente Scoltenna nei pressi della sede comunale di Pievepelago.\nIl corso del Rio Perticara.\nIl Rio Perticara pone le sue sorgenti a circa 1.500\u00a0m s.l.m. in un vallone, sulle pendici modenesi del Monte Spicchio (1.656\u00a0m s.l.m.). Con una rapida discesa verso nord raggiunge in 1,5 kilometri la localit\u00e0 \"Ca Sega\", a circa 1.100 metri d'altezza, quindi curva bruscamente verso est lambendo la frazione di Sant'Annapelago. A 947\u00a0m s.l.m., dopo circa 5 kilometri dalla sorgente, riceve il Rio Fontanacce, il suo affluente pi\u00f9 consistente, dal Monte Giovo. Il corso d'acqua curva poi lentamente verso nord, arrivando presso Pievepelago. La sua confluenza con il Torrente Scoltenna \u00e8 a 765 metri d'altezza."}
{"id": "2939394", "revid": "768068", "url": "https://it.wikipedia.org/wiki?curid=2939394", "title": "Tempio di Milioni di Anni", "text": "Il Tempio di Milioni di Anni era il tempio costruito dai sovrani del Nuovo Regno a partire da Thutmose I dedicato alla conferma della loro divina natura ed al culto del loro potere regale.\nDescrizione.\nDurante il Nuovo Regno, i sovrani si fecero seppellire nella Valle dei Re tra le montagne di Tebe mentre il loro tempio del culto venne edificato lontano dalle tombe, divenendo vasto ed importante e denominato anche \"Palazzo o Casa dei Milioni di Anni\".\nInizialmente furono considerati templi funerari ma oggi \u00e8 stato accertato che il culto che vi veniva celebrato era dedicato al sovrano anche in vita che veniva associato al dio Amon e festeggiato solennemente ogni anno con la Bella Festa della Valle.\nIl sovrano, come sommo sacerdote, vi celebrava numerosi riti onorando gli dei con offerte e preghiere, sempre con il fine di mantenere l'armonia terrena e l'ordine cosmico in conformit\u00e0 ai principi di Maat.\nI Templi di Milioni di Anni presentavano una struttura complessa simile ai templi del culto divino e furono edificati nell'area della necropoli di Tebe tra la montagna tebana e la riva occidentale del Nilo con il quale erano collegati tramite canali.\nL'essere edificati sulla sponda occidentale del fiume fece dedurre che fossero templi funerari, ma ne furono edificati anche altri su quella orientale con la stessa funzione cultuale dedicata al trionfo di Maat e del suo rapporto divino con il sovrano.\nAlla morte del sovrano, vi veniva iniziato e praticato il culto funerario.\nIl tempio presentava cinta esterna, piloni, atri, sala ipostila, santuario e magazzini.\nTra i pi\u00f9 notevoli annoveriamo quello della regina Hatshepsut a Deir el-Bahari, Ramesse III a Medinet Habu, i due templi di Sethi I uno a Tebe e l'altro ad Abido, il Ramesseum di Ramesse II e quello della regina Tausert.\nDel tempio funerario di Amenhotep III residuano solo due gigantesche statue dette Colossi di Memnone mentre il suo architetto Amenhotep (figlio di Hapu) pot\u00e9 eccezionalmente costruire il suo ad immagine di abitazione con giardino e laghetto.\nQuesti templi sono molto interessanti per l'iconografia, illustrante i vari aspetti sociali oltre a quello cultuale gi\u00e0 descritto.\nL'incoronazione viene rappresentata con il dio Thot che dona le varie corone, gli scettri e la titolatura completa.\nAnche la Heb-Sed, con i suoi riti giubilari \u00e8 indicata come necessaria al sovrano per poter rinnovare le energie ed il potere nella lotta contro il Caos essendo questi l'unico garante dell'ordine cosmico.\nVenivano rievocate le battaglie sostenute sia per la difesa dell'Egitto che per la sua stabilit\u00e0 ed anche i viaggi e le esplorazioni in altri paesi per l'approvvigionamento di materiali rari.\nMolte scene illustrano le nozze della regina con il dio Amon impersonato dal sovrano oppure il concepimento e la nascita dell'infante reale, dio e figlio del dio."}
{"id": "2939401", "revid": "486946", "url": "https://it.wikipedia.org/wiki?curid=2939401", "title": "Voce harsh", "text": ""}
{"id": "2939405", "revid": "729019", "url": "https://it.wikipedia.org/wiki?curid=2939405", "title": "Forte Monte Folaga", "text": "Il Forte Monte Folaga o Forte Monte Bolega, originariamente chiamato anche Forte Benedek, \u00e8 un forte costruito dall'impero austriaco vicino alla citt\u00e0 di Pastrengo e facente parte dell'omonimo gruppo.\nDescrizione.\nUltimato nel 1861, sorge su una altura a 190 m a battere la zona tra Sandr\u00e0 e Bussolengo arrivando fino a Lazise. Gli austriaci lo intitolarono al comandante generale ungherese Ludwig von Benedek.\nPassato di mano al Regio Esercito con l'annessione del Veneto al Regno d'Italia del 1866, venne rinominato in Forte Monte Folaga, dall'omonimo monte dove sorge.\nSul ramparo disponeva di svariate postazioni in barbetta nonch\u00e9 ulteriori cannoniere protette da mura on in casamatta. Concettualmente \u00e8 molto simile al vicino forte Piovezzano (o forte \"Degenfeld\").\nPossiede inoltre diversi ridotti per ospitare la guarnigione.\nIl forte, oggi di propriet\u00e0 privata, gode di un buono stato di conservazione anche se non \u00e8 accessibile al pubblico.\nArmamento.\nL'armamento principale consisteva in 15 pezzi di artiglieria di vario calibro."}
{"id": "2939406", "revid": "297059", "url": "https://it.wikipedia.org/wiki?curid=2939406", "title": "Forte Monte Bolega", "text": ""}
{"id": "2939407", "revid": "287204", "url": "https://it.wikipedia.org/wiki?curid=2939407", "title": "Los Angeles D-Fenders 2008-2009", "text": "La stagione 2008-09 dei Los Angeles D-Fenders fu la 3\u00aa nella NBA D-League per la franchigia.\nI Los Angeles D-Fenders arrivarono quinti nella \"Western Division\" con un record di 19-31, non qualificandosi per i play-off."}
{"id": "2939408", "revid": "297059", "url": "https://it.wikipedia.org/wiki?curid=2939408", "title": "Forte Benedek", "text": ""}
{"id": "2939411", "revid": "7", "url": "https://it.wikipedia.org/wiki?curid=2939411", "title": "Gustav Krupp", "text": ""}
{"id": "2939416", "revid": "38120", "url": "https://it.wikipedia.org/wiki?curid=2939416", "title": "Blackest Night", "text": ""}
{"id": "2939418", "revid": "38120", "url": "https://it.wikipedia.org/wiki?curid=2939418", "title": "Uni", "text": ""}
{"id": "2939425", "revid": "1632387", "url": "https://it.wikipedia.org/wiki?curid=2939425", "title": "Manifesto of Nevermore", "text": "Manifesto of Nevermore \u00e8 una raccolta del gruppo musicale thrash metal statunitense Nevermore, pubblicata dalla Century Media nel 2009.\nTracce.\nTracce 1 e 2 da \"This Godless Endeavor\"\nTracce 3 e 4 da \"Enemies of Reality\"\nTracce 5 e 6 da \"Dead Heart in a Dead World\"\nTracce 7 e 8 da \"Dreaming Neon Black\"\nTracce 9 e 10 da \"The Politics of Ecstasy\"\nTraccia 11 da \"In Memory\"\nTraccia 12 da \"Nevermore\"\nTraccia 13 da \"The Year of the Voyager\""}
{"id": "2939430", "revid": "101175", "url": "https://it.wikipedia.org/wiki?curid=2939430", "title": "Interwetten Honda MotoGP", "text": ""}
{"id": "2939432", "revid": "1573940", "url": "https://it.wikipedia.org/wiki?curid=2939432", "title": "Gerardo Primiero", "text": "Per il suo appoggio all'imperatore Enrico V contro il papato durante la lotta per le investiture, il patriarca venne privato dell'investitura da Onorio II, assieme a Giovanni V patriarca di Grado e ad altri vescovi."}
{"id": "2939436", "revid": "536103", "url": "https://it.wikipedia.org/wiki?curid=2939436", "title": "Bill Withers", "text": "\u00c8 stato attivo principalmente dal 1970 al 1985. Fra i suoi brani pi\u00f9 celebri si possono citare \"Lean on Me\", \"Ain't No Sunshine\", \"Use Me\", \"Just the Two of Us\", \"Lovely Day\" e \"Grandma's Hands\".\nBiografia.\nUltimo di sei figli, Bill Withers inizi\u00f2 ad avvicinarsi alla musica all'et\u00e0 di diciotto anni nel 1956, e per intraprendere la carriera musicale lasci\u00f2 i marine nel 1965, trasferendosi a Los Angeles. Inizialmente suon\u00f2 nei locali notturni e registr\u00f2 alcuni demo, fino a che negli anni settanta non conquist\u00f2 l'attenzione della Sussex Records, che nel 1971 pubblic\u00f2 il suo primo album \"Just as I Am\", a cui collabor\u00f2 il chitarrista Stephen Stills. L'album ottenne un buon successo, principalmente spinto dal primo singolo \"Ain't No Sunshine\", che vendette oltre un milione di copie e vinse il Grammy Award come miglior brano R&amp;B. Anche i singoli \"Lean on Me\" e \"Use Me\", estratti dal secondo album di Withers \"Still Bill\" del 1972 raggiunsero le vette della classifica \"Billboard\" , vendendo oltre tre milioni di copie ciascuno. Nel 1974 venne pubblicato il terzo album \"+'Justments\" , notevole per la partecipazione di Jos\u00e9 Feliciano alla chitarra e alle congas. Nello stesso periodo Withers collabor\u00f2 con artisti come Gladys Knight, James Brown, Etta James e B.B. King.\nNel 1975 Bill Withers firm\u00f2 un nuovo contratto con la Columbia Records con cui pubblic\u00f2 l'album \"Making Music, Making Friends\", in cui \u00e8 incluso il brano \"She's Lonely\" presente nella colonna sonora del film \"In cerca di Mr. Goodbar\". Nei tre anni successivi vennero pubblicati altri tre album \"Naked &amp; Warm\" (1976), \"Menagerie\" (1977) e \"'Bout Love\" (1978). A causa di contrasti con la Columbia, Withers concentr\u00f2 le proprie energie su nuove collaborazioni, fra cui la pi\u00f9 importante resta quella con il sassofonista Grover Washington, Jr., con cui incise il brano \"Just the Two of Us\", che nel 1982 vinse un Grammy Award. Withers in seguito realizz\u00f2 \"Soul Shadows\" con i The Crusaders, e \"In the Name of Love\" con Ralph MacDonald, che ottenne una nomination ai Grammy.\nNel 1985, in seguito alla pubblicazione \"Watching You, Watching Me\", la Columbia interruppe il contratto con Bill Withers. Ci\u00f2 nonostante, nel 1987 l'artista vinse il terzo Grammy della sua carriera, come autore di \"Lean on Me\", ripubblicata in una cover dei Club Nouveau; e nel 1988 un remix di \"Lovely Day\", brano originariamente pubblicato nel 1977, entr\u00f2 nella top ten britannica.\nNel 2007, \"Lean on Me\" \u00e8 stata inserita nella Grammy Hall of Fame.\nIl brano \"Lovely Day\" \u00e8 entrato a far parte della colonna sonora dei film \"127 ore\" (2010), \"Scuola per canaglie\" (2006) e \"Pets - Vita da animali\" (2016). Inoltre il brano \u00e8 presente nei minuti iniziali di \"After Life\", serie originale \" Netflix\".\nWithers \u00e8 deceduto a Los Angeles il 30 marzo 2020 all'et\u00e0 di 81 anni, a causa di alcune complicazioni cardiache.\nVita privata.\nWithers spos\u00f2 l'attrice Denise Nicholas nel 1973, durante il suo periodo nella sitcom \"Room 222\". La coppia divorzi\u00f2 nel 1974. Poco dopo, nel 1976, Withers si un\u00ec in matrimonio con Marcia Johnson; ebbero due figli, Todd e Kori. Marcia nel corso del tempo assunse la gestione diretta delle sue case editrici con sede a Beverly Hills, nelle quali anche i suoi figli successivamente furono coinvolti."}
{"id": "2939442", "revid": "1086846", "url": "https://it.wikipedia.org/wiki?curid=2939442", "title": "Societ\u00e0 Sportiva Lanerossi Vicenza 1973-1974", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1973-1974.\nStagione.\nNella stagione 1973-1974 il L.R. Vicenza disputa il campionato di Serie A, raccoglie 26 punti ed ottiene il dodicesimo posto. Lo scudetto \u00e8 stato vinto dalla Lazio con 43 punti, davanti alla Juventus con 41 punti. Retrocedono il Verona, il Foggia ed il Genoa.\nI biancorossi del confermato Ettore Puricelli partono male in campionato, vincono la prima partita dopo undici turni e navigano nelle ultime posizioni della classifica. Lo spartiacque della stagione \u00e8 la sonora sconfitta (3-0) con la Lazio che vincer\u00e0 il titolo, nella prima giornata del girone di ritorno a Roma, dove Alessandro Vitali aggredisce l'arbitro e si prende una lunga e meritata squalifica, costringendo Puricelli a inventarsi l'ala Angelo Benedicto Sormani in un centravanti. L'italo-brasiliano diventa il trascinatore della squadra biancorossa, il Vicenza si prende 8 punti in cinque partite, espugna i campi di Milan e Fiorentina e batte il Napoli e l'Inter. Risultati di prestigio che permettono di arrivare alla salvezza e disputare nella prossima stagione il ventesimo campionato consecutivo di Serie A. In Coppa Italia i berici sono inseriti nel settimo girone di qualificazione, che viene vinto dall'Atalanta con 6 punti, con il L.R. Vicenza secondo con 5 punti."}
{"id": "2939446", "revid": "1934238", "url": "https://it.wikipedia.org/wiki?curid=2939446", "title": "Riserva naturale orientata Bosco Pantano di Policoro", "text": "La riserva naturale orientata Bosco Pantano di Policoro \u00e8 un'area naturale protetta situata nei comuni di Policoro e Rotondella, in provincia di Matera. La riserva, istituita nel 1999, occupa una superficie di 500 ettari, di cui 21 sono oasi del WWF Italia detta \"Oasi WWF Policoro Herakleia\".\nLa riserva include il sito di interesse comunitario (SIC) \u201cBosco Pantano di Policoro e Costa Ionica Foce Sinni\u201d.\nTerritorio.\nIl territorio alterna una zona paludosa a canneti, il Pantano di Policoro, al bosco planiziale di Policoro, che conserva solo una piccola parte di una delle foreste planiziali pi\u00f9 importanti dell'Italia meridionale: il Bosco di Policoro \u00e8 ci\u00f2 che resta dei due nuclei dei boschi \"del Pantano soprano\" e del \"Pantano sottano\".\nNel 1931 vennero censiti 1600 ettari di bosco; oggi ne restano 680 e subiscono l'attivit\u00e0 antropica e la siccit\u00e0.\nStoria.\nLa Riserva \u00e8 stata istituita con la Legge Regionale n. 28 dell'8 settembre 1999.\nFauna.\nIl Pantano di Policoro \u00e8 un'importante area di sosta per numerosi uccelli migratori, di cui sono state censite circa 170 specie. Tra esse sono ben rappresentati l'airone bianco maggiore (\"Casmerodius albus\"), l'airone cenerino (\"Ardea cinerea\"), la garzetta (\"Egretta garzetta\"), il chiurlo maggiore (\"Numenius arquata\") e la spatola (\"Platalea leucorodia\").\nTra i rapaci troviamo: l'allocco (\"Strix aluco\"), il barbagianni (\"Tyto alba\"), la civetta (\"Athene noctua\"), il falco di palude (\"Circus aeruginosus\"), il gheppio comune (\"Falco tinnunculus\"), il nibbio bruno (\"Milvus migrans\"), il nibbio reale (\"Milvus milvus\") e la poiana (\"Buteo buteo\").\nNel canale \u00e8 attestata di recente la presenza della lontra (\"Lutra lutra\"), specie a rischio di estinzione, mentre sugli argini pesca il martin pescatore (\"Alcedo atthis\").\nDegne di nota le popolazioni di tartarughe: sono presenti la tartaruga comune (\"Caretta caretta\"), la tartaruga di terra (\"Testudo hermanni\") e la tartaruga palustre (\"Emys orbicularis\"). Il Centro recupero animali selvatici dell'oasi dl WWF cura le tartarughe marine in difficolt\u00e0, cos\u00ec come le testuggini, ossia le tartarughe terrestri.\nNel bosco vivono oltre specie.\nTra i mammiferi che popolano la riserva ci sono la faina (\"Martes foina\"), la martora (\"Martes martes\") e il tasso (\"Meles meles\").\nTra i rettili, oltre alle tartarughe, si segnalano il biacco (\"Coluber viridiflavus\"), il cervone (\"Elaphe quatuorlineata\") e l'orbettino (\"Anguis fragilis\").\nTra gli insetti \u00e8 presente il raro coleottero \"Rosalia alpina\", specie di interesse comunitario particolarmente vulnerabile, motivo d'istituzione del SIC e della zona di protezione speciale. Le specie di coleotteri presenti nella Riserva rappresentano il 20% delle specie italiane.\nFlora.\nSi pu\u00f2 osservare allo stato spontaneo la \"Glycyrrhiza glabra\" (liquirizia).\nStrutture ricettive.\nIl centro visite dell'oasi \u00e8 in Piazza Siris 1, a Policoro."}
{"id": "2939451", "revid": "124069129", "url": "https://it.wikipedia.org/wiki?curid=2939451", "title": "Vorticit\u00e0 potenziale", "text": "Il termine vorticit\u00e0 potenziale si riferisce al rapporto tra vorticit\u00e0 e spessore di un vortice.\nRiveste grande importanza in meteorologia e climatologia perch\u00e9 si mantiene costante in assenza di attriti, conseguentemente alla conservazione del momento angolare. Aiuta pertanto a comprendere tutti i fenomeni in cui \u00e8 implicata la produzione di vorticit\u00e0, come le onde di Rossby, la ciclogenesi, le correnti oceaniche.\nDal punto di vista matematico, con questo termine si indicano alcune diverse grandezze di cui le pi\u00f9 importanti sono: la vorticit\u00e0 potenziale di Rossby e la vorticit\u00e0 potenziale di Ertel. La prima si conserva nei moti di fluidi omogenei con velocit\u00e0 orizzontali indipendenti dall'altezza (approssimazione shallow homogeneous layer). La seconda, pi\u00f9 in generale, nei fluidi stratificati, a meno di effetti frizionali e diabatici.\nL'uso dello stesso nome per quantit\u00e0 diverse non genera confusione, perch\u00e9 la prima vale solo per fluidi omogenei in moti quasi orizzontali, la seconda vale solo per fluidi stratificati.\nDescrizione intuitiva.\nConsideriamo un piccolo cilindro di fluido ideale, incomprimibile e privo di viscosit\u00e0. Supponiamo che al tempo formula_1 il cilindro ruoti intorno al suo asse con una velocit\u00e0 angolare formula_2 uniforme su tutto il cilindro. Se il cilindro si allunga, cio\u00e8 se la sua altezza aumenta, per effetto della conservazione del momento angolare comincia a ruotare pi\u00f9 velocemente. \nMostriamo subito che la velocit\u00e0 angolare \u00e8 proporzionale all'altezza del cilindro. Infatti, se il raggio del cilindro all'istante formula_1 \u00e8 formula_4 e la sua massa \u00e8 m, il suo momento angolare \u00e8 dato da:\nSe il cilindro si allunga e si restringe, all'istante formula_6 il momento angolare \u00e8 dato da:\nEguagliando si ottiene:\nche equivale a dire:\ndove formula_10 e formula_11 sono le superfici delle facce circolari del cilindro agli istanti formula_1 e formula_6.\nDato che il fuido \u00e8 incomprimibile il volume del cilindro rimane costante. Pertanto la sua altezza \u00e8 inversamente proporzionale alla superficie circolare. Quindi risulta:\nche equivale a dire:\ndato che formula_16, come si pu\u00f2 facilmente calcolare usando la definizione di vorticit\u00e0\nVorticit\u00e0 potenziale di Rossby e sua conservazione.\nLa vorticit\u00e0 potenziale di Rossby \u00e8 data da:\ndove \u03c90 \u00e8 la vorticit\u00e0 planetaria, \u0394\u03c9 \u00e8 la vorticit\u00e0 del fluido relativa alla superficie terrestre, \u0394z \u00e8 lo spessore verticale dello strato di fluido omogeneo.\nChiaramente la vorticit\u00e0 potenziale di Rossby pu\u00f2 essere definita solo in un sistema in cui la componente orizzontale della velocit\u00e0 sia indipendente dall'altezza, e la componente verticale sia trascurabile. Si parla in questo caso di approssimazione shallow homogeneous layer, usata spesso in climatologia. In questa approssimazione, trascurando gli effetti dello stress turbolento, la vorticit\u00e0 potenziale di Rossby si conserva.\nPer derivare in modo rigoroso questo asserto si parte dall'equazione della vorticit\u00e0 per moti sinottici. Dato che il fluido \u00e8 omogeneo vale la variante barotropica dell'equazione:\nL'equazione di continuit\u00e0 della massa per fluidi incomprimibili \u00e8 equivalente a:\nquindi risulta:\nintegrando sull'altezza e ipotizzando in modo accettabile per i moti sinottici che le componenti orizzontali di velocit\u00e0 siano indipendenti dalla quota si ottiene:\ndividendo per \u0394z:\nIntegrando tra due tempi arbitrari formula_1 e formula_6 e rimaneggiando si ottiene subito:\nVorticit\u00e0 potenziale di Ertel e sua conservazione.\nLa vorticit\u00e0 potenziale di Ertel \u00e8 data da:\ndove formula_27 \u00e8 la vorticit\u00e0 totale del fluido, formula_28 \u00e8 la temperatura potenziale, formula_29 \u00e8 la densit\u00e0.\nQuesta grandezza si conserva in moti adiabatici, nei quali cio\u00e8 gli scambi di calore sono piccoli, e trascurando effetti frizionali e turbolenti. Questa condizione vale approssimativamente per i moti atmosferici. In questa approssimazione una particella d'aria \u00e8 vincolata a muoversi lungo una superficie isoentropica, che \u00e8 anche una superficie a temperatura potenziale costante. Se le superfici isoentropiche sono quasi piane rispetto alla curvatura della rotazione dell'aria, allora la rotazione avviene lungo le superfici, e la vorticit\u00e0 \u00e8 approssimativamente parallela al gradiente della temperatura potenziale.\nEsaminando il moto della particella d'aria in figura, e riprendendo le considerazioni fatte all'inizio dell'articolo, si ottiene che deve essere:\ndove formula_31 \u00e8 la superficie della particella posta sul piano insentropico. La massa formula_32 della particella \u00e8 costante, e si ha:\ndove formula_34 \u00e8 la lunghezza della particella perpendicolarmente alla superficie isoentropica. Da questa relazione si ottiene:\ndove formula_36 \u00e8 la differenza di temperatura potenziale tra la base e la sommit\u00e0 della particella, e rimane costante. Quindi si ottiene:\nDa questo passaggio si capisce con chiarezza come la grandezza formula_38 sia una misura dello spessore locale del fluido non omogeneo.\nAl limite per formula_36 e formula_34 infinitamente piccoli si ottiene:\nLa derivazione proposta non \u00e8 completa, perch\u00e9 richiede che le superfici isoentropiche siano quasi piane, condizione non richiesta per la conservazione della vorticit\u00e0 potenziale di Ertel. Pu\u00f2 essere facilmente estesa considerando nel ragionamento solo la componente di formula_27 parallela a formula_43.\nUna derivazione pi\u00f9 rigorosa consiste nel ricavare l'asserto dall'equazione della vorticit\u00e0.\nConseguenze.\nLa conservazione della vorticit\u00e0 potenziale ha importanti conseguenze sui moti atmosferici e oceanici. Seguono alcuni esempi che illustrano questo fatto.\nFlusso meridionale di un fluido inizialmente non rotante.\nConsideriamo una colonna di fluido (aria o acqua) inizialmente a riposo a una certa latitudine. La sua vorticit\u00e0 assoluta formula_44 all'istante iniziale \u00e8 data dalla sola vorticit\u00e0 planetaria, cio\u00e8 dal fatto che la superficie terrestre ruota su se stessa. Trascuriamo la componente verticale della velocit\u00e0, supponiamo che valga l'approssimazione shallow homogeneous layer. Supponiamo anche che lo spessore della colonna non cambi, cos\u00ec la conservazione della vorticit\u00e0 potenziale di Rossby si riduce a:\nPer soddisfare questa condizione, se la colonna si sposta verso Nord, si trover\u00e0 ad avere una vorticit\u00e0 relativa negativa, dato che la vorticit\u00e0 planetaria aumenta con la latitudine. Se formula_46 e formula_47 sono la vorticit\u00e0 planetaria all'istante iniziale e finale si ottiene:\nQuesto semplice esempio illustra come lo spostamento in \"direzione meridionale\", cio\u00e8 in direzione Nord-Sud, implichi la produzione di vorticit\u00e0 relativa.\nFlussi zonali.\nI flussi zonali sono correnti aventi direzione Ovest-Est. Per effetto della conservazione della vorticit\u00e0 potenziale i flussi zonali westerly, cio\u00e8 che vanno da Ovest a Est, tendono a mantenersi in questa direzione. Infatti se un flusso westerly ha una traiettoria curva che lo porta verso Nord, ha inizialmente vorticit\u00e0 relativa positiva. Spostandosi verso Nord la vorticit\u00e0 planetaria aumenta, e conseguentemente diminuisce la vorticit\u00e0 relativa. Quando la vorticit\u00e0 relativa raggiunge un valore negativo il flusso curva verso Sud. Nel movimento verso Sud si verifica un meccanismo analogo, a causa del quale il flusso torna a rivolgersi verso Nord. Insomma, il flusso mediamente \u00e8 sempre rivolto verso Est, e compie delle oscillazioni intorno a questa direzione. Il fenomeno descritto \u00e8 alla base della formazione delle onde di Rossby.\nAl contrario i flussi easterly, cio\u00e8 che vanno da Est a Ovest, non mantengono questa direzione. Infatti un flusso easterly per curvare verso Nord deve avere vorticit\u00e0 relativa negativa. Spostandosi verso Nord la vorticit\u00e0 planetaria aumenta, quindi la vorticit\u00e0 relativa di abbassa sempre di pi\u00f9, e la curvatura verso Nord si accentua."}
{"id": "2939456", "revid": "767487", "url": "https://it.wikipedia.org/wiki?curid=2939456", "title": "Torneo di Wimbledon 1901 - Singolare femminile", "text": "Charlotte Sterry ha battuto nel challenge round la detentrice del titolo Blanche Hillyard 6-2,6-2."}
{"id": "2939458", "revid": "287204", "url": "https://it.wikipedia.org/wiki?curid=2939458", "title": "Societ\u00e0 Sportiva Lanerossi Vicenza 1971-1972", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1971-1972.\nStagione.\nNell'estate 1971 torn\u00f2 sulla panchina dei biancorossi Umberto Menti, alla sua quarta e ultima esperienza alla guida della squadra. In campionato il L.R. Vicenza, pur partendo coo quattro sconfitte, alla fine raccolse comunque 11 punti nel girone di andata e 12 nel ritorno, tenendosi sempre un passo sopra la \"bagarre\" della zona salvezza: con 23 punti chiuse la classifica al dodicesimo posto, evitando per due lunghezze la retrocessione che invece tocc\u00f2 alle dirette rivali e , e al gi\u00e0 condannato .\nIn Coppa Italia venne eliminato al primo turno dopo essersi classificato al terzo posto nel proprio girone eliminatorio, dietro alle qualificate e , e davanti a e . Al termine della stagione il Vicenza disput\u00f2 inoltre la Coppa Anglo-Italiana, non superando un girone che lo vide contrapposto, oltre ai connazionali della , alle inglesi e , quest'ultimo futuro finalista dell'edizione.\nIl centravanti Mario Maraschi assurse a migliore marcatore stagionale dei vicentini con 14 reti, di cui 11 in campionato e 3 in Coppa Italia."}
{"id": "2939468", "revid": "322321", "url": "https://it.wikipedia.org/wiki?curid=2939468", "title": "Ulrico di Treven", "text": "Biografia.\nAppartenente alla nobile famiglia bavarese dei Treven, al Concilio Lateranense I del 1180 Ulrico tent\u00f2 di comporre le dispute con Enrico patriarca di Grado riguardo all'Istria; riuscendo ad ottenere Trieste, Capodistria, Parenzo, Cittanova, Pola e Pedena. Le truppe patriarcali conquistarono inoltre Grado (1162).\nNel 1163 il patriarca venne catturato, con 12 canonici e 70 nobili friulani, dal doge Vitale II Michiel e dileggiato pubblicamente in Piazza San Marco.\nDurante il patriarcato di Ulrico, fu dato il via alla coniazione di monete d'argento."}
{"id": "2939475", "revid": "209263", "url": "https://it.wikipedia.org/wiki?curid=2939475", "title": "Maradona by Kusturica", "text": ""}
{"id": "2939477", "revid": "486946", "url": "https://it.wikipedia.org/wiki?curid=2939477", "title": "Museo Alfa Romeo", "text": ""}
{"id": "2939486", "revid": "1086846", "url": "https://it.wikipedia.org/wiki?curid=2939486", "title": "Societ\u00e0 Sportiva Lanerossi Vicenza 1972-1973", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1972-1973.\nStagione.\nNella stagione 1972-1973 il L.R. Vicenza disputa il campionato di Serie A, ottiene 24 punti ed il tredicesimo posto in classifica. Lo scudetto tricolore \u00e8 stato vinto dalla Juventus con 45 punti, secondo il Milan con 44 punti, terza la Lazio con 43 punti, il tutto deciso negli ultimi minuti dell'ultima giornata di campionato. Retrocedono l'Atalanta con 24 punti per peggior differenza reti con L.R. Vicenza, Sampdoria e Roma, il Palermo con 17 punti e la Ternana con 16 punti.\nOltre alla lotta per lo scudetto, anche la lotta per non incappare nel terz'ultimo posto che manda in Serie B, si decide sul filo di lana del campionato, all'ultima giornata infatti si gioca Atalanta-L.R. Vicenza, partita decisiva per designare la terza retrocessa che accompagna in Serie B il Palermo e la Ternana. I biancorossi di Ettore Puricelli sbancano Bergamo (0-1) ed ottengono la salvezza. Vicenza che veniva dal pareggio (0-0) con i giallorossi romani e dal successo interno (1-0) con la Ternana. Cinque punti nelle ultime tre giornate, contro le tre sconfitte dei bergamaschi, con l'ultima partita da giocare a Bergamo, una salvezza davvero incredibile. Miglior marcatore vicentino in campionato Gian Paolo Galuppi con 5 reti, in Coppa Italia ha fatto meglio Walter Speggiorin con 4 reti in 4 partite. Prima di iniziare il campionato il L.R. Vicenza disputa il secondo girone di qualificazione della Coppa Italia, girone che \u00e8 stato a sorpresa vinto dalla Reggiana, che batte (3-1) il L.R. Vicenza e passa al girone finale."}
{"id": "2939498", "revid": "765341", "url": "https://it.wikipedia.org/wiki?curid=2939498", "title": "Jacques Antoine Charles Bresse", "text": "Biografia.\nBresse si laure\u00f2 alla \u00c9cole Polytechnique nel 1843, ma inizi\u00f2 i suoi studi ingegneristici all'\u00c9cole royale des ponts et chauss\u00e9es (\"Scuola reale di ponti e strade\"). Nel 1848 si fece apprezzare con loa pubblicazione negli \"Annales des ponts et chauss\u00e9es\" di un articolo dal titolo \"\u00c9tudes th\u00e9oriques sur la r\u00e9sistance des arcs employ\u00e9s dans les ponts en fonte ou en bois\", che gli valse la nomina, sempre nel 1848, di istruttore per i corsi di meccanica applicata e nel 1853 ebbe cattedra di meccanica applicata nella \u00c9cole royale des ponts et chauss\u00e9es. Da allora continu\u00f2 ad insegnare fino alla morte, avvenuta nel 1883. \nIl suo nome, insieme ad altri 72, \u00e8 incisa sotto sotto il primo balcone della Torre Eiffel per il suo contributo nel campo della ingegneria civile.\nGli venne conferito nell'anno 1874 il Prix Poncelet dell'Acad\u00e9mie ed entr\u00f2 nell'anno 1880 all'Acad\u00e9mie des sciences, sezione m\u00e9ccanica. Fu inoltre nominato cavaliere della Legion d'onore nell'anno 1880."}
{"id": "2939506", "revid": "1543377", "url": "https://it.wikipedia.org/wiki?curid=2939506", "title": "Critica letteraria marxista", "text": "Critica letteraria marxista \u00e8 un termine che indica la critica letteraria influenzata dal pensiero filosofico e politico marxista. La sua storia risale alla nascita del marxismo stesso, infatti sia Karl Marx e Friedrich Engels erano appassionati lettori (Marx leggeva molto Shakespeare, come anche le opere a lui contemporanee, per esempio quelle di Heinrich Heine). Nel ventesimo secolo, molti dei pi\u00f9 importanti autori e filosofi marxisti sono stati anche critici letterari, come Gy\u00f6rgy Luk\u00e1cs, Lev Trotsky, Raymond Williams, Antonio Gramsci e Fredric Jameson.\nIl critico letterario inglese Terry Eagleton definisce la critica marxista in questo modo:\n\"La critica marxista non \u00e8 meramente una 'sociologia letteraria', intesa cio\u00e8 come i romanzi sono pubblicati o se essi coinvolgono la classe operaia. Il suo obiettivo \u00e8 quello di \"spiegare\" l'opera letteraria pi\u00f9 approfonditamente; e questo significa una considerevole attenzione ai suoi stili, significati e forme. Ma questo significa anche comprendere questi stili, significati e forme come il prodotto di un particolare processo storico\"\nIl pi\u00f9 semplice obiettivo della critica letteraria marxista pu\u00f2 includere una valutazione della tendenza politica di un'opera letteraria, determinando se il suo contenuto sociale o la sua forma letteraria sia \"progressista\"; comunque, questo non \u00e8 necessariamente l'unico obiettivo. Da Walter Benjamin a Fredric Jameson, i critici marxisti si sono inoltre occupati di applicare lezioni tratte dal campo dell'estetica a quello della politica, come deriva dalla teoria critica della Scuola di Francoforte."}
{"id": "2939516", "revid": "896686", "url": "https://it.wikipedia.org/wiki?curid=2939516", "title": "Petru Rare\u0219", "text": ""}
{"id": "2939517", "revid": "149727", "url": "https://it.wikipedia.org/wiki?curid=2939517", "title": "Ferrovie dello Stato cecoslovacche", "text": ""}
{"id": "2939520", "revid": "1442080", "url": "https://it.wikipedia.org/wiki?curid=2939520", "title": "A Division 1948-1949 (Irlanda)", "text": "La stagione 1948-1949 \u00e8 stata la ventottesima edizione della League of Ireland, massimo livello professionistico del calcio irlandese."}
{"id": "2939524", "revid": "287204", "url": "https://it.wikipedia.org/wiki?curid=2939524", "title": "16232 Chijagerbs", "text": "16232 Chijagerbs \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 3,9409480\u00a0UA e da un'eccentricit\u00e0 di 0,1120677, inclinata di 7,94208\u00b0 rispetto all'eclittica."}
{"id": "2939530", "revid": "149727", "url": "https://it.wikipedia.org/wiki?curid=2939530", "title": "B\u00f6hmisch Budweis", "text": ""}
{"id": "2939533", "revid": "1005847", "url": "https://it.wikipedia.org/wiki?curid=2939533", "title": "Elezioni legislative nei Paesi Bassi del 2010", "text": "Le elezioni legislative nei Paesi Bassi del 2010 si tennero il 9 giugno per il rinnovo della Tweede Kamer. In seguito all'esito elettorale, Mark Rutte, espressione del Partito Popolare per la Libert\u00e0 e la Democrazia, divenne Ministro-presidente."}
{"id": "2939549", "revid": "767487", "url": "https://it.wikipedia.org/wiki?curid=2939549", "title": "Cesare Cipolletti", "text": "Cipolletti si specializz\u00f2 in ingegneria idraulica a Roma laureandosi con lode alla Sapienza in ingegneria nel 1864. In seguito lavor\u00f2 come direttore tecnico per la Societ\u00e0 Italiana Condotte a Vicenza, Padova e Milano, nella costruzione di acquedotti come quello di Firenze. Successivamente diresse i lavori del canale Villoresi e della diga di deviazione del fiume Ticino. Ottenne numerose lodi da studiosi britannici e americani per aver inventato un modulo di misurazione delle acque. La sua fama arriv\u00f2 in Argentina dove il governo gli propose di completare l'acquedotto locale.\nArriv\u00f2 in Argentina nel decennio 1880, progett\u00f2 dighe nel bacino della provincia di Mendoza, nei fiumi Tunuy\u00e1n e Mendoza. Nel decennio successivo, studi\u00f2 il bacino dei fiumi Limay, Neuqu\u00e9n e Rio Negro, per sfruttare le risorse idriche della regione e metodi per contenere le inondazioni. In sua memoria la citt\u00e0 rionegrina di \"Confluencia\" venne ribattezzata Cipolletti e gli venne dedicata una statua."}
{"id": "2939552", "revid": "287204", "url": "https://it.wikipedia.org/wiki?curid=2939552", "title": "21301 Zanin", "text": "21301 Zanin \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,2845472\u00a0UA e da un'eccentricit\u00e0 di 0,0921291, inclinata di 5,38455\u00b0 rispetto all'eclittica."}
{"id": "2939555", "revid": "86599", "url": "https://it.wikipedia.org/wiki?curid=2939555", "title": "59232 Sfiligoi", "text": "59232 Sfiligoi \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1997805, inclinata di 9,99450\u00b0 rispetto all'eclittica.\nL'asteroide \u00e8 dedicato all'astronomo amatoriale italiano Vincenzo Sfiligoi."}
{"id": "2939571", "revid": "1048993", "url": "https://it.wikipedia.org/wiki?curid=2939571", "title": "Massimiliano Amato", "text": "Biografia.\nNasce a Roma il 14 ottobre 1963. Dopo la maturit\u00e0 artistica si dedica al teatro indipendente e alle video produzioni.\nHa portato in scena, come attore e regista, opere di Luigi Pirandello, Tennessee Williams, Slawomir Mro\u017eek, Sam Shepard, Jean Cocteau e adattamenti tratti da Working di Studs Terkel.\nIn televisione ha lavorato in diverse fiction Rai e Mediaset per la regia di Luigi Perelli, Donatella Maiorca, Raffaele Mertes, Antonello Grimaldi, Robert Chapman ed altri ancora. Al cinema con Barbara Dall'Angelo (CSC), Robert Hellis Miller, Andrea Lodovichetti (CSC), Maurizio Ponzi, e nel 2003 anche con Carlo Verdone nel film \"Ma che colpa abbiamo noi\".\nCome autore ha realizzato e prodotto un documentario sul cinema indipendente, un cortometraggio sulle mine anti-uomo.\n\"\" \u00e8 il suo primo lungometraggio come regista e sceneggiatore con cui si aggiudica la \"Mention Sp\u00e9ciale CICAE\" al Festival du Cin\u00e9ma Italien d'Annecy 2010.\nTorna a teatro nel 2013 dirigendo la prima italiana di \"In a dark dark house\" dell'autore americano Neil LaBute e nel 2014 realizza la sua opera seconda, \"Freddy Hotel\", in concorso al Independent Days International FilmFest. \nNel 2016 realizza il suo terzo lungometraggio \"Il resto con i miei occhi\", film che decide di rendere visibile gratuitamente sulle piattaforme Facebook, YouTube e IMDb.\nNel 2018 in collaborazione con la casa di produzione Movie Factory di Francesco Paolo Montini realizza il suo quarto lungometraggio dal titolo \"Verso un altrove\", presentato al Festival di cinema indipendente di Roma."}
{"id": "2939573", "revid": "86599", "url": "https://it.wikipedia.org/wiki?curid=2939573", "title": "22898 Falce", "text": "22898 Falce \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,1352336, inclinata di 10,34257\u00b0 rispetto all'eclittica.\nL'asteroide \u00e8 dedicato a Riccardo Conedera, detto \"Falce\", suocero dello scopritore."}
{"id": "2939575", "revid": "709565", "url": "https://it.wikipedia.org/wiki?curid=2939575", "title": "Giovanni Fusconi", "text": "Biografia.\nGiovanni Fusconi inizia la sua attivit\u00e0 politica giovanissimo, nel 1914: \u00e8 arrestato con l'accusa di \"insurrezione contro i poteri dello Stato\" e prosciolto per la giovane et\u00e0. Comunista dalla fondazione del Partito Comunista d'Italia \u00e8 arrestato ancora nel gennaio del 1922 quale ardito del popolo e assolto dalle accuse dopo aver scontato 17 mesi di carcere. Viene nuovamente arrestato nel 1926 per organizzazione comunista e confinato a Lipari per 5 anni (ridotti a 2 in appello). Liberato nel novembre del 1928 ripara all'estero, in Francia, da dove rientra nel marzo 1933, per essere condannato dal Tribunale Speciale per la Difesa dello Stato a 9 anni di reclusione da scontarsi a Pianosa. \nLiberato per amnistia nel 1937, prosegue in clandestinit\u00e0 la sua attivit\u00e0 politica. Finch\u00e9, dopo l'8 settembre 1943, prende parte attiva alla Resistenza romagnola: l'11 settembre 1943, partecipa alla riunione fondativa della Resistenza romagnola, tenutasi all'Hotel Mare-Pineta di Milano Marittima e a cui partecipano, oltre a lui, Arrigo Boldrini, Ennio Cervellati, Giuseppe D'Alema, Riccardo Fedel, Gino Gatta, Mario Gordini, Rodolfo Salvagiani, Agide Samaritani e Virginio Zoffoli. \nDopodich\u00e9, dal 27 febbraio 1944 \u00e8 ufficiale di collegamento tra la pianura e la montagna per la Brigata Garibaldi Romagnola e poi, fino al 18 maggio 1944, per la 8\u00aa Brigata Garibaldi Romagna. Successivamente, svolge attivit\u00e0 organizzativa per la formazione della 28\u00aa Brigata GAP.\nRicoprir\u00e0 la carica di segretario della federazione Rimini-nord del PCI."}
{"id": "2939580", "revid": "86599", "url": "https://it.wikipedia.org/wiki?curid=2939580", "title": "47494 Gerhardangl", "text": "47494 Gerhardangl \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,1451991, inclinata di 1,38883\u00b0 rispetto all'eclittica.\nL'asteroide \u00e8 dedicato all'astrofilo svizzero Gerhard Dangl."}
{"id": "2939582", "revid": "2110845", "url": "https://it.wikipedia.org/wiki?curid=2939582", "title": "Vieri Luschi", "text": "Biografia.\nFiglio del fantino Ottorino Luschi detto \"Cispa\" e fratello di Mario detto \"Ciaba\", disput\u00f2 il Palio di Siena per nove volte, vincendo il 2 luglio 1931 per l'Aquila.\nLeg\u00f2 il suo nome proprio alla Nobile Contrada dell'Aquila, per la quale corse cinque \"carriere\"; fece il suo esordio in Piazza con la Contrada della Selva, correndo per quest'ultima in tre occasioni. Una la presenza al Palio con l'Oca.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2939583", "revid": "122801467", "url": "https://it.wikipedia.org/wiki?curid=2939583", "title": "Andranik Ozanian", "text": "Biografia.\nFu un attivista politico e combattente per la libert\u00e0 poi assunto al grado di generale. Inizialmente dedito all'attivit\u00e0 di carpentiere, rimase vedovo in giovane et\u00e0 ed allora si un\u00ec ai \"Fedayyin\" della milizia armena per combattere l'oppressione dell'Impero ottomano.\nCombatt\u00e9 come volontario nelle Guerre balcaniche (1912-1913). Durante la prima guerra mondiale appoggi\u00f2 le truppe russe come generale dei volontari armeni. Nel 1919 abbandon\u00f2 l'Armenia e ripar\u00f2 negli Stati Uniti d'America, a Fresno (California).\nLe sue spoglie sono attualmente custodite presso il Sacrario Militare Yerablur a Yerevan."}
{"id": "2939585", "revid": "86599", "url": "https://it.wikipedia.org/wiki?curid=2939585", "title": "53252 Sardegna", "text": "53252 Sardegna \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7668560\u00a0UA e da un'eccentricit\u00e0 di 0,2042764, inclinata di 9,91606\u00b0 rispetto all'eclittica.\nL'asteroide \u00e8 dedicato all'omonima isola."}
{"id": "2939587", "revid": "86599", "url": "https://it.wikipedia.org/wiki?curid=2939587", "title": "53468 Varros", "text": "53468 Varros \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,0709608, inclinata di 2,75694\u00b0 rispetto all'eclittica.\nL'asteroide \u00e8 dedicato all'astrofilo George Varros."}
{"id": "2939589", "revid": "197586", "url": "https://it.wikipedia.org/wiki?curid=2939589", "title": "Isola (partigiano)", "text": ""}
{"id": "2939593", "revid": "86599", "url": "https://it.wikipedia.org/wiki?curid=2939593", "title": "54522 Menaechmus", "text": "54522 Menaechmus \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a e da un'eccentricit\u00e0 di 0,0833669, inclinata di 8,97910\u00b0 rispetto all'eclittica.\nL'asteroide \u00e8 dedicato al matematico greco antico Menecmo."}
{"id": "2939602", "revid": "600229", "url": "https://it.wikipedia.org/wiki?curid=2939602", "title": "Istruzione primaria", "text": ""}
{"id": "2939604", "revid": "125733492", "url": "https://it.wikipedia.org/wiki?curid=2939604", "title": "Michele Bertocchi", "text": "Biografia.\nDopo gli studi in ingegneria elettronica, nel 2003 partecipa come ballerino al serale e a due sfide del programma televisivo \"Amici di Maria De Filippi\". Sempre nel 2003 inizia a lavorare in RAI come conduttore per il canale sperimentale Rai Futura. Successivamente diventa autore e conduttore di diversi programmi per ragazzi come \"L33T\" e \"EduGame\" in onda su Rai 2, Rai Futura e Rai Gulp.\nNel 2006 \u00e8 addetto alla postazione web durante \"La festa della mamma\" su Rai 2 insieme a Francesca Romana Ronchi.\nDal 2007, con Georgia Luzi, \u00e8 uno dei volti di Rai Gulp; assieme conducono diverse trasmissioni per bambini come \"Pausa Posta\", \"LoL\", \"MegaGulp\", l'ultimo \"Music Gate\" e una rubrica su \"Ragazzi c'\u00e8 Voyager!\" (quest'ultimo su RaiDue).\nNel 2010 conduce, assieme a Giancarlo Magalli, il Festival della canzone europea dei bambini a Levico. Nello stesso anno conduce insieme a Claudia Andreatti lo speciale di Natale in onda su Rai Due.\nNel 2011 \u00e8 autore di \"Social King\", programma dedicato al mondo dei social network, in onda su Rai Due. Conduce anche la striscia quotidiana del programma, \"Social King Replay\", in onda su Rai Gulp. Viene riconfermato autore anche della seconda edizione del programma (2.0) in onda da ottobre 2011 a gennaio 2012] sempre su Rai Due.\nNel 2013 diventa autore della trasmissione \"NEXT TV\", in onda su Rai Gulp.\nNel 2014 crea, e diventa Responsabile Nazionale, del settore sportivo di ASI dedicato ai giochi elettronici, GEC e rimarr\u00e0 tale fino a luglio 2016.\nDal settembre del 2015 \u00e8 addetto alla postazione web a \"Storie vere\", programma condotto da Eleonora Daniele su Rai 1, cos\u00ec come dal settembre del 2017 a \"Storie italiane\". \nDa settembre 2018 affianca Monica Marangoni in \"L'Italia con voi\" su Rai Italia.\nNell'ottobre 2018 diventa Direttore Marketing della S.S. Juve Stabia. Dopo aver presentato il piano marketing 2018/2019 inizia una serie di attivit\u00e0 digitali gestendo i social della squadra. Inoltre si occupa della creazione della divisione esport della squadra: il CAPRI STABIA realizzandone mission, logo ed immagine coordinata."}
{"id": "2939608", "revid": "287204", "url": "https://it.wikipedia.org/wiki?curid=2939608", "title": "57140 Gaddi", "text": "57140 Gaddi \u00e8 un asteroide della fascia principale. Scoperto nel 2001, presenta un'orbita caratterizzata da un semiasse maggiore pari a 2,4300470\u00a0UA e da un'eccentricit\u00e0 di 0,1839577, inclinata di 2,98240\u00b0 rispetto all'eclittica."}
{"id": "2939609", "revid": "287204", "url": "https://it.wikipedia.org/wiki?curid=2939609", "title": "60406 Albertosuci", "text": "60406 Albertosuci \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2565531\u00a0UA e da un'eccentricit\u00e0 di 0,1399455, inclinata di 4,15326\u00b0 rispetto all'eclittica."}
{"id": "2939610", "revid": "110157", "url": "https://it.wikipedia.org/wiki?curid=2939610", "title": "Charango (Yannick Noah)", "text": "Charango \u00e8 un album di Yannick Noah, pubblicato nel 2006 su CD, e disponibile on-line dal 17 settembre 2007.\nIl titolo in spagnolo designa una piccola chitarra.\nQuest'album \u00e8 stato classificato disco di diamante per aver venduto 1.150.000 copie."}
{"id": "2939614", "revid": "339392", "url": "https://it.wikipedia.org/wiki?curid=2939614", "title": "1\u00ba caporal maggiore", "text": ""}
{"id": "2939615", "revid": "59976", "url": "https://it.wikipedia.org/wiki?curid=2939615", "title": "\u2211", "text": ""}
{"id": "2939617", "revid": "287204", "url": "https://it.wikipedia.org/wiki?curid=2939617", "title": "21192 Seccisergio", "text": "21192 Seccisergio \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 2,4481967\u00a0UA e da un'eccentricit\u00e0 di 0,1104020, inclinata di 7,19940\u00b0 rispetto all'eclittica."}
{"id": "2939618", "revid": "59976", "url": "https://it.wikipedia.org/wiki?curid=2939618", "title": "\u2113", "text": ""}
{"id": "2939619", "revid": "1543377", "url": "https://it.wikipedia.org/wiki?curid=2939619", "title": "Frame Ethernet", "text": "Un frame Ethernet \u00e8 l'unit\u00e0 dati trasportata al livello 2 del modello di riferimento ISO/OSI secondo lo standard IEEE 802.\nStoria.\nDurante il periodo di standardizzazione del formato ethernet a cura dell'IEEE, ci furono pareri discordanti sull'obbligo di definire o meno la lunghezza del frame in un campo all'interno del frame stesso. La prima versione del formato del frame ethernet conteneva questo valore nel campo lunghezza di due byte.\nLa versione successiva Ethernet II (anche chiamata DIX Ethernet, dove DIX \u00e8 l'acronimo di DEC, Intel e Xerox, che sono i partecipanti pi\u00f9 importanti alla sua creazione) usava questi due byte per definire l'Ethertype al posto della lunghezza. Essendo necessario interpretare per il dispositivo ricevente il tipo di frame, fu creato un nuovo standard 802.3x-1997, confluito poi nello standard attuale 802.3 che permetteva l'interpretazione di entrambi i formati ethernet.\nComposizione.\nUn frame ethernet II tipico ha una grandezza compresa tra 64 e 1518 byte ed \u00e8 formato da:\nAlcuni tipi speciali di frame possono avere una grandezza maggiore di 1518 byte per rispondere ad esigenze specifiche.\nL'Ethertype identifica generalmente il protocollo di livello superiore incapsulato nel campo dati.\nAl fine di consentire ad alcuni pacchetti di usare il frame Ethernet v2 e ad altri pacchetti di usare la versione originale del frame nello stesso segmento Ethernet, il valore del Ethertype deve essere maggiore o uguale di 1536(0x0600). Quel valore \u00e8 stato scelto perch\u00e9 la lunghezza massima del campo dati di un frame 802.3 \u00e8 di 1500 byte(0x05DC).\nSe il valore del campo \u00e8 maggiore o uguale a 1536, il frame sar\u00e0 necessariamente di tipo Ethernet v2, con quel valore di campo pari al Protocol Type. Se, invece, \u00e8 minore o uguale a 1500, dovr\u00e0 essere un frame IEEE 802.3, dove il valore indica il campo Length. Valori compresi tra 1500 e 1536 sono indefiniti.\nDa notare che gli indirizzi mac identificativi del tragitto hanno la posizione invertita rispetto al modo naturale di indicare prima la sorgente e poi la destinazione come per esempio nel protocollo IPv4; questo \u00e8 stato fatto per permettere agli switch che usano il metodo di switching cut-through di ridurre il tempo di latenza ed iniziare a trasmettere dopo solo 6 byte ricevuti.\nUtilizzo di frame pi\u00f9 grandi.\nPer risolvere problemi creatisi con l'evoluzione del networking, \u00e8 stato necessario creare uno standard che trasportasse frame ethernet maggiori di 1518 byte.\nUn tipico esempio \u00e8 dato dal protocollo IEEE 802.1Q, nato per suddividere diverse istanze logiche di reti LAN. L'Ethertype associato \u00e8 0x8100 e non indica il protocollo di livello superiore, bens\u00ec aggiunge al frame un identificativo di istanza di LAN. Questo identificativo di 4 byte, se aggiunto ad un frame di grandezza di 1518 byte, ne aumenta la dimensione fino a 1522 byte.\nUn altro esempio \u00e8 dato dai Jumbo frame che possono avere dimensioni fino a 9000 byte e sono usati per ridurre il numero di pacchetti in una rete e quindi l'utilizzo di CPU nei dispositivi di rete.\nEthertype pi\u00f9 comuni.\nUn pacchetto avente Ethertype con valore pari a 0x0800 indica che il campo dati contiene un datagramma IPv4., allo stesso modo un pacchetto con protocol type di valore pari a 0x0806 contiene un frame ARP, 0x8100 indica un frame IEEE 802.1Q e 0x86DD indica un datagramma IPv6."}
{"id": "2939620", "revid": "547034", "url": "https://it.wikipedia.org/wiki?curid=2939620", "title": "Supercoppa spagnola (pallavolo femminile)", "text": "La Supercoppa spagnola di pallavolo femminile \u00e8 un trofeo per squadre di club spagnole organizzato dalla federazione pallavolistica della Spagna."}
{"id": "2939622", "revid": "1829344", "url": "https://it.wikipedia.org/wiki?curid=2939622", "title": "Drastamat Kanayan", "text": "Biografia.\nDrastamat Kanayan, noto anche come generale Dro, combatt\u00e9 come collaborazionista a fianco delle forze della Germania nazista per sostenere il nazionalismo armeno.\nComandante della \"Armenische Legion\" delle Waffen-SS durante la seconda guerra mondiale, divenne in seguito membro del Movimento di liberazione nazionale dell'Armenia e della Federazione Rivoluzionaria Armena.\nMor\u00ec a Watertown l'8 marzo 1956."}
{"id": "2939635", "revid": "3732", "url": "https://it.wikipedia.org/wiki?curid=2939635", "title": "Rodolfo Salvagiani", "text": "Biografia.\nNato a Mezzano di Ravenna nel 1897 da padre artigiano e madre bracciante. Diplomato ragioniere, partecip\u00f2 alla Prima Guerra Mondiale col grado di sottotenente del corpo dei Bersaglieri. Fu decorato e cadde prigioniero fino al termine del conflitto.\nNel primo dopoguerra ader\u00ec alla Giovent\u00f9 socialista e, con la frazione terzinternazionalista, partecip\u00f2 nel 1921 alla fondazione del Partito Comunista d'Italia.\nArdito del popolo, fu gravemente ferito in uno scontro coi fascisti a Lugo nell'agosto del 1921, nel corso di un assalto squadrista nel quale trov\u00f2 la morte il giovane Acquacalda. Dopodich\u00e9 sconto\u00f2 una condanna a 3 mesi di carcere per essere poi iscritto nell'elenco delle persone da arrestare in determinate circostanze, subendo dunque la persecuzione fascista, in particolare fino al 1935 (anno in cui fu cancellato dalle liste dei sorvegliati speciali).\nPrese parte alla Resistenza, in particolare partecipando l'11 settembre 1943 alla riunione fondativa della Resistenza romagnola, tenutasi all'Hotel Mare-Pineta di Milano Marittima cui parteciparono, oltre a lui, Arrigo Boldrini, Ennio Cervellati, Giuseppe D'Alema, Riccardo Fedel, Giovanni Fusconi, Gino Gatta, Mario Gordini, Agide Samaritani e Zoffoli.\nDopo la Liberazione, fece parte del gruppo dirigente della Federazione di Ravenna del P.C.I. Ebbe mandati politici e istituzionali di rilievo quali Consigliere Comunale di Ravenna, Assessore della Amministrazione Provinciale, Presidente dell'Ospedale Civile, Senatore della Repubblica.\nMor\u00ec a Ravenna nel 1979 all'et\u00e0 di 82 anni."}
{"id": "2939644", "revid": "767487", "url": "https://it.wikipedia.org/wiki?curid=2939644", "title": "Isaia (Fra Bartolomeo)", "text": "Isaia \u00e8 un dipinto a olio su tavola (200x140 cm) di Fra Bartolomeo, databile al 1514-1516 circa e conservato nella Galleria dell'Accademia a Firenze.\nStoria.\nL'opera, che fa coppia con il \"Giobbe\" sempre dello stesso autore esposto nella stessa sala del museo, proviene dalla cappella Billi sotto l'organo grande nella basilica della Santissima Annunziata, dove facevano da scomparti laterali per la pala del \"Salvator Mundi con i quattro evangelisti\" (firmata e datata 1516), oggi nella Galleria Palatina. Si tratta di un'opera probabilmente dipinta subito dopo il rientro dal viaggio a Roma dell'artista, come dimostrano le meditazioni sulla volta della Cappella Sistina di Michelangelo e sull'opera di Raffaello.\nNel 1631 le tre tavole vennero acquistate dal cardinale Carlo de' Medici e poste nel Casino di San Marco; da l\u00ec il gran principe Ferdinando de' Medici fece trasferire la pala centrale nelle sue collezioni personali a Palazzo Pitti, mentre i due scomparti seguirono le sorti del resto del patrimonio mediceo, finendo nelle Regie Gallerie, poi Uffizi (catalogati nella Tribuna nel 1704 e nel 1851). Da qui vennero destinate alla Galleria dell'Accademia con il riordino delle collezioni fiorentine nel 1954.\nEsistono disegni preparatori dei due profeti al Gabinetto dei Disegni e delle Stampe di Firenze e al Museo Boymans van Beuningen di Rotterdam.\nDescrizione e stile.\nLa figura di Isaia campeggia su uno scranno marmoreo molto semplice, con la mano destra indicante il \"Salvator mundi\" della pala centrale, e con la sinistra che regge una tavola con la sua profezia: . In basso sul gradino si legge il nome .\nLe proporzioni massicce, i colori brillanti e cangianti, la posa dinamicamente incurvata, sono tutte caratteristiche che rimandano agli esempi dei grandi maestri attivi a Roma nei primi decenni del XVI secolo, in particolare, come gi\u00e0 detto, i sommi Michelangelo e Raffaello."}
{"id": "2939645", "revid": "1403921", "url": "https://it.wikipedia.org/wiki?curid=2939645", "title": "Giobbe (Fra Bartolomeo)", "text": "Giobbe \u00e8 un dipinto a olio su tavola (200x140 cm) di Fra Bartolomeo, databile al 1514-1516 circa e conservato nella Galleria dell'Accademia a Firenze.\nStoria.\nL'opera, che fa coppia con l\"'Isaia\" sempre dello stesso autore esposto nella stessa sala del museo, proviene dalla cappella Billi sotto l'organo grande nella basilica della Santissima Annunziata, dove facevano da scomparti laterali per la pala del \"Salvator Mundi con i quattro evangelisti\" (firmata e datata 1516), oggi nella Galleria Palatina. Si tratta di un'opera probabilmente dipinta subito dopo il rientro dal viaggio a Roma dell'artista, come dimostrano le meditazioni sulla volta della Cappella Sistina di Michelangelo e sull'opera di Raffaello.\nNel 1631 le tre tavole vennero acquistate dal cardinale Carlo de' Medici e poste nel Casino di San Marco; da l\u00ec il gran principe Ferdinando de' Medici fece trasferire la pala centrale nelle sue collezioni personali a Palazzo Pitti, mentre i due scomparti seguirono le sorti del resto del patrimonio mediceo, finendo nelle Regie Gallerie, poi Uffizi (catalogati nella Tribuna nel 1704 e nel 1851). Da qui vennero destinate alla Galleria dell'Accademia con il riordino delle collezioni fiorentine nel 1954.\nEsistono disegni preparatori dei due profeti al Gabinetto dei Disegni e delle Stampe di Firenze e al Museo Boymans van Beuningen di Rotterdam.\nDescrizione e stile.\nLa figura di Giobbe campeggia su uno scranno marmoreo molto semplice, con un rotolo aperto scenograficamente tra le mani, recante la scritta: . In basso sul gradino si legge il nome .\nLe proporzioni massicce, i colori brillanti e cangianti, la posa dinamicamente incurvata, sono tutte caratteristiche che rimandano agli esempi dei grandi maestri attivi a Roma nei primi decenni del XVI secolo, in particolare, come gi\u00e0 detto, i sommi Michelangelo e Raffaello."}
{"id": "2939648", "revid": "1543377", "url": "https://it.wikipedia.org/wiki?curid=2939648", "title": "Pitivi", "text": "Pitivi (inizialmente chiamato PiTiVi) \u00e8 un software libero di montaggio video non lineare per il sistema operativo Linux.\n\u00c8 sviluppato da volontari, con la possibilit\u00e0 di ricevere supporto professionale da Collabora Multimedia. Grazie a GStreamer, Pitivi \u00e8 stato il primo editor video open source a supportare il formato Material Exchange Format (MXF). Parte dello sviluppo \u00e8 stato finanziata dall'iniziativa Google Summer of Code. Con l'uscita della versione 0.91, il nome PiTiVi \u00e8 stato cambiato in Pitivi.\nStoria.\nLa creazione e l'inclusione in Ubuntu.\nEdward Hervey cominci\u00f2 a lavorare a PiTiVi nel 2004 come progetto di fine corso alla EPITECH engineering school di Parigi. Inizialmente scritto in C, dopo diciotto mesi fu riscritto completamente in Python.\nLaureatosi, Edward fu ingaggiato da Fluendo per sviluppare GStreamer nei successivi due anni, passati i quali Edward cofond\u00f2 il reparto Multimedia di Collabora con l'obiettivo di migliorare Pitivi, GStreamer e i plugin GNonlin.\nNell'aprile 2010, in occasione del lancio di Ubuntu 10.04 \"Lucid Lynx\", PiTiVi 0.13.4 divenne il primo editor video ad essere incluso di default nell'ISO del CD di Ubuntu. Nel maggio 2011, fu annunciato che Pitivi non sarebbe pi\u00f9 stato incluso nell'ISO a partire da Ubuntu 11.10.\nLa ristrutturazione.\nEdward Hervey annunci\u00f2 la pubblicazione di GStreamer Editing Services (GES) verso la fine del 2009. Ulteriori conferme dell'intenzione di migrare Pitivi a GES arrivarono alla conferenza Meego nel 2011, ma non fu prima del lancio della versione 0.15 nel settembre 2011 che Thibault Saunier annunci\u00f2 ufficialmente che la versione successiva di Pitivi sarebbe stata basata su GES.\nDurante la transizione dalla versione 0.15 alla 0.91, molte migrazioni tecnologiche hanno avuto luogo, come:\nDurante le fasi finali di questi cambiamenti che hanno portato all'uscita di Pitivi 0.91, la timeline \u00e8 stata migrata a Clutter.\nLa prima versione di Pitivi che utilizzava GES fu la 0.91 \"Charming Defects\", uscita in ottobre 2013. Grazie al nuovo engine molto del vecchio codice pot\u00e9 essere rimosso, portando cos\u00ec ad una notevole rifattorizzazione della codebase di Pitivi.\nLa sponsorizzazione di Collabora.\nAlla fine del 2008, Collabora Multimedia decise di finanziare lo sviluppo di Pitivi per tutto il 2009 ingaggiando Edward Hervey, Brandon Lewis e Alessandro Decina per migliorare Pitivi e GNonlin.\nRaccolta fondi.\nNel febbraio 2014, il progetto ha annunciato l'intenzione di raccogliere 100000\u20ac per accelerare lo sviluppo. Il denaro verr\u00e0 suddiviso in:\nCaratteristiche e funzionalit\u00e0.\nIl progetto \u00e8 stato sviluppato per essere un editor intuitivo e ben integrato con l'ambiente desktop GNOME. Adotta la licenza GNU LGPL. Pitivi punta ad essere un \"editor flessibile e potente, che riesca ad attrarre prosumer e professionisti.\"\nIl programma offre funzioni di importazione ed esportazione (rendering) di file multimediali dal framework GStreamer e dai suoi plugin; supporta inoltre funzionalit\u00e0 basilari di editing video come: trimming, snapping, splitting e cutting delle clip. Il mixing audio viene supportato mediante curve, visualizzate come segmenti di rette disegnati su una forma d'onda sonora. Pitivi permette di muoversi attraverso un file multimediale utilizzando scorciatoie da tastiera. Clip audio e video possono essere associati e trattati come un singolo clip. Un basilare supporto al mixing video (compositing e transizioni) \u00e8 stato aggiunto verso la fine del 2009 ma \u00e8 ancora soggetto a forti cambiamenti. Una lista completa delle funzionalit\u00e0 si pu\u00f2 trovare nel sito web."}
{"id": "2939650", "revid": "287204", "url": "https://it.wikipedia.org/wiki?curid=2939650", "title": "Garegin Njdeh", "text": "Biografia.\nGaregin Njdeh fu un attivista politico. Membro della Federazione Rivoluzionaria Armena, fu uno dei due comandanti, assieme a Drastamat Kanayan, dell'Armenische Legion delle Waffen-SS durante la seconda guerra mondiale.\nAlla fine del conflitto venne arrestato dagli uomini di Stalin e mor\u00ec nel carcere sovietico di Vladimir. La sua figura \u00e8 stata di fondamentale importanza anche per lo sviluppo del cosiddetto Neopaganesismo Armeno."}
{"id": "2939652", "revid": "770813", "url": "https://it.wikipedia.org/wiki?curid=2939652", "title": "Beriev A-50", "text": "Il Beriev A-50, nome in codice NATO Mainstay (spina dorsale), \u00e8 un AWACS sviluppato a partire dall'Ilyushin Il-76 dall'ufficio progettazione Beriev di Taganrog (noto anche per i suoi idrovolanti) e costituisce l'equivalente russo del Boeing E-3 Sentry. \u00c8 ben riconoscibile a causa del rotodome (radome rotante) che contiene l'antenna radar. La versione \"cinese\" \u00e8 denominata KJ-2000. Entrato in servizio nel 1984 ne risultano prodotto circa 40 nel 1992. Il primo volo avvenne nel 1978\nTecnica.\nL'equipaggio del velivolo \u00e8 composto da 15 persone che analizzano i dati inviati dal Liana Sureillance Radar mediante l'imponente rotodome sulla fusoliera dal diametro di 9 metri. L'A-50 \u00e8 in grado di controllare fino a 10 aerei ed \u00e8 in grado di volare per un'autonomia di 4 ore a 1000\u00a0km dalla sua base con il peso massimo al decollo di 190\u00a0t. Il velivolo pu\u00f2 essere rifornito in volo dall'aerocisterna Il-78"}
{"id": "2939656", "revid": "37401", "url": "https://it.wikipedia.org/wiki?curid=2939656", "title": "Maradona, la mano di Dio", "text": ""}
{"id": "2939659", "revid": "1543377", "url": "https://it.wikipedia.org/wiki?curid=2939659", "title": "Antonio Rioba", "text": "Il Sior Antonio Rioba (Signor Antonio Rioba) o Toni Rioba o solo Rioba, \u00e8 una statua situata a Venezia, in Campo dei Mori, in Parrocchia della Madonna dell'Orto e nel sestiere di Cannaregio.\nLa tradizione.\nSecondo una cronaca, il vicino Palazzo Mastelli del Cammello (cos\u00ec detto per la presenza di un altorilievo di un cammello sulla sua facciata) e altri edifici che si affacciano sul campo vennero costruiti dalla famiglia dei Mastelli, giunta a Venezia nel 1113 dalla Morea (la regione nota come Peloponneso), quindi definiti \"Mori\". La famiglia era formata da tre fratelli: Rioba, Sandi e Alfani, i quali commerciavano sete e spezie.\nSecondo una tradizione tra gli affari praticati c'era anche la gestione di una banca, attraverso la quale fu truffata una signora veneziana molto religiosa che preg\u00f2 Santa Maria Maddalena di scagliare la sua maledizione sui tre mercanti. Quindi la donna diede i soldi ai tre fratelli e per miracoloso prodigio i Mastelli divennero tre statue di pietra, che furono messe in nicchie di campo dei Mori a monito per quanti li vedevano.\nLe origini della statua.\nL'origine della statua \u00e8 piuttosto incerta, ma sembra comunque collegata al periodo di costruzione di Palazzo Mastelli del Cammello.\nUna veneziana \"Congrega degli Arguti\".\nA Roma esisteva un tempo la commedia degli arguti, una serie di sei statue a cui i burloni appendevano bigliettini e foglietti satirici. A Venezia esistevano questi \"Oracoli\" che scrivevano poemetti satirici. \nA Venezia oltre che Antonio Rioba esistevano altre due statue del genere: Maroco de le pipone (Marocco dei Meloni) un venditore di meloni (questa statua \u00e8 in Piazzetta San Marco), e al Gobo de Rialto, davanti a San Giacometto, sul quale piedistallo i banditori leggevano le sentenze capitali.\nIn quanto per legge nel Veneto era proibito fare satira esagerata, molti buontemponi scrivevano poemetti e storielle contro la nobilt\u00e0 (che era l'unica a detenere il potere) e affiggevano i propri foglietti firmandosi coi nomi delle statue, nei pressi delle stesse. I fidi amici che abitavano vicino avrebbero riscosso i foglietti e avrebbero provveduto a diffondere le storielle. In molti poi scrivevano vera e propria posta alle tre statue e ricevevano anche le risposte.\nLo scherzo dei facchini.\nMolti veneziani amavano prendersi gioco degli ignari facchini della Valtellina sempre irascibili per il lavoro stressante. Quindi inviavano spesso pacchi voluminosi, o grandi quantit\u00e0 di lettere al \"Sig. Antonio Rioba, Campo dei Mori, Parochia de la Madona de l'Orto, Sestier de Canaregio, Venezia\". Quando poi qualcuno informava i facchini della verit\u00e0, essi andavano in tutte le furie divertendo gli autori dello scherzo.\nIl naso di Sior Rioba.\nNell'Ottocento la statua perse il naso e questo gli fu rifatto con un pezzo di ferro improvvisato. Nacque la leggenda che sfregandolo si avrebbe avuto fortuna.\n\"L'ombra de Sior Antonio Rioba\".\n\"L'ombra de Sior Antonio Rioba\" fu un giornale satirico nato nel 1848, con la testata ispirata all'omonima statua. Il giornale contribu\u00ec alla diffusione della popolarit\u00e0 di Rioba.\nLo sfregio.\nNella notte tra il 30 aprile e il 1\u00ba maggio 2010 viene decapitato Sior Rioba. Si mobilitano le autorit\u00e0, il sindaco Orsoni constata il danno e lo sfregio viene denunciato ai Carabinieri. Venezia \u00e8 in subbuglio, nascono blog, siti internet, gruppi in Facebook e moltro altro ancora. I giornali vengono sommersi di posta dai veneziani preoccupati. I sommozzatori esplorano il canale attiguo. La testa viene ritrovata in calle della Racchetta il 3 maggio e la statua venne restaurata."}
{"id": "2939660", "revid": "200154", "url": "https://it.wikipedia.org/wiki?curid=2939660", "title": "Lorenzo Bernini", "text": ""}
{"id": "2939673", "revid": "101175", "url": "https://it.wikipedia.org/wiki?curid=2939673", "title": "Emmi - Caffe Latte", "text": ""}
{"id": "2939675", "revid": "1146789", "url": "https://it.wikipedia.org/wiki?curid=2939675", "title": "Fox (cognome)", "text": "Fox (anche nelle varianti Foxe e Foxx) \u00e8 un cognome di lingua inglese.\nEtimologia.\n\"Fox\", che significa volpe, \u00e8 un cognome derivato da un soprannome.\nFamiglie.\nAlcune celebri famiglie con questo cognome:\nPersone.\nAlcune persone con questo cognome:"}
{"id": "2939678", "revid": "767487", "url": "https://it.wikipedia.org/wiki?curid=2939678", "title": "Una bionda sotto scorta", "text": "Una bionda sotto scorta (\"Chasers\") \u00e8 un film del 1994, l'ultimo diretto da Dennis Hopper.\nTrama.\nIl 4 luglio, festa nazionale del Giorno dell'indipendenza negli Stati Uniti, un burbero sergente della Marina Militare e un giovane marinaio che \u00e8 alla vigilia del congedo, devono scortare con un furgone militare una bionda e procace detenuta verso una base navale, da dove verr\u00e0 portata al carcere militare per scontare una pena detentiva per diserzione. Il giovane marinaio simpatizza apertamente per la detenuta, che si \"divora\" con gli occhi, mentre il burbero sergente cerca di rendere il viaggio il pi\u00f9 breve possibile. \"Road movie\" movimentato, con continui colpi di scena, tentativi di fuga della detenuta favoriti dal comportamento troppo condiscendente del marinaio, catture della medesima altrettanto movimentate, fino all'arrivo a destinazione. Qui si svolge un epilogo a sorpresa."}
{"id": "2939681", "revid": "712828", "url": "https://it.wikipedia.org/wiki?curid=2939681", "title": "Tobi", "text": ""}
{"id": "2939687", "revid": "287204", "url": "https://it.wikipedia.org/wiki?curid=2939687", "title": "Julieta Diaz", "text": ""}
{"id": "2939692", "revid": "1543377", "url": "https://it.wikipedia.org/wiki?curid=2939692", "title": "Federico Del Cupolo", "text": "Biografia.\nAll'et\u00e0 di 10 anni entra a far parte del coro della Chiesa dei Girolamini, nel quale cantava anche il giovanissimo Enrico Caruso.&lt;br&gt;\nLa sua voce fu notata da Pietro Mascagni, che lo fece cantare nella sua opera \"Guglielmo Ratcliff\" rappresentata al Teatro San Carlo di Napoli. Colpito dal suo talento musicale, Mascagni lo introdusse al Conservatorio di San Pietro a Maiella, dove studi\u00f2 composizione, pianoforte e organo. In seguito intraprese la carriera di direttore d'orchestra, debuttando a 18 anni con la direzione del \"Poliuto\" al Teatro Cimarosa di Caserta.\nGodette dell'amicizia e stima di Mascagni, Pizzetti e Puccini; la sua capacit\u00e0 e sensibilit\u00e0 artistica nella orchestrazione e direzione erano riconosciute anche da Leoncavallo e Giordano. Concert\u00f2 e diresse \"Il piccolo Marat\" di Mascagni, da lui stesso incaricato, subito dopo la prima esecuzione diretta dal compositore.\nLa sua attivit\u00e0 si rivolse in particolare al melodramma italiano, ma anche a opere di compositori tedeschi e francesi, e diresse anche concerti sinfonici (ad esempio Beethoven e Respighi).&lt;br&gt;\nEbbe una carriera internazionale di successo, dirigendo in Italia, Francia, Spagna, Portogallo,\nGermania, Cile, Uruguay, Brasile e negli Stati Uniti.\nMor\u00ec a Milano nel 1974.\nDirezione d'orchestra in Italia e all'estero.\nFra i teatri italiani diresse presso: Adriano e Costanzi di Roma; Dal Verme a Milano; La Fenice di Venezia; Comunale di Bologna, a Trieste e Fiume; Politeama e Paganini di Genova; Vittorio Emanuele, Chiarella e Regio di Torino; Teatro Coccia di Novara (dove diresse otto titoli), La Pergola di Firenze (\"Andrea Ch\u00e9nier\" col tenore Aureliano Pertile); Bellini di Catania, Massimo di Palermo e Reggio Calabria dove nel 1951 diresse l'\"Aida\" interpretata da Maria Callas; all'estero diresse la stagione dell'Opera Italiana presso: \"Staatstheater\" di Norimberga nel 1911-12; \"Teatro Reale\" de Il Cairo nel 1925-26; \"Academy of Music\" di Philadelphia nel 1928-29.\nPartecip\u00f2 nel 1915 all'omaggio della citt\u00e0 di Pisa a Giacomo Puccini dirigendo alla presenza del compositore \"La fanciulla del West\"; successivamente diresse anche ai festival pucciniani di Torre del Lago.\nDiscografia.\nA Philadelphia incise nel 1929 l'ouverture de \"La gazza ladra\" di Rossini; nel 1951 incise con\nl'orchestra del Teatro alla Scala di Milano le opere \"L'Arlesiana\" e \"Adriana Lecouvreur\" di Francesco Cilea, quest'ultima interpretata da Mafalda Favero, Elena Nicolai e da Nicola Filacuridi, che era venuto in Italia per studiare col Maestro Del Cupolo e che fu uno dei suoi allievi prediletti.\nNel 1953, con l'orchestra Guarnieri e il coro di Milano, incise \"La rondine\" di Puccini e con l'orchestra della RAI di Torino \"Manon Lescaut\"."}
{"id": "2939696", "revid": "767487", "url": "https://it.wikipedia.org/wiki?curid=2939696", "title": "Hapalodectidae", "text": "Hapalodectidae era una famiglia di acreodi relativamente piccoli, vissuti dal Paleocene all'Eocene.\nDescrizione.\nGli apalodectidi differivano dai pi\u00f9 grandi e meglio conosciuti mesonichidi dal momento che avevano denti predisposti per tagliare (presumibilmente, carne), mentre quelli dei mesonichidi, come \"Mesonyx\" o \"Sinonyx\", erano predisposti per schiacciare le ossa. Un'altra caratteristica che li differenziava dai mesonichidi, \u00e8 presente in \"Hapalodectes hetangenesis\", il quale aveva una barra postorbitale che chiudeva le orbite oculari, una caratteristica che manca nei mesonichidi. Lo scheletro degli apalodectidi \u00e8 poco conosciuto e degli elementi post-craniali, \u00e8 stato descritto solo l'omero. La morfologia di quest'osso indica minor predisposizione per la locomozione terrestre rispetto ai mesonichidi.\nTassonomia.\nUna volta, gli apalodectidi erano considerati una sottofamiglia dei mesonichidi, ma il ritrovamento di un teschio di \"Hapalodectes hetangensis\", mostr\u00f2 le ulteriori differenze giustificando l'inserimento in una famiglia diversa.\nDistribuzione e habitat.\nGli apalodectidi erano diffusi nel Nord America e nell'Asia."}
{"id": "2939701", "revid": "115533", "url": "https://it.wikipedia.org/wiki?curid=2939701", "title": "KOORYONG", "text": ""}
{"id": "2939709", "revid": "154893", "url": "https://it.wikipedia.org/wiki?curid=2939709", "title": "Meteorite Odessa", "text": ""}
{"id": "2939712", "revid": "984922", "url": "https://it.wikipedia.org/wiki?curid=2939712", "title": "Occhio di falco (serie televisiva)", "text": "Occhio di falco \u00e8 una serie televisiva italiana del 1996, composta da 7 episodi e diretta dal regista Vittorio De Sisti. La fiction viene replicata nell'estate del 2015 su Rai Premium.\nTrasmessa dal 7 luglio 1996 su Rai 1, la commedia poliziesca vede protagonista Gene Gnocchi nei panni di uno strampalato investigatore della Polizia di Stato. Fu poco apprezzata sia dalla critica che dal pubblico.\nNel cast principale figurano anche Enzo Cannavale nei panni di un ispettore; Marco Messeri, nel ruolo del capo della squadra omicidi; Luana Colussi e Cinzia Leone, interpreti rispettivamente della fidanzata giornalista e della sorella del protagonista."}
{"id": "2939717", "revid": "154893", "url": "https://it.wikipedia.org/wiki?curid=2939717", "title": "Odessa (meteorite)", "text": ""}
{"id": "2939722", "revid": "85053", "url": "https://it.wikipedia.org/wiki?curid=2939722", "title": "Operazione Petsamo-Kirkenes", "text": ""}
{"id": "2939725", "revid": "767487", "url": "https://it.wikipedia.org/wiki?curid=2939725", "title": "Gina G", "text": "Lanciata dalla partecipazione all'Eurovision Song Contest 1996 in rappresentanza del Regno Unito con il brano \"Ooh Aah... Just a Little Bit\", il suo principale successo, ha riscosso un notevole successo nella seconda met\u00e0 degli anni novanta, principalmente tra il 1996 e il 1997. \u00c8 tornata all'attivit\u00e0 musicale nel 2003, seppure con risultati inferiori rispetto agli esordi.\nBiografia.\nI successi degli anni '90.\nHa debuttato nel 1990, anno in cui ha cominciato a esibirsi nei locali dell'Australia. Due anni dopo, nel 1992, si \u00e8 unita al gruppo dance australiano Bass Culture, che ha riscosso un buon successo in Australia con il singolo \"Love the Life\".\nNel 1993 ha abbandonato il gruppo per trasferirsi in Regno Unito per lanciare la propria carriera da solista. Ha infatti partecipato all'Eurovision Song Contest 1996 per rappresentare questa nazione con il brano \"Ooh Aah... Just a Little Bit\", finendo classificata all'ottavo posto. Il singolo ha ottenuto un notevole successo nella classifica britannica, dove ha raggiunto la prima posizione. La cantante ha riscosso un notevole successo con questa canzone, venendo anche nominata ai Grammy Award come \"Best Dance Recording\", anche in tutta l'Europa e, successivamente, negli Stati Uniti, dove ha raggiunto la dodicesima posizione della classifica dei singoli.\nIn seguito al successo del primo singolo, \u00e8 stato pubblicato il successivo \"I Belong to You\", che ha raggiunto buone posizioni in classifiche in tutta Europa. Minor riscontro hanno invece raccolto i successivi brani \"Fresh!\", \"Ti amo\", \"Gimme Some Love\" e \"Every Time I Fall\", comunque di discreto successo in Regno Unito, che hanno accompagnato la pubblicazione del primo disco della cantante, \"Fresh!\", intitolato proprio come uno dei suoi singoli e uscito nel 1997 per l'etichetta discografica Warner. Nel 1998 \u00e8 stato pubblicato anche un album di remix, intitolato \"Gina G Remix Album\".\nIn seguito, la cantante ha inciso, per un'etichetta indipendente svedese, nel 1999, una cover del noto brano di Nancy Sinatra \"These Boots Are Made for Walkin\"', di scarso successo commerciale, suo ultimo lavoro prima di una lunga assenza dalle scene musicali.\nIl ritorno sulle scene.\nLa cantante \u00e8 tornata sulle scene musicali nel 2003, grazie alla sua partecipazione ad un reality show statunitense, intitolato \"Reborn in the USA\", che si prefiggeva l'obiettivo di rilanciare le carriere di cantanti poco conosciuti negli Stati Uniti. Nell'ambito di questa trasmissione ha partecipato alla registrazione di un disco uscito durante la messa in onda della stessa, interpretando cover delle note canzoni \"Don't Leave Me This Way\", di Harold Melvin &amp; the Blue Notes, e \"I Can't Make You Love Me\" di Bonnie Raitt.\nNel 2004 ha partecipato alla compilation \"Anthem Alert\" con le canzoni \"Show Me You Love Me\" e \"Burning Up\", quest'ultima cover del noto singolo di Madonna e ha pubblicato una nuova versione del suo primo singolo, intitolata \"Just a Little Bit 2004 Remix\". L'anno successivo \u00e8 uscito invece un singolo inedito, \"Flashback\", che ha accompagnato la pubblicazione di un nuovo album di inediti, disponibile solo sul suo sito Internet, intitolato \"Get Up &amp; Dance\", reso poi disponibile su iTunes nel 2009.\nDal 2006, la cantante \u00e8 sotto contratto con l'etichetta discografica Stunt Girl, distribuita dalla Universal, e nello stesso anno ha pubblicato il singolo \"Tonight's the Night\"."}
{"id": "2939738", "revid": "110157", "url": "https://it.wikipedia.org/wiki?curid=2939738", "title": "Fresh!", "text": "Fresh! \u00e8 l'album di debutto della cantante dance australiana Gina G, pubblicato nel 1997 dall'etichetta discografica Warner.\nL'album \u00e8 stato supportato dai singoli \"Ooh Aah... Just a Little Bit\", di grande successo, e da \"I Belong to You\", \"Fresh!\", \"Ti amo\", \"Gimme Some Love\" e \"Everytime I Fall\"."}
{"id": "2939740", "revid": "767487", "url": "https://it.wikipedia.org/wiki?curid=2939740", "title": "Torneo di Wimbledon 1902 - Singolare femminile", "text": "Muriel Robb ha battuto nel challenge round la detentrice del titolo Charlotte Cooper Sterry 7-5, 6-1."}
{"id": "2939742", "revid": "22475", "url": "https://it.wikipedia.org/wiki?curid=2939742", "title": "GNOME Disks", "text": "GNOME Disks, anche conosciuto come gnome-disk-utility o in passato come Palimpsest, \u00e8 un software libero per la gestione delle memorie di massa per il desktop GNOME.\nCaratteristiche.\nDisks \u00e8 basato sul componente UDisks per le operazioni sui dischi, mentre usa la libreria GTK per l'interfaccia grafica. \u00c8 stato sviluppato per essere simile graficamente a Apple Disk Utility.\nUna caratteristica unica \u00e8 quella di poter avviare un'operazione e chiudere il programma principale mentre l'operazione resta in esecuzione in background. Le altre caratteristiche sono quelle di poter gestire la partizioni del sistema, creare RAID software, analisi dei dati S.M.A.R.T., supporto a LVM, benchmark delle prestazioni dei dischi, la gestione di immagini disco e la gestione di computer in rete.\nDisks \u00e8 incluso in molte distribuzioni Linux come OpenSUSE, Fedora, Ubuntu e Linux Mint."}
{"id": "2939749", "revid": "135224", "url": "https://it.wikipedia.org/wiki?curid=2939749", "title": "Padre Nostro", "text": ""}
{"id": "2939752", "revid": "110157", "url": "https://it.wikipedia.org/wiki?curid=2939752", "title": "Ooh Aah... Just a Little Bit", "text": "Ooh Aah... Just a Little Bit \u00e8 il singolo di debutto della cantante dance australiana Gina G, pubblicato nel 1996 dall'etichetta discografica Warner.\nCon questa canzone, scritta da Simon Tauber e Steve Rodway e prodotta da quest'ultimo, la cantante ha rappresentato il Regno Unito all'Eurovision Song Contest 1996.\nIl singolo ha raggiunto un grande successo in tutta l'Europa e negli Stati Uniti ed \u00e8 stato inserito nell'album d'esordio della cantante, \"Fresh!\", pubblicato nel 1997. Il brano \u00e8 stato nominato per un Grammy come \"Best Dance Recordings\". anche in tutta l'Europa"}
{"id": "2939754", "revid": "152625", "url": "https://it.wikipedia.org/wiki?curid=2939754", "title": "Gina G.", "text": ""}
{"id": "2939756", "revid": "15756", "url": "https://it.wikipedia.org/wiki?curid=2939756", "title": "Michael Bennett (giocatore di football americano 1978)", "text": "Carriera universitaria.\nHa giocato con i Wisconsin Badgers, squadra rappresentativa dell'Universit\u00e0 del Wisconsin-Madison. La sua migliore stagione \u00e8 stata la terza quando ha corso per 1.592 yard con 10 touchdown.\nCarriera professionistica.\nMinnesota Vikings.\nAl draft NFL 2001 \u00e8 stato selezionato dai Vikings come 27\u00aa scelta assoluta. Ha debuttato nella NFL il 9 settembre 2001 contro i Carolina Panthers indossando la maglia numero 23, ha concluso la stagione giocando tutte le sue 13 partite da titolare. L'anno seguente \u00e8 stato convocato per il suo unico Pro Bowl.\nNelle stagioni successive Bennett, a causa dei vari infortuni, ha perso sempre di pi\u00f9 visibilit\u00e0 fino ad arrivare all'ultima stagione con i \"Vikings\" nel 2005 quando \u00e8 stato svincolato.\nNew Orleans Saints.\nHa firmato con i Saints ma subito dopo l'arrivo della stella nascente Reggie Bush, \u00e8 stato ceduto ai Kansas City Chiefs per una scelta del quarto giro draft.\nKansas City Chiefs.\nCon i Chiefs \u00e8 rimasto per l'intera stagione 2006, non disputando alcuna partita da titolare. \u00c8 stato ceduto ai Tampa Bay Buccaneers.\nTampa Bay Buccaneers.\nIl 16 ottobre 2007 ha firmato con i Buccaneers ma non \u00e8 riuscito a trovare molto spazio infatti l'11 novembre del 2008 \u00e8 stato svincolato.\nSan Diego Chargers.\nIl giorno seguente \u00e8 stato preso dai Chargers, ha concluso la stagione giocando pochissimo. Il 4 marzo \u00e8 stato svincolato.\nOakland Raiders.\nIl 6 maggio 2010 ha firmato con i Raiders, scendendo in campo sporadicamente, in particolare con gli special team.\nIl 3 marzo 2011 ha firmato un altro contratto di un anno per 865.000 dollari. Ma il 5 settembre \u00e8 stato svincolato per far posto alla safety Matt Giordano."}
{"id": "2939759", "revid": "135224", "url": "https://it.wikipedia.org/wiki?curid=2939759", "title": "Ante Paveli\u0107 il Vecchio", "text": ""}
{"id": "2939784", "revid": "330270", "url": "https://it.wikipedia.org/wiki?curid=2939784", "title": "Jeanne Marie Bouvier de la Motte Guyon", "text": ""}
{"id": "2939785", "revid": "330270", "url": "https://it.wikipedia.org/wiki?curid=2939785", "title": "Jeanne Marie Bouvier de la Mothe Guyon", "text": ""}
{"id": "2939787", "revid": "330270", "url": "https://it.wikipedia.org/wiki?curid=2939787", "title": "Jeanne-Marie Bouvier de la Motte Guyon", "text": ""}
{"id": "2939788", "revid": "330270", "url": "https://it.wikipedia.org/wiki?curid=2939788", "title": "Jeanne-Marie Bouvier de la Mothe Guyon", "text": ""}
{"id": "2939790", "revid": "330270", "url": "https://it.wikipedia.org/wiki?curid=2939790", "title": "Jeanne-Marie Guyon", "text": ""}
{"id": "2939791", "revid": "330270", "url": "https://it.wikipedia.org/wiki?curid=2939791", "title": "Jeanne Marie Guyon", "text": ""}
{"id": "2939793", "revid": "330270", "url": "https://it.wikipedia.org/wiki?curid=2939793", "title": "Madame de Guyon", "text": ""}
{"id": "2939794", "revid": "330270", "url": "https://it.wikipedia.org/wiki?curid=2939794", "title": "Madame Guy\u00f3n", "text": ""}
{"id": "2939795", "revid": "219110", "url": "https://it.wikipedia.org/wiki?curid=2939795", "title": "Texture (computer grafica)", "text": ""}
{"id": "2939815", "revid": "287204", "url": "https://it.wikipedia.org/wiki?curid=2939815", "title": "Peganum harmala", "text": "La ruta siriana (Peganum harmala ) \u00e8 una pianta della famiglia Nitrariaceae, originaria della regione orientale dell'India.\nDescrizione.\n\u00c8 una pianta succulenta perenne. Diventa legnosa con il tempo e cresce fino a 30-60cm. Presenta foglie lunghe circa 5\u00a0cm e leggermente divise. I fiori sono bianchi, a 5 petali,e danno vita a 2-4 capsule cavitate di circa 1\u00a0cm di diametro.\nDistribuzione e habitat.\nLa specie \u00e8 originaria della regione orientale dell'India.\nCresce anche negli Stati Uniti come pianta invasiva in Arizona, California, Montana, Nuovo Messico, Nevada, Oregon, Texas e Washington.\n\u00c8 raramente trovabile in Italia nella Puglia e in Sardegna.\nSi pu\u00f2 trovare anche nelle regioni aride dell'Africa settentrionale e dell'Asia.\nPropriet\u00e0.\nI semi e le radici contengono alcaloidi quali l'armina (0.44-1,84%), l'armalina (0,25% -0,79%) e la tetraidroarmina. Questi alcaloidi agiscono da MAO-inibitori, ovvero impediscono la degradazione di alcune molecole nello stomaco quali la psilocibina o la DMT, potenziando gli effetti sul corpo umano della prima e permettendo quelli della seconda, che altrimenti sarebbero pressoch\u00e9 nulli.\nUsi.\nI semi secchi miscelati con altri ingredienti sono posti su del carbone, dove esplodono con piccoli rumori, sprigionando un fumo profumato.\nGli steli, le radici e i semi possono essere utilizzati per realizzare inchiostri, coloranti per tappeti e lana, e tatuaggi.\nIl preparato ottenuto dalla combinazione di un MAO-inibitore con una pianta contenente DMT \u00e8 chiamato Anahuasca (dall'inglese \"Analogue of Ayahuasca\", ossia un analogo dell'Ayahuasca), \"Peganum harmala\" \u00e8 stata spesso utilizzata per la preparazione di questo infuso."}
{"id": "2939838", "revid": "256896", "url": "https://it.wikipedia.org/wiki?curid=2939838", "title": "Torre Su Puttu", "text": ""}
{"id": "2939841", "revid": "37401", "url": "https://it.wikipedia.org/wiki?curid=2939841", "title": "Religious Society of Friends", "text": ""}
{"id": "2939844", "revid": "183114", "url": "https://it.wikipedia.org/wiki?curid=2939844", "title": "M\u00fcll.Arg.", "text": ""}
{"id": "2939845", "revid": "183114", "url": "https://it.wikipedia.org/wiki?curid=2939845", "title": "Torr.", "text": ""}
{"id": "2939846", "revid": "183114", "url": "https://it.wikipedia.org/wiki?curid=2939846", "title": "C.F.P.von Martius", "text": ""}
{"id": "2939872", "revid": "1419719", "url": "https://it.wikipedia.org/wiki?curid=2939872", "title": "Associazione problemistica italiana", "text": "L'Associazione problemistica italiana (API) \u00e8 un'organizzazione scacchistica che ha gestito il movimento problemistico italiano e, dal 1977 al 1987, ha organizzato il Campionato italiano API di soluzione.\nFondata a Milano nel 1958, ha avuto Giuseppe Brogi come primo segretario e la rivista \"L'Italia Scacchistica\" come organo ufficiale. Ricostituita al Congresso di Bologna nell'ottobre 1965 con il segretario Gino Mentasti, ha avuto come organo ufficiale la rivista \"L'Italia Scacchistica\" fino all'ottobre 1966 e quindi \"Sinfonie Scacchistiche\", nota rivista all'interno del problemismo italiano.\nL'associazione \u00e8 riconosciuta dalla Commissione permanente per le composizioni della FIDE e, quindi, dalla Federazione scacchistica italiana.\nTramite un proprio sistema di valutazione basato sull'ottenimento di norme (denominato sistema PReMO), l'Associazione inoltre assegna ai compositori di nazionalit\u00e0 italiana i titoli Classe Nazionale, Candidato Maestro Nazionale per la composizione, e Maestro Nazionale per la composizione."}
{"id": "2939906", "revid": "88981773", "url": "https://it.wikipedia.org/wiki?curid=2939906", "title": "Burro (disambigua)", "text": ""}
{"id": "2939908", "revid": "3732", "url": "https://it.wikipedia.org/wiki?curid=2939908", "title": "Duofisismo", "text": ""}
{"id": "2939909", "revid": "87361092", "url": "https://it.wikipedia.org/wiki?curid=2939909", "title": "Tasso di cambio effettivo", "text": "Il tasso di cambio effettivo, o tasso di cambio multilaterale, \u00e8 un indice di competitivit\u00e0 di prezzo di un'area economica rispetto ad un certo gruppo di aree economiche concorrenti. \nEsso mira a rappresentare l'evoluzione dei prezzi nell'area relativamente ai prezzi nelle aree concorrenti.\nPu\u00f2 essere calcolato nella versione nominale o nella versione reale. Il tasso di cambio effettivo nominale, si costruisce come media ponderata dei tassi di cambio tra la valuta utilizzata nell'area e le valute utilizzate nelle aree concorrenti. Il tasso di cambio effettivo reale si costruisce aggiungendo alle informazioni sull'evoluzione dei tassi di cambio anche le informazione sull'evoluzione dei prezzi nelle aree economiche considerate attraverso l'utilizzo di opportuni indici di prezzo (ad esempio indice dei prezzi al consumo).\nI pesi utilizzati nella ponderazione della media si basano, di norma, sull'entit\u00e0 dei flussi di commercio verso le aree concorrenti in modo da dare maggiore importanza ai prezzi delle aree con le quali si ha un maggiore interscambio commerciale.\nL'interpretazione dell'indice \u00e8 che ad un incremento corrisponde una diminuzione della competitivit\u00e0 di prezzo dell'area (ad esempio perch\u00e9 i prezzi interni sono aumentati mediamente di pi\u00f9 rispetto ai prezzi delle aree concorrenti), mentre ad un decremento corrisponde un aumento di competitivit\u00e0 dell'area."}
{"id": "2939924", "revid": "1629429", "url": "https://it.wikipedia.org/wiki?curid=2939924", "title": "Tour dei New Zealand M\u0101ori 1922", "text": "La selezione di Giocatori Maori di rugby a 15, eredi del \u201cNatives\u201d che girarono l'Europa del 1888-89, visitano l'Australia, dopo 12 anni.\nConquistano la serie contro il New South Wales grazie a due vittorie e un pareggio.\nIl match con gli All Blacks.\nAl termine dei due rispettivi tour i Maori affrontano gli All Blacks"}
{"id": "2939926", "revid": "1305772", "url": "https://it.wikipedia.org/wiki?curid=2939926", "title": "Amedeo Bassi", "text": "Biografia.\nNato a Montespertoli, di umili origini, Bassi studi\u00f2 canto nella vicina Firenze alla scuola privata del marchese Corrado Pavesi-Negri. Tenore lirico spinto, voce solida, registro acuto e dal fraseggio incisivo, Bassi fece il suo debutto a Castelfiorentino nell'opera \"Ruy Blas\" di Filippo Marchetti nel 1897, con un caloroso successo che si ripet\u00e9 negli anni successivi a Firenze al Teatro Arena Nazionale e quindi al Teatro Pagliano nelle sue interpretazioni nella Lucrezia Borgia di Gaetano Donizetti, nel Rigoletto di Giuseppe Verdi e ne \"La boh\u00e8me\" di Giacomo Puccini.\nBassi si afferm\u00f2 rapidamente agli inizi del Novecento come uno dei pi\u00f9 celebri interpreti del repertorio dell'opera verista italiana, partecipando tra l'altro alla prima rappresentazione di numerose opere:\nBassi fu anche acclamato cantante pucciniano e primo interprete italiano nel ruolo di Dick Johnson in \"La fanciulla del West\" nella stagione 1911. La carriera di Bassi si svolse con vivo successo, oltre che in patria (Milano, Roma, Napoli, Firenze, Ravenna, Livorno, Bologna, Pisa, Lecce, Trapani, Carrara), nei principali teatri internazionali: in Inghilterra (Londra), Russia (San Pietroburgo, Odessa), Spagna, Francia (Parigi), Austria (Vienna), Stati Uniti (New York, Chicago) e America Latina (Buenos Aires, Montevideo, La Plata, Rio de Janeiro, Valpara\u00edso, Santiago del Cile). Nel 1910 prese parte, al Covent Garden di Londra, allo spettacolo di gala per l'incoronazione di re Giorgio V del Regno Unito. Verso la fine della carriera si dedic\u00f2 prevalentemente al repertorio wagneriano, in Italia e all'estero, in Parsifal, La Valchiria e Lohengrin. Lasciate le scene dopo il 1926, Bassi si ritir\u00f2 a Firenze dove insegn\u00f2 canto ed ebbe come allievo fra gli altri anche il celebre tenore Ferruccio Tagliavini.\nDel cantante sopravvivono numerose incisioni di arie d'opera, realizzate tra il 1904 e il 1912 circa dalla Path\u00e9 (Parigi, Milano) e da Fonotipia (Milano).\nDopo la morte del tenore, il suo archivio e i suoi cimeli sono stati donati dagli eredi al Comune di Montespertoli, dove il 30 novembre 2014 \u00e8 stato inaugurato un museo a lui dedicato. Ad Amedeo Bassi sono intitolati a Montespertoli anche una via, la locale Filarmonica e, dal 2010, un Festival musicale estivo."}
{"id": "2939947", "revid": "287204", "url": "https://it.wikipedia.org/wiki?curid=2939947", "title": "Betty Buckley", "text": " \nAttiva in campo cinematografico, televisivo e teatrale, Buckley \u00e8 nota soprattutto come apprezzata interprete di musical a Broadway e nel West End londinese e nel 1983 vinse il Tony Award alla miglior attrice non protagonista in un musical per la sua \"performance\" in \"Cats\".\nBiografia.\nInfanzia e formazione.\nBetty Lynn Buckley nacque a Big Spring, in Texas, figlia della giornalista Betty Bob Diltz e del tenente colonnello dell'U.S. Air Force in pensione Ernest Lynn Buckley. \u00c8 la maggiore di quattro fratelli, il regista Norman e gli ingegneri Patrick e Michael Buckley. Durante gli studi alla Texas Christian University fu eletta \"Miss Fort Worth\" nel 1966 e fu tra le finaliste per il titolo di \"Miss Texas\". Fu quindi invitata a esibirsi a Miss America ad Atlantic City, dove fu notata da un talent scout. Successivamente, torn\u00f2 alla Texas Christian University dove ottenne la laurea prima di fare un tour in Asia per visitare i soldati feriti durante la guerra del Vietnam. Tornata negli Stati Uniti, lavor\u00f2 per un po' di tempo come giornalista al Fort Worth Press. \nGli anni '60 e '70.\nNel 1969 si trasfer\u00ec a New York, dove ottenne il ruolo di Martha Jefferson nel musical \"1776\", facendo cos\u00ec il suo debutto a Broadway. Nello stesso anno fece il suo esordio anche al West End londinese nel musical \"Promises, Promises\", diretto e coreografato da Michael Bennett. Nei primi anni settanta continu\u00f2 ad apparire sulle scene newyorkesi, recitando nei musical dell'Off-Broadway \"The Ballad of Jenny Pott\" (1971) e \"What's A Nice Girl Like You... Doing in a State Like This?\" (1972) e \"Pippin\" a Broadway dal 1973 al 1975. \nNel 1976 fece il suo debutto cinematografico nel film \"Carrie - Lo sguardo di Satana\", in cui interpret\u00f2 il ruolo dell'insegnante di ginnastica Miss Collins; l'anno successivo esord\u00ec sul piccolo schermo in un episodio de \"I Ryan\". Alla fine degli anni settanta fu impegnata nella serie televisiva \"La famiglia Bradford\", in cui interpret\u00f2 il ruolo di Sandra Sue \"Abby\" Abbott Bradford per oltre cento episodi tra il 1977 e il 1981.\nGli anni '80.\nDopo aver recitato nel musical \"I'm Getting My Act Together and Taking it on the Road\" a New York (1980) e Los Angeles (1981), nel 1982 ottenne il successo quando fu scelta per interpretare Grizabella nella prima del musical \"Cats\" a Broadway. Il ruolo le diede la possibilit\u00e0 di cantare la canzone pi\u00f9 celebre del musical, \"Memory\", e le valse il Tony Award alla miglior attrice non protagonista in un musical. Rimase nel cast di \"Cats\" per diciotto mesi, al termine dei quali apparve nella serie TV \"Special Treat\", ottenendo una candidatura al Daytime Emmy Award. Nel 1985 incise il suo primo album, \"Betty Buckley\", pubblicato da Rizzoli.\nNella seconda met\u00e0 degli anni ottanta l'attrice increment\u00f2 anche la sua attivit\u00e0 cinematografica, recitando in diversi film tra cui \"Tender Mercies - Un tenero ringraziamento\" (1983), \"Frantic\" (1988) di Roman Pola\u0144ski e \"Un'altra donna\" (1988) di Woody Allen. In campo televisivo recit\u00f2 in diversi episodi di \"New York New York\" e \"ABC Afterschool Specials\". Nel 1985 ritorn\u00f2 a Broadway per sostituire Bernadette Peters nel musical di Andrew Lloyd Webber \"Song and Dance\", cui segu\u00ec nello stesso anno anche il musical \"Drood\", in cui interpretava l'eponimo protagonista. Sempre nel 1985 torn\u00f2 a recitare nell'Off Broadway in \"Juno's Swans\", mentre nel 1988 interpret\u00f2 il ruolo della madre Margaret nell'adattamento teatrale di \"Carrie\"; il musical per\u00f2 si rivel\u00f2 un flop a chiuse dopo poche repliche a Broadway.\nGli anni '90.\nNel 1992 recit\u00f2 ne \"L'opera da tre soldi\" di Bertolt Brecht al Williamstown Theatre Festival, mentre l'anno successivo fu la protagonista Madame Rose in \"\" di Stephen Sondheim e Jule Styne in scena in Arizona. Nel 1994 torn\u00f2 a recitare sulle scene londinesi quando rimpiazz\u00f2 Patti LuPone nel ruolo di Norma Desmond nel musical \"Sunset Boulevard\" in scena al Teatro Adelphi. L'anno successivo torn\u00f2 con grande successo a Broadway in \"Sunset Boulevard\", quando rimpiazz\u00f2 Glenn Close, sempre nel ruolo di Norma Desmond. Per la sua performance a Londra la Buckley ottenne una candidatura al Laurence Olivier Award alla migliore attrice in un musical. \nLa sua ultima apparizione a Broadway risale al 1997, quando recit\u00f2 in \"Triumph of Love\" insieme con F. Murray Abraham; per la sua interpretazione fu nuovamente candidata al Drama Desk Award e al Tony Award alla miglior attrice non protagonista in un musical. L'anno successivo recit\u00f2 nuovamente in \"Gypsy\", questa volta alla Paper Mill Playhouse del New Jersey.\nParallelamente all'attivit\u00e0 teatrale, la Buckley port\u00f2 avanti la carriera cinematografica e televisiva, recitando nei film \"Wyatt Earp\" (1994) e \"Semplicemente irresistibile\" (1999), e in numerose serie TV, come \"L.A. Law - Avvocati a Los Angeles\". Gli anni novanta videro anche un incremento dell'attivit\u00e0 discografica e concertistica, culminata nel 1995 in un acclamato concerto alla Carnegie Hall, registrato dal vivo su album. Nel corso del decennio ha inciso - in studio o dal vivo - altri sei album oltre ad \"An Evening at Carnagie Hall\": \"Children Will Listen\" (1993), \"With One Look\" (1994), \"New Ways to Dream - Songs from Sunset Boulevard\" (1994), \"The London Concert\" (1995) e \"Much More\" (1997).\nGli anni 2000.\nLa Buckley inaugur\u00f2 il nuovo millennio con una candidatura al premio Grammy per l'album \"The Diaries of Adam and Eve\", mentre sempre nel 2000 usc\u00ec una nuova edizione del suo album d'esordio e il nuovo disco \"Heart to Heart\". Sempre nello stesso anno cant\u00f2 in concerto alla Donmar Warehouse di Londra: il concerto venne registrato dal vivo e pubblicato nell'album \"Stars and the Moon - Live at the Donmar\", che le valse una seconda candidatura al Premio Grammy nel 2002. Nel 2003 torn\u00f2 a recitare ne \"L'opera da tre soldi\" a Williamstown, mentre nel 2006 recit\u00f2 all'Hollywood Bowl in una lettura drammatica di \"Sunset Boulevard\": questa volta non si trattava del musical di Andrew Lloyd Webber, ma di una lettura del copione originale del film \"Viale del tramonto\", ancora una volta nel ruolo di Norma Desmond. Sempre attiva in campo televisivo, recit\u00f2 in diciotto episodi di \"Oz\" tra il 2001 e il 2003, poi in diversi episodi di \"Detective Monk\", \"Senza traccia\", \"Law &amp; Order - Unit\u00e0 vittime speciali\" e \"Brothers &amp; Sisters - Segreti di famiglia\". Nel 2007 e nel 2008 pubblic\u00f2 anche altri due album: \"1967\" e \"Quintessence\".\nGli anni 2010 e 2020.\nDopo le sporadiche apparizioni sulle scene nel decennio precedente, negli anni 2010 la Buckley torn\u00f2 a recitare di frequente a teatro. Nel 2010 fu a New York nel dramma dell'Off Broadway \"White's Lies\", mentre nel 2011 ritorn\u00f2 a recitare sulle scene londinesi per la prima volta dopo oltre un decennio nel musical di Jerry Herman \"Dear World\". L'anno successivo la vide protagonista insieme a Tovah Feldshuh nella commedia nera \"Arsenico e vecchi merletti\" in scena al Dallas Theater Center del natio Texas. Nel 2013 calc\u00f2 nuovamente le scene dell'Off Broadway nella commedia \"The Old Friends\", per cui ottenne una candidatura al Drama Desk Award alla migliore attrice non protagonista in un'opera teatrale. Nella primavera del 2015 torn\u00f2 a Londra per interpretare il ruolo di Carlotta Champion in un allestimento semi-scenico del musical di Stephen Sondheim \"Follies\", in cui la Buckley si esib\u00ec alla Royal Albert Hall con un cast che comprendeva Christine Baranski, Ruthie Henshall, Lorna Luft, Anita Harris e Russell Watson.\nNell'estate dello stesso anno interpret\u00f2 Edith Ewing Bouvier Beale nel musical \"Grey Gardens\" in scena al Bay Street Theater di Sag Harbour con Rachel York, Matt Doyle e Howard McGillin; accolta positivamente da critica e pubblico, l'attrice torn\u00f2 a ricoprire il ruolo anche l'anno successivo in un allestimento di \"Grey Gardens\" all'Ahmanson Theater di Los Angeles. Negli stessi anni ha recitato assiduamente in televisione, comparendo in diversi episodi di \"Pretty Little Liars\", \"The Leftovers - Svaniti nel nulla\", \"Preacher\" e \"Supergirl\". In campo cinematografico ha ottenuto recensioni positive e una candidatura al Saturn Award per la miglior attrice non protagonista nel 2017 per il film \"Split\", in cui recitava con James McAvoy. Tra il 2018 e il 2019 ha intrapreso una tourn\u00e9e statunitense del musical \"Hello, Dolly!\" in cui interpretava la protagonista Dolly Gallagher Levi per la regia di Jerry Zaks.\nVita privata.\nNel 1972 spos\u00f2 Peter Flood, dal quale ha divorziato nel 1979. La coppia non ha avuto figli.\nRiconoscimenti.\nTony Awards\nDrama Desk Award\nGrammy Award\nLaurence Olivier Award\nSaturn Award\nDaytime Emmy Award\nOuter Critics Circle Award"}
{"id": "2939954", "revid": "57342", "url": "https://it.wikipedia.org/wiki?curid=2939954", "title": "Betty Lynn Buckley", "text": ""}
{"id": "2939957", "revid": "88729357", "url": "https://it.wikipedia.org/wiki?curid=2939957", "title": "Armoriali", "text": ""}
{"id": "2939961", "revid": "226458", "url": "https://it.wikipedia.org/wiki?curid=2939961", "title": "Tour dei New Zealand M\u0101ori 1923", "text": "La selezione di Giocatori Maori di rugby a 15, eredi del \u201cNatives\u201d che girarono l'Europa del 1888-89, visitano l'Australia per la seconda volta in due anni\nSe l'anno prima avevano vinto due partite su tre, questa volta subiscono tre sconfitte "}
{"id": "2939965", "revid": "767487", "url": "https://it.wikipedia.org/wiki?curid=2939965", "title": "Giuseppe Aliberti", "text": "Carriera.\nGiocatore.\nClub.\nCresciuto nel Pastore Torino, pass\u00f2 alla Biellese nel 1920 trascorrendo solamente una stagione contando 2 presenze.\nDopo questa breve parentesi torn\u00f2 a Torino dove milit\u00f2 per undici campionati nella squadra titolare, disputando 126 partite e mettendo a segno 8 reti.\nLa prima partita con questa maglia la gioc\u00f2 il 2 ottobre 1921 quando il Torino vinse 2-0 nella partita casalinga contro il Savona. Segn\u00f2 la prima rete il 12 novembre 1922 nel 6-0 casalingo contro l'Inter, lui segn\u00f2 il 5-0. L'ultima partita con la casacca granata la gioc\u00f2 il 1\u00ba novembre 1931 nella vittoria esterna per 2-1 contro il Brescia. Con la maglia del Torino vince gli scudetti del 1926-1927 (poi revocato) e 1927-1928.\nDopo l'esperienza granata torn\u00f2 alla Biellese dove pass\u00f2 altre due stagioni giocando 19 partite e segnando 2 reti. Dopo questa esperienza si ritir\u00f2 dal calcio.\nNazionale.\nTra il 1923 e il 1925 prese parte ad 11 partite della Nazionale italiana. Il suo esordio in azzurro avvenne il 1\u00ba gennaio 1923 nel match vinto per 3-1 contro la Germania a Milano: entr\u00f2 da titolare e gioc\u00f2 tutta la partita. Con la Nazionale gioc\u00f2 i Giochi della VIII Olimpiade svolti a Parigi nel 1924, in questa competizione disput\u00f2 3 partite.\nL'ultima partita con la Nazionale la disput\u00f2 il 18 gennaio 1925 sempre a Milano nella sconfitta per 2-1 contro l'Ungheria.\nAllenatore.\nAllen\u00f2 il Torino in coppia con Adolfo Baloncieri nella stagione 1931-1932, in qualit\u00e0 di giocatore-allenatore, esordendo in tale veste il 20 settembre 1931, nella vittoria casalinga contro la per 3-1. Al Torino, Aliberti svolgeva anche il ruolo di preparatore atletico. In seguito torn\u00f2 a Biella, come giocatore-allenatore della Biellese nella stagione 1933-1934."}
{"id": "2939967", "revid": "10548", "url": "https://it.wikipedia.org/wiki?curid=2939967", "title": "Genotossico", "text": ""}
{"id": "2939974", "revid": "110157", "url": "https://it.wikipedia.org/wiki?curid=2939974", "title": "Il mio spazio nel tuo tempo", "text": "Il mio spazio nel tuo tempo \u00e8 il quinto album del cantante italiano Rosario Miraggio, pubblicato il 27 marzo 2010.\nL'album prende nome dall'omonimo singolo, presentato il 22 aprile 2010 alla trasmissione televisiva Domenica 5.\nSi tratta del primo lavoro discografico promosso dall'artista a Milano, cio\u00e8 fuori dal territorio campano, fatto che gli consente di superare la dimensione regionale della sua attivit\u00e0 musicale.\nL'album esordisce sorprendentemente al 16\u00ba posto della FIMI (Classifica Italiana Vendite) divenendo cos\u00ec il lavoro di maggiore successo del cantante partenopeo."}
{"id": "2939977", "revid": "1543377", "url": "https://it.wikipedia.org/wiki?curid=2939977", "title": "NASCAR on ESPN", "text": "La NASCAR on ESPN \u00e8 la copertura televisiva della serie NASCAR da parte di ESPN, ESPN2 ed ABC. La ESPN ha ricominciato a trasmettere la NASCAR a partire dal febbraio 2007 con il coverage della gara Natiownide a Daytona, dopo una pausa di 7 anni.\nOgni gara comincia con un \"pre-gara\" di 30 minuti o di 1 ora, a seconda che sia Natiownide o Sprint Cup, denominato NASCAR Countdown con in studio Allen Bestwick, Brad Daugherty e Rusty Wallace, ex pilota NASCAR.\nESPN on ABC.\nESPN on ABC \u00e8 un brand usato per programmi sportivi sulla rete ABC. Il 2 settembre 2006 la ABC television network fu integrata alla compagnia satellitare ESPN che \u00e8 di propriet\u00e0 della Walt Disney Company. I programmi vengono gestiti dalla ESPN con il suo scoreboard e il suo notiziario SportsCenter. Le presentazioni di programmi vengono presentate con il logo ABC e non quello della ESPN, per motivi di copyright si \u00e8 scelta questa strada.\nIn pi\u00f9 quotidianamente ESPN2 trasmette \"NASCAR Now\", che assomiglia molto a \"Baseball Tonight\" e a \"NFL Primetime\". NASCAR Now va in onda dal luned\u00ec al venerd\u00ec alle 6 p.m. ET. La prima puntata dello show and\u00f2 in onda il 5 febbraio 2007.\nProduzione.\nTutte le gare sono trasmesse in HD incluse le telecamere \"on-board\".\nCritiche.\nIl coverage di ESPN \u00e8 stato spesso criticato perch\u00e9, per esempio, se una gara dura pi\u00f9 del dovuto, ESPN, al contrario di FOX o TNT, viene spostata su un altro canale di sua competenza creando confusione tra i fans. Esempio molto eloquente \u00e8 quello della gara di Phoenix di novembre 2008 quando per la sua eccessiva durata, ESPN dovette spostare la gara da ABC su ESPN2 ma solo nelle zone Eastern e Central poich\u00e9 in quelle zone stava cominciando la cosiddetta fascia \"prime-time\" o \"prima serata\".\nAltro errore \u00e8 stato quello del 24 agosto 2007, quando a 5 giri dalla fine della Food City 250 al Bristol Motor Speedway, ESPN2 and\u00f2 improvvisamente in black-out, facendo perdere il finale di gara che vide vincere Kasey Kahne. Pi\u00f9 tardi Jerry Punch disse che fu un errore umano.\nContratto TV con la NASCAR.\nIl 7 dicembre 2007, la NASCAR ha firmato un contratto da $4.48 miliardi con la FOX e SPEED. Di questo contratto fanno parte anche ESPN e TNT. Il contratto \u00e8 in vigore dalla stagione 2007 ed \u00e8 strutturato come segue:\nAlbum studio.\nHosts\nAnalysts\nReporters\nCorrespondents\nRace coverage.\nBooth commentary\nTutte le gare Sprint Cup\nAlcune gare Nationwide Series, principalmente per la prima met\u00e0 di stagione\nPit reporters regolari\nFill in pit reporters"}
{"id": "2939980", "revid": "729019", "url": "https://it.wikipedia.org/wiki?curid=2939980", "title": "Sant\u00edssimo", "text": "Sant\u00edssimo \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nSant\u00edssimo fu istituito come \"bairro\" a s\u00e9 stante il 23 luglio 1981 come parte della Regione Amministrativa XVIII - Campo Grande del municipio di Rio de Janeiro."}
{"id": "2939981", "revid": "124635011", "url": "https://it.wikipedia.org/wiki?curid=2939981", "title": "Sistema di controllo della tracciabilit\u00e0 dei rifiuti", "text": "Il SISTRI (acronimo per sistema di controllo della tracciabilit\u00e0 dei rifiuti) \u00e8 stato il sistema informativo voluto dal Ministero dell'Ambiente italiano per monitorare i rifiuti pericolosi tramite la tracciabilit\u00e0 degli stessi. Con l'articolo 6 del Decreto-legge 14 dicembre 2018, n. 135 se ne \u00e8 decretata la soppressione, non essendo, tra l'altro, mai entrato definitivamente in funzione. Si trattava, in pratica, di trasferire in formato digitale i previgenti adempimenti documentali precedentemente svolti in forma cartacea e basati sul Modello unico di dichiarazione ambientale (MUD), sul Registro di carico e scarico dei rifiuti e sul Formulario di identificazione dei rifiuti (FIR). Il sistema si basava sull'utilizzo di due apparecchiature elettroniche: una cosiddetta \"black box\" (cio\u00e8 un trasponder), da montare sui mezzi adibiti al trasporto dei rifiuti per tracciarne i movimenti, e una token USB da 4\u00a0Gb equipaggiata con un software per autenticazione forte e firma elettronica che viaggia assieme ai rifiuti, su cui sono salvati tutti i dati ad essi relativi.\nSoggetti obbligati o Soggetti esentati.\nErano obbligati ad aderire: \nErano esentati dalla iscrizione al Sistri (ma comunque tenuti agli adempimenti legati al sistema \"cartaceo\" di tracciabilit\u00e0: Modello Unico di Dichiarazione Ambientale, Formulario d'Identificazione Rifiuto e Registro di Carico e Scarico): \nIl numero delle imprese coinvolte originariamente dal SISTRI \u00e8 stato stimato in 400.000, e a fine del 2010 si contavano 300.000 aziende e 60.000 trasportatori iscritti. Si stima che, stante la progressiva riduzione della platea dei Soggetti obbligati essi ammontassero, a fine 2018, a circa 30/40.000 unit\u00e0.\nOperativit\u00e0.\nIl sistema per la tracciabilit\u00e0 dei rifiuti \u00e8 stato istituito e disciplinato dal decreto ministeriale 17 dicembre 2009 e in seguito modificato con altri quattro decreti i quali, tra l'altro, hanno prorogato l'entrata in funzione della sua piena operativit\u00e0. IL sistema \u00e8 stato infine soppresso con il DECRETO-LEGGE 14 dicembre 2018, n. 135.\nIn base alle penultime modifiche conseguenti alla conversione in legge della cosiddetta \"Manovra bis\" (D.L. 13 agosto 2011, n. 138, convertito, con modificazioni, in Legge 14 settembre 2011, n. 148) entrer\u00e0 in funzione il 2 aprile 2012 (l'iniziale scadenza del 9 febbraio 2012 \u00e8 stata modificata dal C.D.M. del 23 dicembre 2011) per quasi tutti i soggetti obbligati per i quali diverr\u00e0 la modalit\u00e0 per documentare la corretta gestione dei rifiuti speciali (e degli urbani in Campania).\nIl testo originario della \"Manovra bis\" aveva previsto, all'art. 6, commi 2 e 3, l'abolizione del SISTRI, previsione che, come detto, \u00e8 stata modificata \"sostituendo\" la soppressione del Sistema informatico, essenzialmente, con una nuova proroga della sua data di avvio fissata al 9 febbraio 2012 tranne che per le microimprese.\nInfatti, accanto alla nuova proroga dell'avvio del SISTRI, la Legge n. 148/2011 ha mantenuto fermo quanto disposto dal cosiddetto \"decreto sviluppo\" (D.L. n. 70/2011) il quale, all'art. 6, comma 2, lettera f-octies), ha previsto che per i soggetti indicati dall'art. 1, comma 5, del D.M. 26 maggio 2011 (cio\u00e8 i produttori di rifiuti con massimo 10 dipendenti), la data di avvio del SISTRI venga stabilita con un successivo D.M., e che comunque non debba essere antecedente al 1\u00ba giugno 2012.\nIl sistema Sistri \u00e8 entrato in vigore il 3 marzo 2014 per i seguenti enti ed imprese: \nL'11 febbraio con L. 12/2019 \u00e8 stato convertito il D.L. 135/2018, cosiddetto \u201cDecreto semplificazioni\u201d. La prima versione del decreto prevedeva la soppressione del Sistri, in vista di un nuovo sistema di tracciabilit\u00e0 dei rifiuti. In sede di conversione del decreto legge, tale sistema \u00e8 stato individuato in un Registro elettronico nazionale per la tracciabilit\u00e0 dei rifiuti, gestito direttamente dal Ministero dell'ambiente, da istituirsi con apposito decreto. Si attende dunque l\u2019emanazione del decreto che stabilir\u00e0 le regole operative e dar\u00e0 il via al funzionamento del nuovo Registro.\nDal 1\u00ba gennaio 2019 e fino al termine di piena operativit\u00e0 del Registro elettronico nazionale, la tracciabilit\u00e0 dei rifiuti \u00e8 garantita effettuando gli adempimenti di cui agli articoli 188, 189, 190 e 193 del Codice Ambiente nel testo previgente alle modifiche apportate dal decreto legislativo 3 dicembre 2010, n. 205 (decreto di attuazione della direttiva 2008/98/CE sui rifiuti).\nContributo SISTRI e sanzioni.\nIl SISTRI prevedeva il pagamento di un contributo annuale.\nLe sanzioni per l'omessa iscrizione, il mancato pagamento del contributo annuale e per omissioni e errori nell'immissione dei dati nel sistema telematico furono introdotte dal d.lgs. 205/2010.\nEra previsto il pagamento del contributo annuale per l'anno 2014 da effettuarsi entro il 31/01/2015. Inoltre fu previsto il versamento del contributo per l'anno 2015 entro il 30/04/2015\nNonostante il sistema sia stato operativo de jure dal 3 marzo 2014, le sanzioni per i mancati adempimenti legati al SISTRI sono state erogate solo a partire dal 1\u00ba gennaio 2016 (inizialmente era stato stabilito il termine del 1\u00ba gennaio 2015).\nLe sanzioni per la mancata iscrizione e per il mancato versamento dei contributi (originariamente fissate al 1\u00ba febbraio 2015), per effetto della Legge 27/02/2015, n. 11, decorsero invece dal 1\u00ba aprile 2015.\nDopo la sua soppressione si \u00e8 tornato ad erogare sanzioni per mancati adempimenti legati al sistema \"cartaceo\" di tracciabilit\u00e0 (Modello Unico di Dichiarazione Ambientale, Formulario d'Identificazione Rifiuto e Registro di Carico e Scarico).\nStoria e rinvii.\nIl progetto del sistema integrato di gestione dei rifiuti viene avviato nel 2007 dall'allora ministro dell'ambiente Alfonso Pecoraro Scanio, sotto il Governo Prodi, e arrivano a uno stato avanzato con cui il successivo Governo Berlusconi. Il 5 settembre del 2008 il presidente del Consiglio Berlusconi firma il decreto che pone il segreto di Stato sul progetto, giustificato sostenendo che si stava impiegando una \"avanzatissima tecnologia militare\", la quale deve essere il pi\u00f9 possibile inaccessibile agli operatori illegali dello smaltimento dei rifiuti.\nIl 14 dicembre 2009 il Ministero dell'Ambiente firma con la societ\u00e0 Selex Service Management (gruppo Finmeccanica) l'accordo per la progettazione e la gestione del SISTRI. Tale contratto prevedeva il versamento a Selex Service Management di una quota fissa di 28 milioni di euro l'anno dal Ministero e di una variabile 65 e i 70 milioni costituita da una parte dei versamenti delle imprese per l'iscrizione al sistema.\nIl decreto ministeriale 17 dicembre 2009 sanc\u00ec quindi la nascita del SISTRI stabilendo i soggetti obbligati ad aderirvi, le linee guida, il regime transitorio per il passaggio al nuovo sistema, le apparecchiature elettroniche di cui le aziende dovranno dotarsi e i costi a carico delle stesse.\nA maggio 2011, il cosiddetto \"click day\", cio\u00e8 il collaudo generale del sistema voluto dalle principali Associazioni imprenditoriali in vista dell'imminente partenza del sistema del 1\u00ba giugno (in seguito ulteriormente prorogata), port\u00f2 risultati al di sotto delle attese: un terzo delle imprese coinvolte registr\u00f2 problemi nella gestione del sistema, a causa di malfunzionamenti delle apparecchiature elettroniche e di carenze del sistema informativo centrale che non fu in grado di garantire l'accesso a tutti gli operatori.\nL'entrata in vigore del SISTRI, inizialmente prevista per luglio 2010, \u00e8 stata poi rinviata:\nIl 1\u00ba ottobre 2013 il SISTRI entr\u00f2 in vigore per gli Enti o le imprese che raccolgono o trasportano rifiuti pericolosi a titolo professionale o che effettuano operazioni di trattamento, recupero, smaltimento, commercio e detenzione di rifiuti pericolosi, inclusi i nuovi produttori (art. 11, co. 2).\nA partire dal 3 marzo 2014 il SISTRI si applic\u00f2 anche a i produttori iniziali di rifiuti pericolosi e ai Comuni e le imprese di trasporto dei rifiuti urbani del territorio della regione Campania (art. 11, co. 3).\nL'entrata in vigore fu comunque solo in via sperimentale e non valse a sostituire il previgente sistema cartaceo. Anzi, affiancando il nuovo sistema telematico a quello tradizionale cartaceo, gli oneri per le imprese obbligate raddoppiarono, con buona pace della proclamata \"semplificazione\".\nControversie.\nAggiudicazione del progetto e segreto di Stato.\nIl decreto istitutivo del SISTRI sanciva che, oltre all'offerta della Selex Service Management, il Ministero ne doveva vagliare altre cinque in una regolare gara d'appalto. Tuttavia, cinque imprese informatiche presentarono ricorso sostenendo di non essere state prese in considerazione. A maggio 2011, quando era attesa la sentenza, il ricorso \u00e8 stato ritirato dopo che le imprese in questione sono giunte ad un accordo con la Selex Service Management. I dettagli dell'accordo non sono stati resi noti, ma alcune fonti sostengono che alla base ci sia la promessa di coinvolgere queste imprese nella successiva gestione del sistema.\nNel 2011 parte anche un'indagine della procura di Napoli in merito all'aggiudicazione del progetto. Nel registro degli indagati vengono iscritti, tra gli altri, il capo della segreteria tecnica del ministro Prestigiacomo, Luigi Pelaggi, e l'amministratore delegato della Selex Service Management Sabatino Stornelli, gi\u00e0 conoscenti per aver lavorato negli anni precedenti nel gruppo Telecom. I reati ipotizzati sono: associazione a delinquere finalizzata alla truffa, abuso d'ufficio e false fatturazioni. Tra gli obiettivi dell'indagine c'\u00e8 stata la concessione in subappalto di parte dei lavori da Selex Service Management ad aziende terze, nonostante vigesse il segreto di Stato. A tal proposito, gli avvocati del Ministero dell'Ambiente hanno inizialmente sostenuto che il segreto di Stato vigeva sull'intero progetto, ma l'Avvocatura dello Stato ha chiarito nell'ottobre 2011 che la segretezza riguardava esclusivamente l'assegnazione dell'appalto, non il progetto nel suo complesso, sancendo cos\u00ec il mero segreto amministrativo. e il nome della Selex Service Management venne reso pubblico.\nNel 2012 DigitPA l'Ente nazionale per la digitalizzazione della Pubblica amministrazione, incaricato di una revisione del contratto con Selex Service Management dal neo ministro Corrado Clini, ha anch'essa sancito nelle sue conclusioni che le procedure seguite nell'aggiudicazione del contratto non erano compatibili con i principi di trasparenza.\nL'indagine della procura di Napoli ha portato il 17 aprile 2013 a 22 provvedimenti di custodia cautelare, di cui tre in carcere (Sabatino Stornelli, suo fratello Maurizio e Francesco Paolo Di Martino, titolare di Viacom) e gli altri 19 agli arresti domiciliari. Il provvedimento ha portato anche al sequestro di 10 milioni di euro, di cui 7 solo a carico della societ\u00e0 Selex.\nLa posizione di Carlo Malinconico, originariamente coinvolto dalle indagini della Procura di Napoli, \u00e8 stata poi archiviata dal Tribunale di Roma, su proposta del Pubblico Ministero, che ha cos\u00ec escluso qualsiasi forma di responsabilit\u00e0 dell'ex sottosegretario.\nTermini e costi del contratto con Selex Service Management.\nIn merito al costo del progetto per lo Stato, \u00e8 stato criticato il prezzo pagato a Selex Service Management per le black box. Si trattava di trasponder gi\u00e0 commercializzati da Viacom, che li affittava al pubblico a 35 euro l'anno, mentre il contratto prevede che il Ministero dell'Ambiente li paghi 500 euro.\nIl contratto con Selex Service Management non prevedeva inoltre alcun onere a carico dell'impresa nel caso in cui il sistema implementato non sia operativo.\nPerdite per le imprese.\nNonostante i continui rinvii per la partenza del SISTRI, le imprese e i trasportatori del settore hanno versato annualmente dal 2010 un contributo per il suo funzionamento. Per questa ragione erano diventate sempre pi\u00f9 insistenti le richieste di sospensione del pagamento fino all'entrata in vigore del sistema.\nIn una nota del 20 aprile 2012 la Confindustria segnal\u00f2 \"il dovere morale di annullare un contributo per il 2012, per un Sistema rinviato ben otto volte e che ha perso ogni credibilit\u00e0\", spingendo il ministro Clini a rimandare la data del pagamento al 30 novembre successivo.\nSETRI.\nNell'estate 2012 viene reso noto il progetto di un sistema alternativo al SISTRI, detto SETRI (Sistema Elettronico Tracciabilit\u00e0 Rifiuti), formulato da Assintel (Associazione Nazionale Imprese Ict) e ConfTrasporti (Confederazione Trasporto - Spedizione - Logistica), e proposto ai Ministeri dell'Ambiente e dello Sviluppo Economico. Tale sistema, nelle intenzioni delle due associazioni, era un'alternativa ideata per superare le difficolt\u00e0 tecnico-operative che hanno impedito la definitiva messa in funzione del SISTRI. \nIl nuovo SISTRI.\nNel 2014 il Ministero dell'Ambiente, con il decreto legge 12 settembre 2014 n.133 (decreto \"Sblocca Italia\") decise di avvalersi di Consip per bandire la gara relativa al nuovo sistema, da affidare in concessione. Con il \"milleproroghe\" 2014 viene anche stabilita la sospensione delle sanzioni (secondo lo schema sopra ricordato) alle imprese ancora inadempienti in vista della realizzazione del nuovo sistema che, come viene dichiarato , avrebbe dovuto essere pi\u00f9 a misura degli operatori e affidato con una procedura trasparente.\nIl 26 giugno 2015 Consip mette a gara una concessione quinquennale con una base d'asta di 260 milioni di euro.\nAd agosto 2016 Consip aggiudica la gara per la gestione in concessione del nuovo sistema al raggruppamento di imprese formato da AlmavivA, TIM e Agriconsulting, con un contratto della durata di 5 anni prorogabili di altri 2."}
{"id": "2939994", "revid": "767487", "url": "https://it.wikipedia.org/wiki?curid=2939994", "title": "Amore in linea", "text": "Amore in linea (\"The Other End of the Line\") \u00e8 un film commedia romantica del 2008, diretto da James Dodson e interpretato da Jesse Metcalfe e Shriya.\nTrama.\nPriya \u00e8 una ragazza indiana che lavora in un call center di Mumbai: come le sue colleghe, finge di essere americana e vivere negli Stati Uniti. Il nome con cui si presenta ai clienti \u00e8 Jennifer David, la citt\u00e0 in cui dice di abitare San Francisco.\nUn giorno telefona a Granger Woodruff, un giovane pubblicitario di New York, perch\u00e9 dal suo conto corrente risultano pagamenti insoliti. Con Granger nasce un'intesa a distanza che si rafforza a ogni telefonata, tanto da fissare un incontro a San Francisco, con il pretesto di valutare meglio la questione della carta di credito.\nPriya, che \u00e8 promessa sposa al rampollo di una facoltosa famiglia indiana, decide di volare in California; mente inoltre alla famiglia, sostenendo di recarsi a trovare una zia per il suo compleanno. Quando per\u00f2 intravede Granger nel luogo dell'appuntamento (il bar del suo albergo), la ragazza s'intimidisce e abbandona il locale.\nL'indomani, mentre sta ormai lasciando l'albergo, la ragazza si scontra casualmente con Granger, al quale si presenta con la propria vera identit\u00e0, senza confidargli che lei e Jennifer sono la stessa persona. Ben presto i due s'innamorano l'uno dell'altra, ma la situazione si complica ulteriormente quando la famiglia di Priya, scoperta la verit\u00e0, giunge in America per riportarla a casa; Granger apprende dal padre della ragazza che la figlia non \u00e8 altri che Jennifer David.\nDopo ulteriori incomprensioni Priya torna in India, dove trova il coraggio di opporsi al matrimonio combinato e riprende il lavoro come direttrice del personale; Granger, ormai conscio di non poter rinunciare a lei, vola a Mumbai, e i due giovani coronano il loro sogno d'amore.\nIncassi.\nLa pellicola ha incassato a livello mondiale ."}
{"id": "2940000", "revid": "1266208", "url": "https://it.wikipedia.org/wiki?curid=2940000", "title": "Prima Divisione 1941-1942", "text": "Fu il quarto livello della XLII edizione del campionato italiano di calcio.\nLa Prima Divisione fu organizzata e gestita dai Direttori di Zona.\nLe finali per la promozione in Serie C erano gestiti dal Direttorio Divisioni Superiori (D.D.S.) che aveva sede a Roma.\nRispetto all'anno precedente, il campionato non fu disputato nelle regioni dell'Africa Orientale Italiana (Somalia, Eritrea, Harar, Amara, Scioa, Galla e Sidama), a causa della sconfitta subita dagli italiani ad opera degli inglesi nel corso della Seconda guerra mondiale.\nCampionati.\nColonie\nVenezia Giulia.\nDirettorio V Zona (Venezia Giulia = Friuli-Venezia Giulia, Istria e Zara).\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nNote:\nFinali regionali.\nClassifica finale.\nLegenda:\nNote:\nLiguria.\nDirettorio VI Zona (Liguria).\nGirone A.\nClassifica.\nLegenda:\nNote:\nGirone B.\nSquadre partecipanti.\nN.B.: \"Apuania\" (sigla AU) era il nome dell'attuale provincia di Massa-Carrara dal 1938 al 1946.\nVerdetti.\nS.G.E.M. Villafranca e F.I.T. sono ammesse alle finali regionali.\nGirone C.\nClassifica.\nLegenda:\nNote:\nGirone finale.\nClassifica.\nLegenda:\nNote:\nEmilia-Romagna.\nDirettorio VII Zona (Emilia = Emilia-Romagna).\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nFinali regionali.\nIl Trancerie Mossina \u00e8 Campione Emiliano di Prima Divisione.\nToscana.\nDirettorio VIII Zona (Toscana).\nMarche.\nDirettorio IX Zona (Marche).\nClassifica finale (girone unico).\nLegenda:\nNote:\nLazio.\nDirettorio XI Zona (Lazio).\nClassifica finale.\nLegenda:\nNote:\nAbruzzi.\nDirettorio XI Zona (Abruzzi).\nVerdetti.\nLa Frentana \u00e8 promossa in Serie C, ma rinuncia.\nPuglia.\nDirettorio XIV Zona (Puglia)\nClassifica finale.\n\"Fonti\"\nLegenda:\nNote:\nLucania.\nDirettorio XV Zona (Lucania).\nLegenda:\nNote:\nCalabria.\nDirettorio XVI Zona (Calabria).\nSicilia.\nDirettorio XVII Zona (Sicilia).\nClassifica finale.\nLegenda:\nNote:\nSardegna.\nDirettorio XVIII Zona (Sardegna).\n\"Campionato non connesso a quelli italiani per ordine militare\"\nClassifica finale.\nLegenda:\nNote:\nNote.\nA parit\u00e0 di punti le squadre erano classificate applicando il quoziente reti, ovvero, facendo il rapporto tra reti fatte e reti subite si ricavava un valore (esempio: 65/28 = 2,231) che sarebbe servito da metro di paragone utilizzando anche il terzo decimale.In caso di assegnazione di un titolo sportivo (per la promozione o per la retrocessione) non si effettuava alcuna gara di spareggio: si salvava oppure veniva promossa la squadra che aveva il quoziente reti pi\u00f9 alto.Questa norma, entrata in vigore nel 1938 fu applicata fino alla fine della stagione 1941-42.\nEgeo-Rodi.\nIl campionato fu sospeso a causa della guerra in atto.\nBibliografia.\nGiornali sportivi:\nLibri:"}
{"id": "2940007", "revid": "1503590", "url": "https://it.wikipedia.org/wiki?curid=2940007", "title": "Campo Grande (Rio de Janeiro)", "text": "Campo Grande \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nCampo Grande fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa XVIII del municipio di Rio de Janeiro."}
{"id": "2940016", "revid": "1442080", "url": "https://it.wikipedia.org/wiki?curid=2940016", "title": "Giuseppe Miotello", "text": "\u00c8 uno dei pittori pi\u00f9 noti della \"vecchia guardia\" mestrina; per lui, che ha sempre dipinto sulla scia di Luigi Candiani e dei maestri veneziani, era amico di Vittorio Felisati e di tutti i pittori mestrini legati al proprio paesaggio, si pu\u00f2 parlare di impressionismo veneto. \nNonostante avesse cominciato a dipingere solo per diletto, partecip\u00f2 a concorsi, mostre collettive e personali, ottenendo numerosi riconoscimenti. Molte sue opere figurano oggi in collezioni pubbliche e private, anche d'oltre oceano, e presso enti pubblici.\nNei paesaggi agresti e collinari e nelle barene di questo territorio, suoi soggetti preferiti, il gusto \"en plein air\" ed il tocco immediato sono declinati alla veneta in maniera sensibile ed emozionale. Come ha scritto Paolo Rizzi: \"\u00c8 una pittura di impianto crepuscolare, che rende una certa atmosfera velata, tipica della campagna veneta. Ci\u00f2 che conta per lui \u00e8 la resa emozionale di un dato momento, di un clima; una sensazione di simbiosi dell'uomo con la natura. L'artista quasi socchiude gli occhi e assapora il filtro delle cose amate. Noi ci rispecchiamo nei suoi paesaggi morbidi e trasognati: e ci pare di vivere in un'Arcadia di ieri e di oggi\"."}
{"id": "2940018", "revid": "767487", "url": "https://it.wikipedia.org/wiki?curid=2940018", "title": "Francesca Schervier", "text": "Fond\u00f2 la Congregazione delle Suore dei Poveri di San Francesco.\nFrancesca era figlia del fabbricante di aghi Giovanni Enrico Schervier (1784\u20131845) e della di lui consorte Maria Louisa Vittoria Migeon (1781\u20131832). Ebbe come padrino di battesimo l'imperatore Francesco I d'Austria.\nBiografia.\nFrancesca apparteneva a quelle persone di ampie vedute dei movimenti caritativi e sociali del XIX secolo e si distingueva gi\u00e0 dalla sua giovent\u00f9 per la devozione e l'amore per il prossimo:\nil suo modello era San Francesco d'Assisi. Il 3 ottobre 1845 Francesca decise, con quattro giovani donne aventi le medesime intenzioni, di iniziare una vita comunitaria di tipo conventuale in una casa presso la \"Jakobstor\" di Aquisgrana. Inizialmente esse si presero cura delle ex-prostitute. Tre anni dopo le assistite dalla comunit\u00e0 conventuale si trasferirono in una nuova dimora.\nPoich\u00e9 contemporaneamente un'epidemia di colera minacciava la citt\u00e0, Francesca Schervier chiese al sindaco di potersi occupare con le sue consorelle della cura dei futuri ammalati di colera. Il primo caso di colera della citt\u00e0 fu annunciato gi\u00e0 il 5 luglio del 1849 e l'epidemia dur\u00f2 169 giorni. Il 2 luglio 1851 la comunit\u00e0 delle suore fu approvata come comunit\u00e0 conventuale dall'arcivescovo di Colonia cardinale Geissel ed assunse il nome di \"Povere Sorelle di san Francesco\". Il 12 agosto del medesimo anno Francesca Schervier e le sue consorelle, divenute nel frattempo ventitr\u00e9, ricevettero l'investitura nella chiesa di San Paolo in Aquisgrana, ove era stata battezzata Francesca.\nSette anni dopo veniva istituita una sede della nuova Congregazione negli Stati Uniti d'America, per assistere le comunit\u00e0 di emigrati tedeschi a New York e nell'Ohio.\nNel 1857, Francesca incoraggi\u00f2 Philip Hoever nel fondare i \"Fratelli dei Poveri di San Francesco Serafico\", una congregazione di fratelli laici del Terzo Ordine di San Francesco, istituita per svolgere opera di carit\u00e0 a favore dei bimbi orfani e provvedere all'istruzione dei giovani delle classi meno abbienti. Nel 1863 Madre Francesca visit\u00f2 gli Stati Uniti ed aiut\u00f2 le consorelle nell'assistenza ai soldati feriti nel corso della guerra di secessione americana. Ella torn\u00f2 ancora negli Stati Uniti nel 1868.\nFrancesca mor\u00ec in odore di santit\u00e0 nella sua citt\u00e0 natale all'et\u00e0 di 58 anni, dopo una vita dedicata interamente all'assistenza morale e materiale ai poveri ed agli emarginati, oltre che allo sviluppo della Congregazione da lei stessa fondata. (Alla sua morte la Congregazione da lei fondata annoverava gi\u00e0 2.500 membri in tutto il mondo). Il 14 settembre 1896 la sua salma fu traslata nella cappella della Casa Madre della Congregazione ad Aquisgrana.\nApprovazione della Congregazione e processo di beatificazione.\nNel 1908 la Congregazione fondata da Francesca fu ufficialmente approvata da Papa Pio X ed assunse il nome di Congregazione della Suore dei Poveri di San Francesco.\nGi\u00e0 poco dopo la sua morte iniziarono le petizioni per la sua beatificazione ma bisogn\u00f2 attendere fino al 1928 perch\u00e9 la relativa causa fosse aperta. Finalmente, il 28 aprile 1974, Francesca, con una solenne funzione liturgica nella Basilica di San Pietro a Roma, fu proclamata beata da Papa Paolo VI."}
{"id": "2940026", "revid": "120631121", "url": "https://it.wikipedia.org/wiki?curid=2940026", "title": "Edizioni White Star", "text": "White Star S.r.L., meglio nota come White Star, \u00e8 una casa editrice italiana specializzata nella pubblicazione di libri illustrati ed edizioni fotografiche.\nStoria.\nLa casa editrice Edizioni White Star viene fondata nel 1984 a Vercelli, con l'obiettivo di dedicarsi alla pubblicazione di libri illustrati. In pochi anni diventa leader di edizioni fotografiche a livello internazionale grazie a coedizioni distribuite in oltre 60 Paesi. Nel 2011, con un catalogo di oltre 600 titoli e una distribuzione diretta in Italia, Francia, Germania, Gran Bretagna e Stati Uniti, Edizioni White Star viene acquisita al 100% da De Agostini Editore S.p.A., gi\u00e0 azionista della stessa dal 2009 con una quota del 35% del capitale. A luglio 2016 De Agostini Libri S.p.A. cede il ramo d'azienda costituito dalle attivit\u00e0 aventi ad oggetto la pubblicazione di libri illustrati ed edizioni fotografiche, distribuiti a livello internazionale, con il marchio White Star. Il ramo d'azienda viene rilevato da una NewCo, White Star S.r.L., che ha l'obiettivo di crescere nei settori del libro illustrato con una spiccata vocazione internazionale.\nPartner.\nPrestigioso partner di Edizioni White Star \u00e8 la National Geographic, con la quale Edizioni White Star nel 2001 ha stretto un accordo esclusivo diventando licenziataria per l'Italia dei libri illustrati, delle guide turistiche e dei libri per ragazzi a marchio National Geographic e National Geographic Kids."}
{"id": "2940027", "revid": "80598", "url": "https://it.wikipedia.org/wiki?curid=2940027", "title": "Visions of Johanna", "text": "Visions of Johanna \u00e8 una canzone di Bob Dylan contenuta nel suo doppio album del 1966 intitolato \"Blonde on Blonde\". \nIl brano.\nConsiderata una delle pi\u00f9 grandi composizioni di Dylan da critica e pubblico, Dylan stesso la indic\u00f2 come la sua canzone preferita dell'album \"Blonde on Blonde\", di cui \u00e8 la terza traccia, poich\u00e9 catturava \"quel sottile, selvaggio suono al mercurio\" che aveva in testa. Il brano si \u00e8 classificato alla posizione numero 404 nella lista delle 500 migliori canzoni di tutti i tempi redatta dalla rivista \"Rolling Stone\". Nel 1999, il professore universitario di letteratura e poesia, Andrew Motion, proclam\u00f2 che la composizione aveva il miglior testo mai scritto per una canzone di musica leggera e arriv\u00f2 a proporre la candidatura di Bob Dylan al Premio Nobel per la letteratura.\nCi sono state molte interpretazioni circa il significato della canzone, nessuna delle quali mai confermate da Dylan. All'epoca, Joan Baez, ex amante di Bob, era convinta che nel brano ci fossero molti riferimenti velati a lei e alla relazione sentimentale che li aveva legati. Ma non si pu\u00f2 nemmeno escludere che il testo parli di Sara Lownds, sposata da Dylan in gran segreto il 22 novembre 1965, poche settimane prima di registrare la canzone. Essenzialmente nella composizione affiorano due personaggi femminili, che rappresentano le due facce opposte della femminilit\u00e0 che da sempre si ritrovano in ambito letterario: Louise, terrena e carnale, e Johanna, pura e immacolata come una madonna. Sono inoltre rintracciabili nel testo anche delle influenze poetiche da William Blake e dalla figura del personaggio storico di Giovanna d'Arco.\nRegistrazione ed esecuzioni dal vivo.\nLa canzone in origine si intitolava \"Seems Like a Freeze Out\" e proveniva dalle prime sedute di registrazione per l'album \"Blonde on Blonde\" tenutesi a New York. Queste versioni iniziali, pubblicate in seguito su numerosi bootleg, hanno un ritmo pi\u00f9 veloce (maggiormente simile a \"Most Likely You'll Go Your Way And I'll Go Mine\") e, nell'ultima strofa, una inversione di ruoli tra due personaggi, il venditore ambulante e il violinista. Due successive versioni pi\u00f9 lente vennero registrate sempre a New York, una delle quali \u00e8 stata poi inserita in \"\".\nDylan esegu\u00ec la canzone dal vivo in pubblico per la prima volta il 4 dicembre 1965, al Berkeley Community Theatre. Presente al concerto c'era Joan Baez, che credette fosse dedicata a lei. La Baez disse: \u00abLui aveva appena scritto \"Visions of Johanna\", che mi suonava molto sospetta... non l'aveva mai suonata in precedenza e Neuwirth mi disse che gli aveva detto che ero in sala quella sera, e allora lui la fece\u00bb. Il biografo di Dylan Clinton Heylin suggerisce invece che se Dylan suon\u00f2 la canzone per qualcuno quella sera, lo fece per Allen Ginsberg. Heylin deduce che Dylan considerasse Ginsberg come una delle sue influenze fondamentali per la scrittura dei testi, e che esegu\u00ec \"Visions of Johanna\" come omaggio al poeta della Beat Generation.\nDue versioni dal vivo della canzone vennero registrate durante il tour in Gran Bretagna di Dylan del 1966 e pubblicate in seguito. Una proviene dal concerto alla Royal Albert Hall, il 26 maggio, ed \u00e8 contenuta nell'album \"Biograph\", pubblicato nel 1985. La seconda proviene dal celebre concerto alla Free Trade Hall di Manchester, ed \u00e8 stata inserita in \"\".\nCover.\n I Grateful Dead suonarono diverse volte \"Visions of Johanna\" in concerto tra il 1986 e il 1995, e sia la band che Jerry Garcia da solo pubblicarono una versione live della canzone. Altri artisti che hanno reinterpretato il brano includono: Marianne Faithfull, Robyn Hitchcock, Lee Ranaldo, Michel Montecrossa, Chris Smither, l'ex chitarrista dei Flamin' Groovies Chris Wilson, Julie Felix, e Maggie Holland. Il trio jazz Jewels and Binoculars, che ha preso il nome da un verso di \"Visions of Johanna\", registr\u00f2 una versione strumentale della canzone per il proprio album \"The Music of Bob Dylan\". Versioni in lingua straniera includono registrazioni ad opera di Jan Erik Vold, K\u00e5re Virud &amp; Telemark Blueslag in norvegese, Gerard Quintana &amp; Jordi Batiste in catalano, Steffen Brandt in danese, e Ernst Jansz in olandese."}
{"id": "2940032", "revid": "71814", "url": "https://it.wikipedia.org/wiki?curid=2940032", "title": "Inns of Court", "text": ""}
{"id": "2940037", "revid": "767487", "url": "https://it.wikipedia.org/wiki?curid=2940037", "title": "Portogallo ai XX Giochi olimpici invernali", "text": "Il Portogallo ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione formata da un solo atleta."}
{"id": "2940040", "revid": "1305772", "url": "https://it.wikipedia.org/wiki?curid=2940040", "title": "Tschirschky", "text": ""}
{"id": "2940041", "revid": "125848471", "url": "https://it.wikipedia.org/wiki?curid=2940041", "title": "Galleria delle carte geografiche", "text": "La Galleria delle carte geografiche \u00e8 situata nei palazzi Vaticani ed \u00e8 oggi inclusa nel perimetro dei Musei Vaticani. La galleria \u00e8 posta lungo l'itinerario che conduce alla Cappella Sistina; \u00e8 un'eccezionale rappresentazione cartografica delle regioni d'Italia, realizzata tra il 1580 e il 1585. Costituisce in tal modo una testimonianza preziosa delle cognizioni geografiche e dello stato dei luoghi in quell'epoca. Il documento \u00e8 ragguardevole anche perch\u00e9 nella reggia papale del tempo viene affermata l'unit\u00e0 geografica e spirituale dell'Italia intera.\n\u00c8 un corridoio di 120 metri di lunghezza e sei di larghezza, sulle cui pareti sono raffigurate quaranta carte delle varie regioni d'Italia, ciascuna con le mappe delle principali citt\u00e0, e si conclude con le vedute dei principali porti italiani del Cinquecento: Civitavecchia, Genova, Ancona e Venezia. Ogni mappa di regione \u00e8 accompagnata sul soffitto dalle rappresentazioni dei principali eventi religiosi avvenuti in essa. \nFu papa Gregorio XIII ad ordinare la costruzione della galleria, e l'opera fu diretta dal matematico, geografo e amico del papa Ignazio Danti, domenicano, che si occup\u00f2 della sua realizzazione tra il 1581 e il 1583. Percorrere la galleria \u00e8, secondo le intenzioni di Ignazio Danti, come viaggiare lungo gli Appennini e affacciarsi sulla costa adriatica, verso est, e tirrenica, verso ovest. Infatti cos\u00ec sono distribuite sulle due pareti le mappe regionali e le vedute dei porti che completano la galleria: verso destra quelle adriatiche e verso sinistra quelle tirreniche.\nGli artisti che vi lavorarono furono Girolamo Muziano, Cesare Nebbia, i due fratelli fiamminghi Matthijs Bril e Paul Bril, Giovanni Antonio Vanosino da Varese e Antonio Danti che la decorarono e affrescarono tra 1580 e il 1585, seguendo le indicazioni di Ignazio Danti, originario di Perugia.\nLa volta \u00e8 dipinta da Antonio Tempesta di Firenze e da altri.\nDescrizione.\nLa Galleria vaticana delle Carte Geografiche ha un interesse artistico, geografico ma anche simbolico: l'insieme di tutte le carte rappresentate \u00e8 testimonianza di una unit\u00e0 d'Italia anche spirituale, oltre che geografica. \nSi deve notare che la convenzione moderna e arbitraria di situare il nord nella parte alta della mappa non fosse valido nel Cinquecento, per cui alcune mappe appaiono al visitatore di oggi come se fossero capovolte.\nCarte regionali.\nLa galleria \u00e8 lunga 120 metri e comprende le seguenti carte, sulle quali \u00e8 spesso rappresentata la pianta della citt\u00e0 pi\u00f9 importante:\nInoltre sono presenti anche le raffigurazioni di due territori situati al di fuori della regione geografica italiana, ovvero una carta del Territorio di Avignone (\"Avenionensis Ditio et Venaisinus Comitatus\"), con pianta del capoluogo, in quanto allora questa citt\u00e0 transalpina era possesso pontificio, e una di \"Corf\u00f9\", con vicino una raffigurazione della battaglia di Lepanto.\nCarte generali e vedute dei porti.\nDopo la serie delle carte regionali, come mappe d'unione si trovano quasi al termine del percorso due carte geografiche generali:\nA completare mirabilmente la serie delle carte geografiche ci sono le vedute prospettiche dei principali porti italiani del Cinquecento, di gran valore artistico e anche testimonianze fondamentali dell'aspetto di quelle citt\u00e0 nel Rinascimento: \"Venezia\", \"Ancona\", \"Genova\" e \"Civitavecchia\".\nDipinti del soffitto.\nSul soffitto sono rappresentati episodi miracolosi, posti in corrispondenza della regione italiana in cui sono avvenuti. In questo modo l'Italia intera \u00e8 vista come la terra in cui la Provvidenza divina, in ogni sua parte, ha diffuso la propria grazia."}
{"id": "2940042", "revid": "287204", "url": "https://it.wikipedia.org/wiki?curid=2940042", "title": "Caroline Lucas", "text": "Il 6 maggio 2010 \u00e8 stata eletta alla Camera dei Comuni nel collegio di Brighton Pavilion. Con la sua elezione, i verdi entrano per la prima volta al Parlamento del Regno Unito.\nDal 1999 \u00e8 deputata al Parlamento europeo.\nLaureata (first-class BA (Hons)) in Letteratura Inglese all'Universit\u00e0 di Exeter, nel 1989 ha conseguito, sempre ad Exeter, il dottorato (PhD) con una tesi dal titolo \"Writing for Women: a study of woman as reader in Elizabethan romance\".\nBiografia.\nLucas nacque a Malvern nel Worcestershire, da genitori conservatori della classe media, Peter Lucas e Valerie Griffin. Suo padre gestiva una piccola azienda di riscaldamento centralizzato e vendeva pannelli solari. Sua madre rimase a casa per allevare i figli, tre in tutto.\nLucas \u00e8 stata educata al Malvern Girls' College (diventato Malvern St James nel 2006), un collegio indipendente a Great Malvern. Si \u00e8 poi recata all'Universit\u00e0 di Exeter, dove si \u00e8 laureata in letteratura inglese nel 1983. Mentre era all'universit\u00e0, Lucas ha fatto molti viaggi al Greenham Common Women's Peace Camp e al campo di pace di Molesworth quando \u00e8 stato coinvolto nella Campagna per il disarmo nucleare (CND). Lucas era una attivista del CND ed \u00e8 stata coinvolta nella campagna snowball contro le basi militari degli Stati Uniti nel Regno Unito che ha comportato il taglio di recinzioni con il rischio di essere arrestata. \nLucas ha vinto una borsa di studio per frequentare l'Universit\u00e0 del Kansas tra il 1983 e il 1984, ottenendo un diploma di giornalismo, prima di studiare per un dottorato di ricerca in inglese presso l'Universit\u00e0 di Exeter, ottenuto nel 1990, con una tesi intitolata \"Writing for Women: a study of woman as reader in Elizabethan romance\". Durante il suo dottorato, Lucas ha lavorato come addetto stampa per Oxfam dal 1989. Pi\u00f9 tardi, ha lavorato per l'ente di beneficenza in altri ruoli, diventando attiva nel Partito Verde, e ha lasciato Oxfam nel 1999.\nVita privata.\nNel 1991, Lucas si \u00e8 sposata con Richard Savage. La coppia ha due figli, uno dei quali \u00e8 accademico all'Universit\u00e0 della California a Santa Barbara. \u00c8 vegetariana."}
{"id": "2940043", "revid": "399", "url": "https://it.wikipedia.org/wiki?curid=2940043", "title": "Galleria delle Carte Geografiche", "text": ""}
{"id": "2940044", "revid": "110157", "url": "https://it.wikipedia.org/wiki?curid=2940044", "title": "Misty Circles", "text": "Misty Circles \u00e8 stato il primo singolo estratto dall'album Sophisticated Boom Boom dei Dead or Alive.\n\"Misty Circles\" \u00e8 anche il primo singolo realizzato dalla band sotto contratto discografico con la Epic Records (i precedenti singoli erano stati pubblicati sotto etichette discografiche indipendenti).\nIl brano risult\u00f2 essere fortemente impopolare in madrepatria (si classific\u00f2 in 100\u00aa posizione nella classifica del Regno Unito). Nel 1984 i Dead Or Alive la inclusero come b-side del singolo You Spin Me Round (Like a Record). Trascinato dal successo planetario di \"You Spin Me Round\", la canzone \"Misty Circles\" riusc\u00ec in extremis ad entrare nelle classifiche americane dance, piazzandosi alla posizione numero 4.\nUna rara performance della canzone \u00e8 stata eseguita nello show \"Razzmatazz\", dove il cantante Pete Burns appare con un \"look\" molto simile a quello del rivale Boy George.\nDa qui inizier\u00e0 l'eterna lotta per aggiudicarsi il merito della creazione del look.\nClassifiche.\nIl brano vanta due primati per i Dead Or Alive: \u00e8 il primo singolo ad entrare nelle classifiche inglesi, ma allo stesso tempo il singolo che ha ottenuto il piazzamento pi\u00f9 basso."}
{"id": "2940048", "revid": "1305772", "url": "https://it.wikipedia.org/wiki?curid=2940048", "title": "Macao (disambigua)", "text": ""}
{"id": "2940050", "revid": "1650627", "url": "https://it.wikipedia.org/wiki?curid=2940050", "title": "Pierre Blet", "text": "Formazione.\nBlet inizia il noviziato dai gesuiti il 7 settembre 1937 a Laval, ma la sua esperienza spirituale viene interrotta dallo scoppio della Seconda guerra mondiale. Verr\u00e0 ordinato sacerdote il 31 luglio del 1950. \nNel 1958 completa i suoi studi laureandosi presso la Sorbona presentando la tesi dal titolo \"Les assembl\u00e9es g\u00e9n\u00e9rales du clerg\u00e9 de 1615 \u00e0 1666\"; come tesi complementare invece present\u00f2 il lavoro \"Correspondance du nonce en France, Ranuccio Scotti: 1639-1641\".\nCarriera.\nNel 1959 padre Blet viene chiamato a Roma per insegnare Storia della Chiesa presso la Pontificia Universit\u00e0 Gregoriana. A Roma continua i suoi studi sulla Chiesa Francese nel XVII sec. In questo periodo diventa assiduo studioso dell'Archivio Segreto Vaticano interessandosi a ricerche sulla diplomazia della Santa Sede. \nPadre Belt insegn\u00f2 per 17 anni Storia della Diplomazia Pontificia presso la Pontificia Accademia Ecclesiastica.\nLe ricerche presso l'Archivio Segreto Vaticano.\nNel 1964 Blet, insieme ad altri studiosi, viene incaricato da papa Paolo VI di avviare una ricerca fra le carte della Segreteria di Stato della Santa Sede per preparare la monumentale opera \"Actes et Documents du Saint Si\u00e8ge relatifs \u00e0 la Seconde Guerre Mondiale\" in breve \"ADSS\". Oltre a padre Blet il gruppo di ricerca era composto da tre suoi confratelli: Angelo Martini, Burkhart Schneider e Robert A. Graham. In quegli anni iniziava la polemica sulla figura di papa Pio XII, accusato di complicit\u00e0 al nazismo, favorita dalla provocante opera teatrale Il Vicario (1963) del drammaturgo tedesco Rolf Hochhuth; la ricerca doveva raccogliere la documentazione della Santa Sede relativa a quei particolari anni e mettere in luce il ruolo del Vaticano nelle vicende della Seconda Guerra mondiale. \nL'opera pubblicata tra gli anni 1964-1981 \u00e8 divisa in dodici volumi; sei volumi trattano in ordine cronologico la Seconda Guerra Mondiale, quattro concernono le attivit\u00e0 umanitarie della Santa Sede effettuate durante la Guerra mondiale, un volume sulla corrispondenza di papa Pio XII con i vescovi tedeschi durante e dopo la guerra e l'ultimo volume riguarda la Polonia ed i paesi baltici.\nPierre Blet \u00e8 conosciuto anche per i suoi studi scientifici sulla figura di papa Pio XII, in particolare la nota opera \"Pio XII e la Seconda Guerra Mondiale, Cinisello Balsamo (MI): ed. San Paolo, 1999\". In questo lavoro padre Blet difende Pio XII dalle accuse di antisemitismo e complicit\u00e0 al nazionalsocialismo supportato dai documenti conservati presso l'Archivio Segreto Vaticano. Il suo rigore scientifico venne riconosciuto da papa Giovanni Paolo II che rispondendo alle domande dei giornalisti su papa Pacelli diceva: \u00abLeggete padre Blet\u00bb. \nPadre Blet frequent\u00f2 l'Archivio Segreto Vaticano dal 1956 al 2006, rinnovando ogni anno la sua tessera da studioso. Viene ricordato da mons. Pagano per la sua professionalit\u00e0 e cortesia che lo resero un punto di riferimento per gli studiosi dell'Archivio. \nSi spense a Roma all'et\u00e0 di 91 anni."}
{"id": "2940054", "revid": "765341", "url": "https://it.wikipedia.org/wiki?curid=2940054", "title": "I'd Do Anything (Dead or Alive)", "text": "I'd Do Anything \u00e8 una canzone dei Dead or Alive, co-prodotta da Zeus B. Held e pubblicata come terzo singolo dell'album Sophisticated Boom Boom nel 1984.\nIl singolo si aggiudic\u00f2 il triste record di essere il terzo singolo consecutivo della band a non entrare nella Top75 del Regno Unito, posizionandosi infatti in classifica alla posizione numero 79. Fu il singolo successivo, la cover di That's the Way (I Like It) a dare successo ai Dead Or Alive.\nIl singolo fu il primo della band ad essere pubblicato con annesso video musicale."}
{"id": "2940059", "revid": "886680", "url": "https://it.wikipedia.org/wiki?curid=2940059", "title": "Borghi putridi", "text": "I borghi putridi (in inglese \"rotten boroughs\"), erano piccoli centri rurali del Regno Unito caratterizzati da una marcata egemonia della grande propriet\u00e0 fondiaria. \nNel corso dei secoli la Corona aveva esercitato in maniera irregolare il suo diritto di attribuire o togliere la rappresentanza parlamentare ai vari \"boroughs\" e la rappresentanza degli stessi presentava una serie di gravi anomalie. I confini dei collegi elettorali non erano stati cambiati dal 1660 e cos\u00ec molte citt\u00e0 un tempo importanti, ma che nel XIX secolo si erano ormai ridotte all'irrilevanza, continuavano a conservare i loro antichi diritti di eleggere due membri dei Comuni per ognuna.\nI pi\u00f9 famosi di questi borghi putridi erano Old Sarum (che, con sei elettori, eleggeva due parlamentari) e Dunwich, centro franato nel mare che eleggeva un parlamentare. Allo stesso tempo, grandi citt\u00e0 come Manchester non avevano una rappresentanza propria, anche se i loro residenti con diritto di voto potevano partecipare alle elezioni per il seggio della corrispondente contea (per Manchester, il Lancashire).\nI borghi putridi costituivano collegi elettorali facilmente manovrabili; per tale motivo e per mezzo di una serie di leggi di riforma del sistema elettorale (Reform Act del 1832), ne venne ridimensionato il peso elettorale, a volte cancellandoli del tutto.\nI borghi tascabili.\nAltra distorsione del sistema elettorale, almeno fino all'epoca delle prime riforme di met\u00e0 ottocento, fu quella rappresentata dai cosiddetti \"borghi tascabili\" (\"pocket boroughs\") che, a differenza dei borghi putridi, erano l'espressione di una comunit\u00e0 di elettori non esigua, ma che erano \"nelle tasche\" dei grandi proprietari terrieri che sull'area del borgo avevano le loro terre e, quindi, potevano esercitare un esteso controllo sociale sugli elettori che, in un modo o nell'altro, erano ad essi legati; i latifondisti, anche a causa del voto palese, riuscivano perci\u00f2 a far eleggere sistematicamente i loro figli, parenti o amici in questi borghi, che erano letteralmente \"nelle loro tasche\". Il problema dei \"borghi tascabili\" fu risolto soprattutto grazie al Ballot Act del 1872, una legge che introduceva il voto segreto nelle elezioni generali ed in quelle locali."}
{"id": "2940061", "revid": "767487", "url": "https://it.wikipedia.org/wiki?curid=2940061", "title": "Turchia ai XX Giochi olimpici invernali", "text": "La Turchia ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione di sei atleti."}
{"id": "2940070", "revid": "339392", "url": "https://it.wikipedia.org/wiki?curid=2940070", "title": "Approssimazione shallow homogeneous layer", "text": ""}
{"id": "2940071", "revid": "767487", "url": "https://it.wikipedia.org/wiki?curid=2940071", "title": "Il campanile d'oro", "text": "Il campanile d'oro \u00e8 un film del 1955, diretto da Giorgio Simonelli.\nParla di un'usuale sfida tra due paesi e delle vicissitudini e sentimenti tra i partecipanti delle due parti, in particolare di una coppia di ragazzi.\nIl titolo fa riferimento ai campanili dei due paesi, su cui i partecipanti devono arrampicarsi per vincere la competizione, e della gara finale, chiamata appunto \"Campanile d'oro\".\nTrama.\nDue paesi abruzzesi immaginari, \"Rocca di sopra\" e \"Rocca di sotto\", si sfidano annualmente in una gara che consiste nella scalata del campanile. Il paese vincitore ha il diritto di issare e mantenere tutto l'anno il gonfalone della citt\u00e0 di appartenenza.\nDopo 18 anni consecutivi di vittorie da parte di \"Rocca di sotto\" la gara viene affidata a Pasqualino per \"Rocca di sotto\" mentre gli avversari scelgono Rosetta. Quest'ultima \u00e8 segretamente innamorata del primo e riesce a batterlo, con grande stupore ed intolleranza da parte dei paesani che Pasqualino rappresentava. I due per\u00f2 finiscono per confessare il loro vicendevole amore.\nPasqualino tenta di nascondere agli altri il suo sentimento e si confida con il sindaco di \"Rocca di sotto\", che vede favorevolmente la cosa ed anzi fa in modo che i due possano partecipare assieme alla gara del \"Campanile d'oro\", annunciata dalla radio. Gli abitanti per\u00f2 organizzano un complotto per far apparire Pasqualino infedele e Rosetta inizialmente viene persuasa a crederci.\nPrima della competizione Pasqualino, per riconciliarsi con la compagna, finge di voler buttarsi dal campanile ma Rosetta comprende il trucco e lo beffeggia. Un incidente fa per\u00f2 perdere l'equilibrio a Pasqualino, il quale viene salvato all'ultimo dai compaesani. Rosetta a quel punto si getta tra le sue braccia.\nLa coppia giunge appena in tempo per partecipare alla competizione, ma la vittoria va ad un'altra Regione."}
{"id": "2940072", "revid": "729019", "url": "https://it.wikipedia.org/wiki?curid=2940072", "title": "\u0160a\u0161ka", "text": "La \u0160a\u0161ka (, traslitterato anche \"Shashka\") \u00e8 un tipo particolare di sciabola originaria della zona del Caucaso. \u00c8 una spada monofilare molto solida, priva di guardia e con impugnatura ad una mano. Nella forma, la \"\u0161a\u0161ka\" \u00e8 a mezza via tra una vera sciabola ed una spada a lama diritta. La lama, presente sia nella versione scanalata che non, ha una curvatura poco accentuata, cos\u00ec l'arma pu\u00f2 offendere sia di punta che di taglio con buona efficacia. L'elsa era genericamente molto decorata. Il fodero, in legno, racchiudeva parte dell'elsa. A differenza della sciabola, la \"\u0161a\u0161ka\" veniva portata con il taglio rivolto verso il posteriore.\nStoria.\nLa \"\u0161a\u0161ka\" inizi\u00f2 ad essere prodotta tra le trib\u00f9 del Caucaso tra il XII ed il XIII secolo. Si tratt\u00f2 quasi certamente dell'opera di fabbri della trib\u00f9 Adigh\u00e8 della Circassia: \"Shashkwa\" (\u0428\u0430\u0448\u044c\u043a\u0443\u044d) significa appunto \"lungo coltello\" nella lingua adigh\u00e8. Successivamente, l'arma si diffuse tra i cosacchi dell'Ucraina.\nL'esercito russo incontr\u00f2 la \"\u0161a\u0161ka\" durante le campagne per la conquista del Caucaso. Ritenendola migliore rispetto alle sciabole d'ordinanza, i soldati dello Tsar iniziarono a servirsene. La \u0161a\u0161ka entr\u00f2 in uso presso i corpi russi di stanza nel Caucaso a partire dagli Anni '30 del XIX secolo. Nel 1882, quando la cavalleria dell'esercito russo venne riorganizzata, la \"\u0161a\u0161ka\" divent\u00f2 l'arma d'ordinanza per i corpi dei dragoni. Ancora in uso nel XX secolo (la cavalleria dell'Unione Sovietica era armata di \u0161a\u0161ka durante la seconda guerra mondiale), la \"\u0161a\u0161ka\" era divenuta arma d'ordinanza per tutti i corpi di cavalleria russi: filmati dell'epoca riportano gli esercizi dello zar Nicola II di Russia (1868-1918) mentre carica armato di \"\u0161a\u0161ka\" un palo per allenare il fendente di decapitazione da cavallo. Arma d'etichetta per i generali russi a partire dal 1940, tale rimase fino al 1968.\nCostruzione.\nEsistono due tipi di \"\u0161a\u0161ka\": la \"\u0161a\u0161ka\" caucasica e la \"\u0161a\u0161ka\" cosacca, pi\u00f9 corta. \nCome la maggior parte delle armi dell'Europa Orientale, la \"\u0161a\u0161ka\" era riccamente decorata da incisioni e pietre preziose, l'impugnatura ed il fodero realizzati in avorio o legno pregiato ornato di tarsie etc.\nLa \"\u0161a\u0161ka\" veniva portata con il taglio rivolto verso l'alto, in modo simile al \"katana\" giapponese, per facilitare l'estrazione finalizzata ad un fendente circolare dall'alto verso il basso."}
{"id": "2940075", "revid": "1543377", "url": "https://it.wikipedia.org/wiki?curid=2940075", "title": "Prode Cavaliere", "text": "Il Prode Cavaliere (\"Mighty Knight\") \u00e8 un personaggio fumettistico appartenente all'universo Disney, creato da Del Connell e apparso alla fine degli anni '70 negli Stati Uniti d'America in brevi storie autoconclusive.\nIl personaggio medievale, ambientato verosimilmente nell'et\u00e0 comunale e disegnato con le fattezze e i modi di Pippo, \u00e8 un paladino della giustizia, impegnato a salvare i contadini del proprio villaggio contro i soprusi di signorotti e malfattori, che spesso fanno uso di macchine futuristiche. Vive in un casolare di campagna e indossa una corazza di tipo medioevale, un mantello e un elmo con banderuola. Ha un discutibile destriero volante chiamato Messer Ronzino (\"Sir Hay Burner\"), uno scudiero di nome Ciccio (identico al futuro fattore di Nonna Papera) e una spada che all'occorrenza si trasforma in vari utensili, quali un apriscatole, una scala a pioli, un braccio telescopico o un mezzo di locomozione.\nLe storie del Prode Cavaliere, che in un'occasione viene chiamato \"Ser Pippotte\", si diradarono a met\u00e0 anni 1980, fino a sparire del tutto."}
{"id": "2940080", "revid": "834", "url": "https://it.wikipedia.org/wiki?curid=2940080", "title": "Desdemona", "text": "Desdemona \u00e8 un nome proprio di persona italiano femminile"}
{"id": "2940081", "revid": "290351", "url": "https://it.wikipedia.org/wiki?curid=2940081", "title": "Laura Bell Bundy", "text": "Laura \u00e8 famosa per essere parte del cast del Broadway theatre, sia come protagonista e personaggio secondario, nonch\u00e9 per essere parte di vari film e serie televisive americane. Nel 2010 ha fatto il suo debutto nell'industria musicale col singolo \"Giddy On Up\", che ha anticipato il suo album country \"Achin' and Shakin\"'. Gi\u00e0 nel 2007 aveva per\u00f2 tentato di entrare a far parte del mondo della musica con l'album \"Longing for a Place Already Gone\", pubblicato sotto l'etichetta LAB Records, che per\u00f2 non ha avuto successo.\nBiografia.\nNata a Lexington, figlia di Don Bundy e Lorna Jones, i suoi genitori hanno divorziato quando aveva 16 anni. Ha frequentato sin da piccola la Town and Village school of Dance a Paris, sempre in Kentucky. Ha fatto il suo debutto da attrice come cast in alcuni teatri della sua regione a soli nove anni. Diplomata alla Lexington Catholic High School, la Bundy ha coperto il ruolo di Tina Denmark nel musical off Broadway \"Ruthless!\". Fu nominata nel 1993 per un Drama Desk Award come miglior attrice di musical. Nel 2002 fece il suo debutto nel musical di Broadway \"Hairspray\" nel ruolo di Amber Von Tussle. Tra il 2007 e il 2008 fece parte del cast di un altro musical di Broadway, \"Legally Blonde\", dove copr\u00ec il ruolo di Elle Woods, grazie al quale ricevette la sua prima nomination ai Tony Award come miglior attrice protagonista in un musical. Abbandon\u00f2 il musical il 20 luglio 2008.\nLa maggior parte del suo lavoro \u00e8 concentrato a New York, anche se fece parte del tour di \"The Sound of Music\" in tutti gli Stati Uniti d'America.\nLa Bundy apparse inoltre in film come \"Le avventure di Huck Finn\" e \"Life with Mikey\" nel 1993 e \"Jumanji\" nel 1995 come Sarah Whittle. \u00c8 apparsa nel film del 2006 \"Dreamgirls\" e nella soap opera \"Sentieri\" come Marah Lewis per due anni (dal 14 ottobre 1999 al 29 ottobre 2001), oltre che alle serie televisive \"Veronica Mars\", \"How I Met Your Mother,\" \"Happy Hour\", \"Modern Men\", \"Cold Case\" e \"Strangers with Candy\". Laura fu inoltre giudice a Miss America 2009.\nLaura Bell Bundy ha pubblicato il suo album di debutto intitolato \"Longing For a Place Already Gone\" il 24 agosto 2007, di genere country, che per\u00f2 non riscosse successo. Dopo aver lasciato \"Legally Blonde\" nell'estate del 2008, si trasfer\u00ec a Nashville, in Tennessee, per registrare il suo secondo album di studio, sempre contenente musica country.\nIl suo singolo di debutto, \"Giddy On Up\", debutt\u00f2 sulla classifica della \"Billboard\" delle canzoni country alla posizione numero 60 nella settimana del 20 febbraio 2010 e raggiunse la numero 31 nella classifica, nonch\u00e9 la numero 107 nella Hot 100, la classifica ufficiale dei singoli americana. Il video musicale del singolo fu girato da Shane Drake e pubblicato su YouTube il 20 gennaio 2010. Il remix della canzone debutt\u00f2 alla numero 46 nella classifica americana delle canzoni dance il 10 aprile 2010 e raggiunse in seguito la numero 43. Esib\u00ec il singolo live all'Academy of Country Music Awards. Il suo album, \"Achin' and Shakin\"', venne pubblicato il 13 aprile 2010. Debutt\u00f2 alla posizione numero 5 nella classifica degli album country statunitensi e alla numero 28 nella \"Billboard\" 200, vendendo 14.992 copie nella sua prima settimana. A fine giugno, aveva venduto 72.181 copie. Durante l'ultima settimana del mese di maggio l'album ha fatto la sua entrata alla posizione numero 37 nella classifica degli album norvegesi, salendo al numero 34 la settimana successiva."}
{"id": "2940088", "revid": "767487", "url": "https://it.wikipedia.org/wiki?curid=2940088", "title": "Io piaccio", "text": "Io piaccio, o La via del successo... con le donne, \u00e8 un film commedia del 1955 diretto da Giorgio Bianchi.\nTrama.\nIl professor Maldi, ricercatore per conto della societ\u00e0 del commendator Tassinetti, sperimenta su vari animali, e in particolar modo sul cappone Gildo, un suo preparato che dovrebbe infondere coraggio agli uomini; pressato da Tassinetti, che non vuole acquistargli un centrifugatore svizzero, Maldi decide di sperimentare su di s\u00e9 l'ultima versione del suo composto, senza aspettare di conoscerne la reazione sul cappone.\nBen presto, il timido Maldi si ritrova desiderato da tutte le donne che incontra, in special modo da Doriana, amante di Tassinetti, ma anche dalle mogli di Tassinetti e di un imprenditore cui il commendatore vorrebbe chiedere un finanziamento: piuttosto che coraggio, la sua scoperta fornisce un irresistibile fascino per ventiquattro ore. Subodorato l'affare, Tassinetti decide di investire sulla scoperta di Maldi, producendo il \"Fascinol\" a livello industriale, anche per potersi fare perdonare dall'amante. Tuttavia, quando il cappone Gildo viene trovato senza vita nella gabbia, il timore che il \"Fascinol\" sia un elisir mortale, spegne gli entusiasmi, mentre una serie di equivoci, in buona parte causati dal guardiano Nicolino, accompagnano la storia verso l'epilogo, che vede Sandra, assistente di laboratorio da sempre innamorata di Maldi, trovare il coraggio di dichiararsi a lui, e di decidere assieme di rifiutare l'affare del \"Fascinol\", poich\u00e9 i sentimenti non possono essere qualcosa di producibile artificialmente."}
{"id": "2940091", "revid": "203463", "url": "https://it.wikipedia.org/wiki?curid=2940091", "title": "Giovanni Rustici", "text": "Biografia.\nDopo essersi laureato in legge all'Universit\u00e0 di Parma esercit\u00f2 per qualche anno l'avvocatura. Quando Carlo Alberto di Savoia chiam\u00f2 gli italiani a combattere per liberare l'Italia dagli austriaci si arruol\u00f2 volontario e in aprile del 1848 si aggreg\u00f2 alla colonna parmense per raggiungere Valeggio, dove era stanziato il quartier generale piemontese.\nIl suo battesimo del fuoco avvenne il 28 aprile e due giorni dopo prese parte alla battaglia di Pastrengo, meritandosi una citazione all'ordine del giorno per aver fatto prigionieri con altri soldati cinquanta austriaci. Il 28 luglio, sull'altopiano di Sona nei pressi di Verona, durante un violento attacco austriaco rimase ferito alla mano sinistra. Fu soccorso e portato a Peschiera del Garda, da dove raggiunse poi Novara. Scelse di rimanere in esilio nello Stato piemontese e nel 1851 and\u00f2 a vivere in Sardegna, guadagnandosi da vivere con lavori saltuari.\nQuando seppe che in Polonia erano iniziati dei moti rivoluzionari, part\u00ec da Cagliari e raggiunse Istanbul, da dove si diresse verso lo stato polacco. Si ferm\u00f2 per qualche tempo a Varna in Bulgaria, dove lavor\u00f2 come garzone di stalla per racimolare un po' di denaro. I moti polacchi non ebbero seguito e decise di tornare a Istanbul. Fece il garzone di cucina in una bettola di Beyo\u011flu (nei pressi di Istanbul) poi apr\u00ec una drogheria che per\u00f2 non ebbe fortuna. Decise allora di rientrare in Italia. Sbarcato a Genova nel 1855, ebbe notizia che sui monti del parmense era scoppiata un'epidemia di colera e non esit\u00f2 ad accorrervi, prestando il suo aiuto con grande generosit\u00e0.\nQuando riprese la seconda guerra di indipendenza, nel 1859 ripart\u00ec come volontario. Il 15 aprile si arruol\u00f2 nella 21\u00aa Compagnia dei Cacciatori delle Alpi. Al seguito di Garibaldi partecip\u00f2 alla battaglia di Varese, dove venne colpito a un polpaccio da una fucilata. Scrisse a un amico: - \"per darti un'idea del fuoco che abbiamo sostenuto ti basti sapere che i nostri cappotti sono quasi tutti traversati da palle, e che il mio conta quattro buchi\". Seppur convalescente, segu\u00ec Garibaldi in Sicilia, risalendo poi la penisola. Nella battaglia del Volturno fu in prima linea con la 21\u00aa Compagnia comandata da Nino Bixio. Gli uomini di Bixio si batterono sulle postazioni di Maddaloni. Rustici fu ferito sotto un'ascella da un colpo di baionetta e perdette molto sangue.\nTerminata l'impresa garibaldina torn\u00f2 a Corniglio. Nel marzo 1863 venne a conoscenza che i polacchi erano di nuovo insorti contro lo zar Alessandro II. Lasci\u00f2 Corniglio per aggregarsi ad un gruppo di volontari in partenza verso la Polonia, quasi tutti bergamaschi, comandati da Francesco Nullo. Durante uno scontro in Galizia, Nullo cadde in un'imboscata e mor\u00ec combattendo come molti dei suoi, mentre Rustici e altri furono fatti prigionieri e deportati in Russia. Di lui non si seppe pi\u00f9 nulla, ma si presume sia morto tra agosto e dicembre di quell'anno."}
{"id": "2940092", "revid": "838137", "url": "https://it.wikipedia.org/wiki?curid=2940092", "title": "Mohamed Al-Jawad", "text": "Carriera.\nCon la Nazionale Al-Jawad ha disputato Prese parte ai Mondiali statunitensi del 1994."}
{"id": "2940097", "revid": "36426", "url": "https://it.wikipedia.org/wiki?curid=2940097", "title": "Maddalena (Filippino Lippi)", "text": ""}
{"id": "2940102", "revid": "1543377", "url": "https://it.wikipedia.org/wiki?curid=2940102", "title": "Mike and Mike in the Morning", "text": "Mike and Mike in the Morning \u00e8 un programma radiofonico sportivo di genere talk-show, che va in onda su ESPN Radio e contemporaneamente su ESPN2. Il talk \u00e8 presentato da Mike Golic e Mike Greenberg.\nSe ESPN2 sta trasmettendo un altro evento sportivo, allora il talk-show andr\u00e0 in onda su ESPNews. Lo show parla soprattutto dei maggiori eventi sportivo che si svolgono quotidianamente negli Stati Uniti. Il 24 febbraio 2010, il programma ha festeggiato i suoi 10 anni di messa in onda.\nIl 7 maggio 2007 vi \u00e8 stata la prima puntata in alta definizione.\nCanzoni.\nDopo esser tornati da un break pubblicitario, di solito una canzone R&amp;B o Hip hop viene mandata in onda. La maggior parte delle canzoni che vanno in onda provengono da Akon e T-Pain. Di solito i due Mike, dopo una canzone, ne fanno un rapido commento."}
{"id": "2940105", "revid": "287204", "url": "https://it.wikipedia.org/wiki?curid=2940105", "title": "Idaho Stampede 2008-2009", "text": "La stagione 2008-09 degli Idaho Stampede fu la 3\u00aa nella NBA D-League per la franchigia.\nGli Idaho Stampede arrivarono secondi nella \"Western Division\" con un record di 31-19. Nei play-off persero il primo turno con gli Austin Toros (0-1)."}
{"id": "2940110", "revid": "33153", "url": "https://it.wikipedia.org/wiki?curid=2940110", "title": "Nikolaj Gerasimovi\u010d Kuznetsov", "text": ""}
{"id": "2940113", "revid": "1543377", "url": "https://it.wikipedia.org/wiki?curid=2940113", "title": "Senador Vasconcelos", "text": "Senador Vasconcelos \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nSenador Vasconcelos fu istituito come \"bairro\" a s\u00e9 stante il 23 luglio 1981 come parte della Regione Amministrativa XVIII - Campo Grande del municipio di Rio de Janeiro."}
{"id": "2940116", "revid": "2184720", "url": "https://it.wikipedia.org/wiki?curid=2940116", "title": "Mondo (Cesare Cremonini)", "text": "Mondo \u00e8 un singolo di Cesare Cremonini, pubblicato il 23 aprile 2010 come primo estratto dalla prima raccolta di successi \"1999-2010 The Greatest Hits\".\nIl singolo, in rotazione in tutte le radio dal 23 aprile 2010, ha riscosso subito un grande successo raggiungendo nella terza settimana la sesta posizione della classifica dei singoli pi\u00f9 venduti in Italia. Il brano \u00e8 risultato il 15\u00b0 pi\u00f9 venduto in Italia nel 2010. \n\u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\nIl brano \u00e8 stato registrato presso gli AIR Studios di Londra e i Mille Galassie Studios di Bologna da Steve Orchard. Gli arrangiamenti orchestrali sono della London Session Orchestra, diretta da Nick Ingman. \"Mondo\" vede la collaborazione di Jovanotti; i due si conoscono, artisticamente parlando, in occasione della registrazione di \"Domani 21/04.2009\".\nIn un'intervista durante la quale gli \u00e8 stato chiesto come gli fosse venuto in mente il testo di \"Mondo\", Cesare Cremonini ha dichiarato: \nIl brano, scritto originariamente per Gianni Morandi che aveva chiesto a Cremonini una canzone, \u00e8 stato poi tenuto dal cantautore emiliano su suggerimento di Nicola \"Ballo\" Balestri.\nHa inoltre vinto il premio della critica MTV The Summer Song 2010 ed \u00e8 stato il brano pi\u00f9 trasmesso dalle radio italiane nel 2010.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo musicale.\nIl videoclip \u00e8 stato diretto da Luca Mariani in una location a Bologna e una a Milano. Nel video diverse persone, tra cui il bassista Ballo, mantengono un piccolo schermo nel quale viene mostrato Cremonini che canta il brano. Verso gli ultimi minuti del video si pu\u00f2 notare la comparsa di Dj Ralf, che si alterna al cantante nel mantenere il piccolo quadro, contenente Jovanotti mentre conclude il suo rap."}
{"id": "2940118", "revid": "1543377", "url": "https://it.wikipedia.org/wiki?curid=2940118", "title": "Advanta Championships of Philadelphia 1997", "text": "L'Advanta Championships of Philadelphia 1997 \u00e8 stato un torneo femminile di tennis giocato sul sintetico indoor. \n\u00c8 stata la 15\u00aa edizione del torneo, che fa parte della categoria Tier II nell'ambito del WTA Tour 1997.\nSi \u00e8 giocato al Philadelphia Civic Center di Filadelfia, negli USA dal 10 al 16 novembre 1997.\nCampionesse.\nSingolare.\n Martina Hingis ha battuto in finale Lindsay Davenport 7\u20135, 6\u20137, 7\u20136\nDoppio.\n Lisa Raymond / Rennae Stubbs hanno battuto in finale Lindsay Davenport / Jana Novotn\u00e1 6\u20133, 7\u20135"}
{"id": "2940121", "revid": "110157", "url": "https://it.wikipedia.org/wiki?curid=2940121", "title": "Inhoa\u00edba", "text": "Inhoa\u00edba \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nInhoa\u00edba fu istituito come \"bairro\" a s\u00e9 stante il 23 luglio 1981 come parte della Regione Amministrativa XVIII - Campo Grande del municipio di Rio de Janeiro."}
{"id": "2940124", "revid": "465169", "url": "https://it.wikipedia.org/wiki?curid=2940124", "title": "Laura Bell", "text": ""}
{"id": "2940125", "revid": "465169", "url": "https://it.wikipedia.org/wiki?curid=2940125", "title": "Laura Bundy", "text": ""}
{"id": "2940126", "revid": "1442080", "url": "https://it.wikipedia.org/wiki?curid=2940126", "title": "Advanta Championships of Philadelphia 1997 - Singolare", "text": "Il singolare dell'Advanta Championships of Philadelphia 1997 \u00e8 stato un torneo di tennis facente parte del WTA Tour 1997.\nJana Novotn\u00e1 era la detentrice del titolo, ma ha perso nei quarti di finale contro Lindsay Davenport.\nMartina Hingis ha battuto in finale 7\u20135, 6\u20137, 7\u20136 Lindsay Davenport.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2940128", "revid": "287204", "url": "https://it.wikipedia.org/wiki?curid=2940128", "title": "Danay Garcia", "text": ""}
{"id": "2940129", "revid": "92723", "url": "https://it.wikipedia.org/wiki?curid=2940129", "title": "Chikmagalur", "text": ""}
{"id": "2940132", "revid": "838137", "url": "https://it.wikipedia.org/wiki?curid=2940132", "title": "Advanta Championships of Philadelphia 1997 - Doppio", "text": "Il doppio dell'Advanta Championships of Philadelphia 1997 \u00e8 stato un torneo di tennis facente parte del WTA Tour 1997.\nLisa Raymond e Rennae Stubbs erano le detentrici del titolo e hanno battuto in finale 6\u20133, 7\u20135 Lindsay Davenport e Jana Novotn\u00e1."}
{"id": "2940136", "revid": "1543377", "url": "https://it.wikipedia.org/wiki?curid=2940136", "title": "Gold Coast Classic 1997", "text": "Il Gold Coast Classic 1997 \u00e8 stato un torneo di tennis giocato sul cemento.\n\u00c8 stata la 1\u00aa edizione del \"torneo di Gold Coast\", che fa parte della categoria Tier III nell'ambito del WTA Tour 1997.\nSi \u00e8 giocato a Gold Coast in Australia, dal 30 dicembre 1996 al 5 gennaio 1997.\nCampionesse.\nSingolare.\n Elena Lichovceva ha battuto in finale Ai Sugiyama 3\u20136, 7\u20136, 6\u20133\nDoppio.\n Naoko Kijimuta / Nana Miyagi hanno battuto in finale Ruxandra Dragomir / Silvia Farina 7\u20136, 6\u20131"}
{"id": "2940141", "revid": "251304", "url": "https://it.wikipedia.org/wiki?curid=2940141", "title": "Egitto (incrociatore ausiliario)", "text": "L'Egitto \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nIl servizio come nave mercantile.\nCostruita nel 1928 nello Stabilimento Tecnico Triestino insieme alle gemelle \"Rodi\", \"Egeo\" e \"Citt\u00e0 di Bari\", l'\"Egitto\" era originariamente una motonave passeggeri da 3329 (per altre fonti 3220) tonnellate di stazza lorda e 1882 tonnellate di stazza netta. Cinque stive della capienza di 4153 metri cubi permettevano una portata lorda di 2450 tonnellate, mentre nelle cabine potevano trovare posto in tutto 83 passeggeri. Un motore diesel B &amp; W, della potenza di 1950 HP, consumando 9,3 tonnellate di carburante al giorno, azionava una singola elica, consentendo una velocit\u00e0 di 12,5 nodi.\nIscritta con matricola 307 al Compartimento marittimo di Venezia, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari), che il 4 aprile 1932 conflu\u00ec, insieme ad alcune altre compagnie di navigazione adriatiche, nella Compagnia Adriatica di Navigazione, con sede a Venezia. La societ\u00e0 avrebbe definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione.\nNei primi anni trenta si progett\u00f2 di trasformare, in caso di guerra, \"Egeo\", \"Egitto\" e \"Citt\u00e0 di Bari\" in portaerei di scorta, progetto che rimase comunque lettera morta.\nPer conto dell'Adriatica l'\"Egitto\" venne utilizzata inizialmente sulle linee numero 56 e 57, dall'Adriatico all'Egitto via Sira. Tra il 2 maggio ed il 5 luglio 1939 la motonave venne rimodernata nei cantieri di Trieste, tornando in servizio il 7 luglio sulla linea n. 54 (Adriatico-Grecia-Turchia). Successivamente la nave venne assegnata alla linea 50 dall'Adriatico all'Egitto, poi sulla 55 dall'Adriatico a Cipro ed in Palestina ed infine sulla n. 51 (Bari-Brindisi-Mar Egeo), fino al 21 giugno 1940.\nLa seconda guerra mondiale.\n1940.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario. Essa rispondeva alle caratteristiche prescritte per tale impiego: tonnellaggio contenuto ma comunque sufficiente da consentire la navigazione d'altura senza problemi, velocit\u00e0 intorno ai 15 nodi e possibilit\u00e0 di essere impiegato in missioni veloci di trasporto.\nAll'ingresso dell'Italia nella seconda guerra mondiale, il 10 giugno 1940, l'\"Egitto\" si trovava, come altri otto tra mercantili e navi ausiliarie italiane, nel Dodecaneso. La Regia Marina pianific\u00f2 il rientro in Italia di tali unit\u00e0, requisendole (anche solo temporaneamente), accentrandole a Lero e facendole poi partire in tempi diversi (nell'arco di tre giorni) e navigare isolate alla volta di Brindisi, favorite anche dal maltempo, per ridurre il rischio che fossero intercettate da navi nemiche. L'\"Egitto\" (requisito a Rodi il 22 giugno 1940 per il tempo necessario al rimpatrio e derequisito dopo qualche giorno), insieme alla motonave \"Citt\u00e0 di Palermo\", fu la prima nave a partire, alle sei del mattino del 23 giugno, arrivando a Brindisi alle 17:30 del 23, nove ore e mezza dopo la \"Citt\u00e0 di Palermo\".\nDopo lavori di trasformazione svoltisi tra il 10 ed il 29 luglio a Pola, alle 9:30 del 30 luglio 1940 la motonave venne nuovamente requisita a Pola dalla Regia Marina e subito iscritta nel ruolo del naviglio ausiliario dello Stato come incrociatore ausiliario, armata con due cannoni da 120/45 mm ed otto mitragliere da 13,2 mm (per altre fonti due cannoni da 102/45 Mod. 1917 e cinque mitragliere da 13,2) e contrassegnata \"D 11\". Analoga sorte ebbero \"Egeo\" e \"Citt\u00e0 di Bari\", mentre la \"Rodi\", sorpresa dalla dichiarazione di guerra a Malta, venne immediatamente catturata. Gli incrociatori ausiliari venivano solitamente impiegati in missioni di scorta a convogli di minore importanza sulle rotte meno insidiate, nonch\u00e9 di trasporto truppe e materiali.\n1941.\nIl 16 giugno 1941 l'\"Egitto\", insieme all'incrociatore ausiliario \"Citt\u00e0 di Napoli\", scort\u00f2 da Taranto a Corinto la nave cisterna \"Sanandrea\" ed i piroscafi \"Berbera\" e \"Superga\", aventi a bordo personale delle forze armate con varie destinazioni. Cinque giorni pi\u00f9 tardi la nave, unitamente all'anziano cacciatorpediniere \"Augusto Riboty\", fu di scorta al piroscafo tedesco \"Maritza\" ed alla nave cisterna \"Dora C.\" in navigazione da Patrasso a Brindisi, mentre il 27 giugno il solo \"Egitto\" scort\u00f2 da Taranto a Rodi il piroscafo \"Sagitta\", con un carico di 4737 tonnellate di materiali delle forze armate, merci e derrate per la popolazione civile.\nIl 6 luglio l'incrociatore ausiliario scort\u00f2 da Brindisi a Patrasso la motonave \"Carlotta\" (che prosegu\u00ec per Rodi) e il piroscafo \"Rinucci\", con materiali e merci di vario genere. Due giorni pi\u00f9 tardi la nave, insieme alla torpediniera \"Cassiopea\", fu di scorta alle motonavi \"Citt\u00e0 di Agrigento\" e \"Citt\u00e0 di Trapani\", che trasportavano personale e materiale militare, sulla rotta Valona-Corinto, mentre l'11 luglio scort\u00f2 da Patrasso a Taranto, da sola, il piroscafo tedesco \"Thessalia\". Il 14 dello stesso mese l'\"Egitto\" scort\u00f2 da Brindisi a Patrasso i piroscafi \"Monstella\", con un carico di materiali vari, e \"Dubac\" (quest'ultimo diretto a Rodi), con materiale militare e provviste per la popolazione civile. Il 21 luglio l'incrociatore ausiliario fu di scorta ai piroscafi tedeschi \"Tinos\" e \"Bolsena\", in navigazione da Patrasso a Taranto con personale e materiale della Wehrmacht.\nIl 3 agosto l'\"Egitto\" scort\u00f2 da Catania a Patrasso i piroscafi germanici \"Bolsena\", \"Tinos\", \"Trapani\" e \"Procida\", carichi di materiali e personale delle forze armate tedesche, e quattro giorni dopo fu di scorta ad altri due piroscafi tedeschi con analogo carico, il \"Livorno\" ed il \"Maritza\", sulla rotta inversa. Il 29 agosto l'unit\u00e0 scort\u00f2 da Patrasso a Brindisi la motonave \"Citt\u00e0 di Bergamo\" ed il piroscafo \"Pasubio\", aventi a bordo truppe ed operai specializzati che rimpatriavano. Il 16 settembre l'\"Egitto\" fu di scorta ai piroscafi \"Padenna\" (diretto a Rodi) ed \"Ivorea\", con un carico di carburante e altri rifornimenti, da Brindisi a Patrasso, mentre tre giorni dopo la nave scort\u00f2 da Patrasso a Brindisi il piroscafo \"Vesta\" con 800 militari che rimpatriavano.\nIl 20 dicembre 1941 l'incrociatore ausiliario scort\u00f2 da Taranto ad Argostoli la motonave \"Citt\u00e0 di Marsala\", con personale del Regio Esercito e rifornimenti. Due giorni pi\u00f9 tardi la nave, al comando del capitano di corvetta Stagnaro, scort\u00f2 di nuovo la \"Citt\u00e0 di Marsala\", da Taranto a Navarino, mentre il 30 dicembre, alle otto del mattino, lasci\u00f2 Patrasso diretta a Taranto per scortarvi la nave cisterna rumena (in servizio per la Germania) \"Campina\". Alle 15:04, dopo aver doppiato Capo San Nicol\u00f2, l'\"Egitto\" fece rotta verso il punto 38\u00b034'15\" N e 20\u00b037'30\" E, dove avrebbe dovuto gettare due cariche di profondit\u00e0 a scopo dissuasivo. Il convoglio, a poppavia del quale ne procedeva un altro composto dai piroscafi \"Iseo\" e \"Capo Orso\" e scortato dalla torpediniera \"Pegaso\" (secondo alcune fonti a tale convoglio, in navigazione da Patrasso a Brindisi, si sarebbero dovuti unire \"Egitto\" e \"Campina\") e dalla motovedetta \"Spanedda\" della Regia Guardia di Finanza (per altre fonti la \"Spanedda\" scortava la \"Campina\" insieme all'\"Egitto\"), era preceduto a prua da un idrovolante CANT Z.501 con compiti di esplorazione antisommergibile, e due cacciasommergibili tedeschi, provenienti da nord, avrebbero rinforzato la scorta dopo Capo Dukato. Raggiunto il punto prefissato alle 16:35, il convoglio manovr\u00f2 per portarsi sulla rotta d'altura, e l'\"Egitto\", dopo aver messo le macchine avanti tutta ed aver oltrepassato sulla dritta i due cacciasommergibili tedeschi in arrivo, accost\u00f2 in modo da allontanarsi dalla rotta e gettare le due bombe di profondit\u00e0, ma a questo punto, alle 16:45 (o 16:35), la \"Campina\" fu colpita da un siluro sul lato di dritta, all'altezza della plancia: l'arma era stata lanciata dal sommergibile britannico \"Thorn\". Questi, avvistati in superficie l'\"Egitto\" e la \"Campina\" alle 16:08, in posizione 38\u00b037' N e 20\u00b028' E, con rilevamento 135\u00b0, rotta 290\u00b0 ed alla distanza di poco meno di 12.000 metri, si era subito immerso rapidamente e alle 16:41 aveva lanciato sei siluri da meno di 1300 metri, contro la \"Campina\", avvertendo tre esplosioni un minuto e mezzo dopo il lancio. L'\"Egitto\" accost\u00f2 a dritta per raggiungere il punto in cui si trovava l'unit\u00e0 avversaria, buttando subito una bomba di profondit\u00e0 e lanciando il segnale di scoperta. Pochi attimi pi\u00f9 tardi, tuttavia, la \"Campina\" venne colpita da un secondo siluro, stavolta sul lato sinistro: ci\u00f2 port\u00f2 il comandante Stagnaro a pensare che i sommergibili fossero due, e pertanto, dato che da est (verso terra) stavano arrivando i due cacciasommergibili tedeschi, gettando cariche di profondit\u00e0, l'incrociatore ausiliario si port\u00f2 sul lato opposto, verso il mare, alla sinistra della petroliera, procedendo anch'esso al lancio di bombe di profondit\u00e0. Anche la \"Pegaso\", che si trovava pi\u00f9 a sud, dopo aver sentito le esplosioni, si separ\u00f2 dal proprio convoglio, mise le macchine avanti tutta ed arriv\u00f2 sul posto del siluramento, iniziando a gettare a sua volta bombe a poppavia e sulla dritta della \"Campina\". Entro pochi minuti dal siluramento, l'\"Egitto\", la \"Pegaso\" ed i due cacciasommergibili tedeschi setacciarono il mare tutt'intorno alla \"Campina\", effettuando numerosi passaggi con lancio di cariche di profondit\u00e0. Anche la \"Spanedda\" partecip\u00f2 alla caccia, sparando quattro colpi contro il periscopio del sommergibile e gettando dieci bombe di profondit\u00e0. La nave cisterna, nel frattempo, dopo essere fortemente sbandata sulla dritta e aver poi ridotto tale sbandamento, and\u00f2 sempre pi\u00f9 abbassandosi sull'acqua, e cal\u00f2 da poppa una scialuppa, che si allontan\u00f2 dalla nave. L'\"Egitto\" mise la prua in fuori e rallent\u00f2 per il tempo necessario a calare la motobarca ed una lancia con un ufficiale, per completare il salvataggio dei naufraghi, poi, non appena le due imbarcazioni si furono staccate, riprese la ricerca e gli attacchi con bombe di profondit\u00e0. A partire dalle 16:46 le unit\u00e0 della scorta gettarono in tutto 61 bombe di profondit\u00e0, ma nessuna esplose vicino al \"Thorn\". La \"Campina\" affond\u00f2 alle 17:15 miglia ad ovest (od a sud) di Capo Dukato (Isola di Santa Maura), in posizione 38\u00b035' N e 20\u00b027' E , dopo di che la \"Pegaso\" torn\u00f2 al proprio convoglio, l'\"Egitto\" ispezion\u00f2 la zona dell'affondamento ed i due cacciasommergibili parteciparono al recupero dei superstiti. Terminate le operazioni di salvataggio (furono recuperati tutti gli uomini della \"Campina\" ad eccezione di un fuochista, disperso, mentre alcuni altri naufraghi risultarono feriti) l'incrociatore ausiliario raggiunse Taranto.\n1942.\nIl 7 febbraio 1942 l'\"Egitto\" scort\u00f2 da Brindisi a Corf\u00f9, unitamente alla vecchia torpediniera \"Francesco Stocco\", i piroscafi \"Vesta\" ed \"Hermada\", con truppe e rifornimenti, mentre l'indomani, insieme a \"Stocco\" e \"Citt\u00e0 di Napoli\" e ad altre due torpediniere, la \"Generale Carlo Montanari\" e l\"'Antares\", scort\u00f2 da Corf\u00f9 a Patrasso un convoglio composto dalla motonave \"Citt\u00e0 di Bergamo\" e dai piroscafi da carico \"Potestas\", \"Volodda\", \"Vesta\", \"Mameli\", \"Hermada\", \"Rosario\" e \"Salvatore\". Il 14 febbraio l'incrociatore ausiliario scort\u00f2 da Patrasso a Corf\u00f9, insieme alla torpediniera \"Angelo Bassini\", il piroscafo tedesco \"Bellona\" e la nave cisterna rumena \"Balkan\", mentre il giorno seguente \"Egitto\" e \"Bassini\" furono di scorta ai due stessi mercantili da Corf\u00f9 a Brindisi.\nIl 1\u00ba marzo 1942 l'\"Egitto\" (ancora al comando del capitano di corvetta Andrea Stagnaro) lasci\u00f2 Messina diretto a Taranto, di scorta al mercantile \"Alessiana\". Alle 5:30 (o 5:40) di quel giorno, subito dopo aver ricevuto dal semaforo di Taranto l'ordine di entrare nel porto mercantile e tenersi pronto entro ventiquattr'ore, l'incrociatore ausiliario urt\u00f2 una mina. Scossa dall'esplosione, la nave sband\u00f2 immediatamente, causando altre due esplosioni in rapida successione (in pochi secondi): alla seconda detonazione il pozzo di prua risultava gi\u00e0 sott'acqua, e la terza, la pi\u00f9 potente, provoc\u00f2 l'inabissamento della nave nel giro di alcuni secondi, ad un miglio dalle ostruzioni di Taranto. Per la rapidit\u00e0 dell'affondamento l'ordine di abbandonare la nave non pot\u00e9 essere dato, e solo quanti si trovavano in coperta per le manovre ed il carico ebbero il tempo di gettarsi in acqua. Aggrappati a zatterini e rottami (le scialuppe erano state lanciate in aria e distrutte dagli scoppi), i superstiti dovettero attendere tre ore (durante le quali alcuni morirono d'ipotermia od annegarono nel mare grosso, sferzato da forte vento) prima che giungesse sul posto una scialuppa dell'\"Alessiana\", che trasse in salvo 18 superstiti. Altri otto naufraghi, tra i quali il comandante Stagnaro, vennero tratti in salvo dall'unit\u00e0 pilota \"Francesco Rismondo\" e da alcuni pescherecci.\nA fronte di 26 superstiti (17 dell'equipaggio civile e 9 di quello militare), risultarono morti o dispersi 16 membri dell'equipaggio civile (tre morti accertati e tredici dispersi) e la quasi totalit\u00e0 di quello militare.\nNote.\nFrancesco Spina, cannoniere di poppa, disperso nell'affondamento della Egitto."}
{"id": "2940142", "revid": "1442080", "url": "https://it.wikipedia.org/wiki?curid=2940142", "title": "Gold Coast Classic 1997 - Singolare", "text": "Il singolare del torneo di tennis Gold Coast Classic 1997, facente parte del WTA Tour 1997, ha avuto come vincitrice Elena Lichovceva che ha battuto in finale 3\u20136, 7\u20136, 6\u20133 Ai Sugiyama.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940143", "revid": "287204", "url": "https://it.wikipedia.org/wiki?curid=2940143", "title": "Gold Coast Classic 1997 - Doppio", "text": "Il doppio del torneo di tennis Gold Coast Classic 1997, facente parte del WTA Tour 1997, ha avuto come vincitrici Naoko Kijimuta e Nana Miyagi che hanno battuto in finale 7\u20136, 6\u20131Ruxandra Dragomir e Silvia Farina."}
{"id": "2940144", "revid": "1442080", "url": "https://it.wikipedia.org/wiki?curid=2940144", "title": "Peter Sch\u00f6ttel", "text": "Carriera.\nGiocatore.\nSch\u00f6ttel gioc\u00f2 tutta la carriera con due sole maglie: quella del Rapid Vienna e quella della Nazionale austriaca. Fu capitano dei bianco-verdi dal 1997 fino al suo ritiro e fu in campo nella finale di Coppa delle Coppe 1995-1996, persa davanti al Paris Saint-Germain. Vinse complessivamente 3 campionati, 2 coppe e 2 supercoppe d'Austria.\nCon la Nazionale gioc\u00f2 dal 1988 al 2002, disputando i Mondiali di Italia 1990 e Francia 1998.\nNel 1999 i tifosi del Rapid Vienna lo hanno eletto 5\u00ba miglior giocatore del primo secolo di vita del club (\"Rapidler des Jahrhunderts\") e lo hanno inserito nella formazione ideale del centenario. \u00c8 stato l'unico giocatore ancora in attivit\u00e0 al momento delle votazioni ad essere eletto tra i migliori di sempre del club.\nUn ulteriore riconoscimento gli \u00e8 stato tributato dal club, che nel 2011 ha ritirato la sua maglia numero 5.\nAllenatore.\nDopo il ritiro dal calcio giocato, rimase in societ\u00e0 come allenatore della squadra \"Amateure\" (2001-2002) e, quindi, come direttore sportivo, incarico che lascia nel 2006, dopo aver vinto anche un campionato (2004-2005). Diventa allenatore del Wiener Sportklub nel 2007, passa al First Vienna nel giugno del 2009, per approdare poi, nel dicembre dello stesso anno, alla guida del Wiener Neustadt in Bundesliga, con doppio ruolo di allenatore e direttore sportivo.\nNell'estate del 2011 diventa allenatore del Rapid Vienna. Rimane in carica per due anni sino a quando, il 16 aprile 2013, la squadra viene sconfitta ed eliminata nei quarti di finale di \u00d6FB-Cup dal Pasching, formazione di Regionalliga. La dirigenza del Rapid decide perci\u00f2 di esonerare Sch\u00f6ttel, anche considerati i risultati poco brillanti in campionato."}
{"id": "2940145", "revid": "31925494", "url": "https://it.wikipedia.org/wiki?curid=2940145", "title": "Ordinanza del Nordovest", "text": ""}
{"id": "2940147", "revid": "92723", "url": "https://it.wikipedia.org/wiki?curid=2940147", "title": "Sala dell'Immacolata", "text": "Nel 1858 il papa Pio IX commission\u00f2 al pi\u00f9 celebre pittore italiano dell'epoca, Francesco Podesti, la realizzazione di un ciclo di affreschi per ricordare l'istituzione del dogma dell'Immacolata Concezione, da lui stesso proclamato l'8 dicembre 1854. Da quell'epoca la sala prese il nome attuale. \nGli affreschi.\nL'interesse artistico \u00e8 notevole, in quanto gli affreschi rappresentano una delle ultime opere di arte sacra concepita con grandiosit\u00e0 e per commissione papale, in un momento in cui sempre pi\u00f9 prendeva campo una concezione laica dell'arte.\nGli affreschi maggiori si trovano sulle pareti e rappresentano:\nSulla volta ci sono sei ottagoni entro i quali Podesti dipinse le allegorie della Fede e della Teologia, nonch\u00e9 episodi dell'Antico Testamento: i Naufraghi con l'Arca di No\u00e8 sul fondo; Giaele uccide Sisara; Ester sviene davanti ad Assuero; Giuditta con la Testa di Oloferne.\nFrancesco Podesti, da vero \"pittore di storia\", raffigur\u00f2 negli affreschi tutti coloro che furono presenti nel momento della definizione e della proclamazione del dogma dopo averli ritratti dal vero, cos\u00ec da mostrare con estrema esattezza la verit\u00e0 dei fatti. Si scontr\u00f2 per questo con la curia romana, che non voleva fosse rappresentato padre Passaglia, un prelato che, pur essendo stato acceso sostenitore della proclamazione del dogma, aveva poi espresso idee non troppo canoniche ed era perci\u00f2 caduto in disgrazia. Per amor di verit\u00e0 il Podesti si rifiut\u00f2 con energia di cancellare un personaggio che comunque era stato presente agli eventi rappresentati. Sostenne il suo rifiuto con un esempio irrefutabile: Giuda Iscariota, che certo si comport\u00f2 in modo peggiore di padre Passaglia, purtuttavia \u00e8 stato sempre rappresentato nei dipinti dell'Ultima Cena! \nNel 2006 gli affreschi sono stati oggetto di un intervento di restauro conclusosi l'anno successivo.\nGli arredi.\nLa Sala dell'Immacolata Concezione \u00e8 situata nella Torre Borgia; al centro accoglie un mobile-libreria ottocentesco, riccamente decorato, che conserva 110 volumi artistici con il testo della Bolla pontificia \"Ineffabilis Deus\" in cui si proclama il dogma dell'Immacolata Concezione tradotto nelle principali lingue del mondo. Il pavimento \u00e8 costituito da un mosaico originale di epoca romana, realizzato con marmi di diversi colori e proveniente da Ostia antica. \nIl Podesti disegn\u00f2 anche gli intarsi marmorei, le porte e i portelloni di legno della sala; aveva infatti dichiarato:"}
{"id": "2940148", "revid": "767487", "url": "https://it.wikipedia.org/wiki?curid=2940148", "title": "Generali Ladies Linz 1997", "text": "Il Generali Ladies Linz 1997 \u00e8 stato un torneo di tennis giocato sul cemento indoor. \u00c8 stata l'11\u00aa edizione del Generali Ladies Linz, che fa parte della categoria Tier III nell'ambito del WTA Tour 1997. Si \u00e8 giocato a Linz, in Austria,dal 3 al 9 febbraio 1997.\nCampionesse.\nSingolare.\n Chanda Rubin ha battuto in finale Karina Hab\u0161udov\u00e1 6\u20134, 6\u20132\nDoppio.\n Alexandra Fusai / Nathalie Tauziat hanno battuto in finale Eva Melicharov\u00e1 / Helena Vildov\u00e1 4\u20136, 6\u20133, 6\u20131"}
{"id": "2940156", "revid": "1442080", "url": "https://it.wikipedia.org/wiki?curid=2940156", "title": "Generali Ladies Linz 1997 - Singolare", "text": "Il singolare del Generali Ladies Linz 1997 \u00e8 stato un torneo di tennis facente parte del WTA Tour 1997.\nSabine Appelmans era la detentrice del titolo, ma ha perso nel 2\u00ba turno contro Barbara Rittner.\nChanda Rubin ha battuto in finale 6\u20134, 6\u20132 Karina Hab\u0161udov\u00e1.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940157", "revid": "838137", "url": "https://it.wikipedia.org/wiki?curid=2940157", "title": "Generali Ladies Linz 1997 - Doppio", "text": "Il doppio del Generali Ladies Linz 1997 \u00e8 stato un torneo di tennis facente parte del WTA Tour 1997.\nManon Bollegraf e Meredith McGrath erano le detentrici del titolo, ma quest'anno non hanno partecipato.\nAlexandra Fusai e Nathalie Tauziat hanno battuto in finale 4\u20136, 6\u20133, 6\u20131 Eva Melicharov\u00e1 e Helena Vildov\u00e1."}
{"id": "2940159", "revid": "287204", "url": "https://it.wikipedia.org/wiki?curid=2940159", "title": "IGA U.S. Indoor Championships 1997", "text": "L'IGA U.S. Indoor Championships 1997 \u00e8 stato un torneo di tennis giocato sul cemento indoor. \n\u00c8 stata la 12\u00aa edizione del torneo, che fa parte della categoria Tier III nell'ambito del WTA Tour 1997. \nSi \u00e8 giocato al The Greens Country Club di Oklahoma City negli USA, dal 17 al 23 febbraio 1997.\nCampionesse.\nSingolare.\n Lindsay Davenport ha battuto in finale Lisa Raymond 6\u20134, 6\u20132\nDoppio.\n Rika Hiraki / Nana Miyagi hanno battuto in finale Marianne Werdel-Witmeyer / Tami Whitlinger-Jones 6\u20134, 6\u20131\nCollegamenti esterni.\nSito ufficiale"}
{"id": "2940161", "revid": "1442080", "url": "https://it.wikipedia.org/wiki?curid=2940161", "title": "Anton Pfeffer", "text": "Carriera.\nHa militato per 15 anni nell' ed ha fatto parte della Nazionale di calcio dell'Austria dal 1988 al 1999.\nNella stessa squadra viennese ha anche ricoperto l'incarico di allenatore."}
{"id": "2940162", "revid": "251304", "url": "https://it.wikipedia.org/wiki?curid=2940162", "title": "Piero Foscari (incrociatore ausiliario)", "text": "Il Piero Foscari \u00e8 stato un incrociatore ausiliario della Regia Marina, gi\u00e0 motonave mista italiana.\nStoria.\nCostruita nello Stabilimento Tecnico Triestino per la Societ\u00e0 di Navigazione San Marco insieme alla gemella \"Filippo Grimani\" e completata nel giugno 1928), l'unit\u00e0 era originariamente una motonave mista da 3423 tonnellate di stazza lorda e 1934 tonnellate di stazza netta. Quattro stive della capienza di 2905 metri cubi permettevano una portata lorda di 2675 tonnellate, mentre nelle cabine potevano trovare posto in tutto 125 passeggeri. Due motori diesel FIAT della potenza complessiva di 4200 HP, consumando 13,2 tonnellate di carburante al giorno, azionavano due eliche, permettendo una velocit\u00e0 di 14,5 nodi (per altre fonti 16,5).\nIscritta con matricola 218 al Compartimento marittimo di Venezia, la nave apparteneva alla Societ\u00e0 di Navigazione San Marco, con sede a Venezia, poi confluita, il 4 aprile 1932, nella Compagnia Adriatica di Navigazione, che il 1\u00ba gennaio 1937 cambi\u00f2 nome in Adriatica Societ\u00e0 Anonima di Navigazione, sempre sede a Venezia.\nNei primi anni trenta si progett\u00f2 di trasformare, in caso di guerra, \"Foscari\" e \"Grimani\" in portaerei di scorta, progetto che rimase comunque lettera morta.\nUtilizzata sulla linea n. 48 Genova-Napoli-Pireo-Rodi-Alessandria d'Egitto, nel 1938 la motonave venne trasferita sulla linea n. 51, uguale alla 48 tranne che per il capolinea, stabilito a Venezia invece che a Genova.\nRequisita una prima volta dalla Regia Marina (o dal Ministero della marina) a Taranto il 18 agosto 1940, la \"Foscari\" venne utilizzata sino al 14 gennaio 1941 come trasporto per l'Albania sulla linea n. 44 modificata (Brindisi-Valona-Durazzo-Brindisi), continuando tale servizio anche dopo la derequisizione (25 agosto 1940). Restituita all'Adriatica il 15 gennaio 1941, la nave venne immediatamente noleggiata dal Ministero della guerra, poi, il 31 marzo, dal Ministero degli affari esteri, ed in ultimo, il 6 aprile, dal Ministero delle comunicazioni.\nPosta a disposizione dei comandi militari dal 24 aprile al 5 maggio 1941, la \"Foscari\" venne trasferita a Venezia e sottoposta a lavori di trasformazione. Requisita a Venezia dalla Regia Marina il 5 luglio 1941, la motonave venne in pari data iscritta nel ruolo del Naviglio ausiliario dello Stato con matricola \"D 10\", classificata come incrociatore ausiliario. \nArmata con due cannoni da 102/45 mm e quattro mitragliere da 20/65 mm e provvista inoltre delle attrezzature per trasportare e posare 80 mine, l'unit\u00e0 venne adibita a compiti di scorta convogli.\nIl 18 dicembre 1942 il \"Foscari\", in navigazione da Napoli a Civitavecchia, venne attaccato con il lancio di quattro siluri da parte del sommergibile britannico \"Rorqual\", in posizione 40\u00b049' N e 13\u00b024' E (a sudovest di Gaeta): colpita, la nave riport\u00f2 gravi danni.\nAlle 11.30 dell'8 settembre 1943, giorno dell'annuncio dell'armistizio (per altre fonti a mezzanotte dello stesso giorno), il \"Foscari\", al comando del capitano di corvetta Leonarduzzi, lasci\u00f2 Genova alla volta di Piombino, di scorta al piroscafo \"Valverde\", carico di carbone e diretto a Portoferraio. Intorno alle 13.30 del 9 settembre le due navi s'imbatterono al largo di Capo Castiglioncello, tra Antignano e Castiglioncello (o Quercianella, non lontano da Livorno), in tre motovedette tedesche tipo R-Boote (R\u00e4umboote), che, vista la bandiera italiana, aprirono il fuoco contro \"Foscari\" e \"Valverde\". Al contempo bersagliarono con il loro tiro le due navi italiane anche le batterie costiere, cadute in mano alle truppe tedesche, contro le quali presero a tirare altre batterie costiere, rimaste invece in mano italiana. Colpito, l'incrociatore ausiliario reag\u00ec facendo a sua volta fuoco con il proprio armamento, obbligando alla ritirata le unit\u00e0 attaccanti, ma verso le 14.40 (o 15) sopraggiunsero i grossi posamine \"Pommern\" e \"Brandenburg\", provenienti da Livorno, che avevano avvistato il \"Foscari\" poco dopo aver fermato e dirottato a Livorno, alle 14.15, il dragamine \"D 1\": le unit\u00e0 tedesche spararono un colpo d'avvertimento da 10.400 metri di distanza, poi, dato che il \"Foscari\" proseguiva la navigazione, il \"Pommern\" apr\u00ec il fuoco danneggiando gravemente la nave italiana, che si rifugi\u00f2 in un'insenatura vicino a Castiglioncello, dove si mise alla fonda. Rinforzati, circa due ore dopo, da due R-Boote (altre fonti parlano di motosiluranti, probabilmente erroneamente in quanto non risulta che ve ne fossero in zona), i due posamine misero fuori uso anche il \"Valverde\", che and\u00f2 ad incagliarsi nel golfo della Cianciafera, con la poppa semisommersa. Alle 17.30 del 10 settembre, a seguito del ritorno del \"Brandenburg\", il \"Foscari\" venne nuovamente colpito: considerevolmente sbandata ed in via di allagamento, la nave venne portata dal comandante vicino alla riva nel tentativo di farla incagliare, ma per i danni ormai fatali fin\u00ec con l'affondare in acque basse, a poca distanza dalla costa. Nel combattimento trov\u00f2 la morte un membro dell'equipaggio civile dell'incrociatore ausiliario, il giovanotto di coperta Emanuele De Carne.\nIl relitto del \"Foscari\" giace su fondali sabbiosi ad una profondit\u00e0 massima di 16 metri, al largo di Castiglioncello ed a circa 0,1 miglia dalla riva."}
{"id": "2940163", "revid": "287204", "url": "https://it.wikipedia.org/wiki?curid=2940163", "title": "IGA U.S. Indoor Championships 1997 - Singolare", "text": "Il singolare dell'IGA U.S. Indoor Championships 1997 \u00e8 stato un torneo di tennis facente parte del WTA Tour 1997.\nBrenda Schultz era la detentrice del titolo, ma quest'anno non ha partecipato.\nLindsay Davenport ha battuto in finale 6\u20134, 6\u20132 Lisa Raymond.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940165", "revid": "838137", "url": "https://it.wikipedia.org/wiki?curid=2940165", "title": "IGA U.S. Indoor Championships 1997 - Doppio", "text": "Il doppio dell'IGA U.S. Indoor Championships 1997 \u00e8 stato un torneo di tennis facente parte del WTA Tour 1997.\nChanda Rubin e Brenda Schultz erano le detentrici del titolo, ma quest'anno non hanno partecipato.\nRika Hiraki e Nana Miyagi hanno battuto in finale 6\u20134, 6\u20131 Marianne Werdel-Witmeyer e Tami Whitlinger-Jones."}
{"id": "2940168", "revid": "109651", "url": "https://it.wikipedia.org/wiki?curid=2940168", "title": "NASCAR Countdown", "text": "NASCAR Countdown \u00e8 il cosiddetto \"pre-gara\" della ESPN per le gare NASCAR. Lo show debutt\u00f2 il 17 febbraio 2007 a Daytona per la gara Nationwide Series (allora Busch). \nLa durata dello show \u00e8 di 30 minuti, se si tratta di gare Nationwide, mentre di un'ora se si tratta di una gara Sprint cup.\nIl programma \u00e8 anche disponibile in HD su ESPNHD o ESPN2HD o ABCHD. NASCAR Countdown va in onda da uno studio che assomiglia molto all'Hollywood Hotel della NASCAR on FOX."}
{"id": "2940169", "revid": "93556", "url": "https://it.wikipedia.org/wiki?curid=2940169", "title": "Maurizio Marchetti", "text": "Biografia.\nDopo la laurea, inizia un'intensa attivit\u00e0 come dj, autore e conduttore radiofonico e televisivo (siamo nel periodo del boom delle emittenti private in Italia), per poi debuttare sul palcoscenico nel 1977 come attore teatrale. Particolarmente intensa, la sua carriera teatrale lo porta a collaborare, tra gli altri, con Franco Enriquez, Walter Manfr\u00e8, Riccardo Cucciolla, Antonio Latella, Gianfranco De Bosio, Guido De Monticelli, Ennio Coltorti, Carlo Quartucci, Giorgio Albertazzi, Antonio Calenda, Flavio Bucci, Arnoldo Fo\u00e0, Andrea Camilleri, Alvaro Piccardi, Ninni Bruschetta, Walter Pagliaro, Gigi Proietti, Dario Fo e tanti altri.\nNella sua attivit\u00e0 di operatore teatrale spiccano le sei stagioni di direzione artistica dell'Ente Teatro di Messina e le due, sempre in Sicilia, del \u201cCircuito dei Castelli\u201d (38 piazze con 11 siti archeologici) oltre agli svariati laboratori teatrali da lui diretti e condotti, sempre con la collaborazione di Donato (Pupetto) Castellaneta.\nIntensa la sua attivit\u00e0 di attore sul piccolo schermo dove partecipa a produzioni di grande successo come \"Il commissario Montalbano\" o \"Il Capo dei Capi\", collaborando spesso con Maurizio Zaccaro (con cui gira ben sei film) e con Carlo Carlei (con cui gira da coprotagonista Il Giudice Meschino e La Fuggitiva).\nUltime sue partecipazioni televisive in una serie dell\u2019americana CBS , \"Blood &amp; Treasure\" per la regia di Stephen Scaia, e in una serie Netflix, \"Incastrati\" di Ficarra e Picone.\nNel cinema, esordisce nel 1989 con \"Visioni private\", regia di Ninni Bruschetta, Francesco Calogero e Donald Ranvaud. Lo ricordiamo ne \"Il gioiellino\" di Andrea Molaioli, protagonista in \"Il Premio\" di Ermanno Olmi e nei tre film di Pierfrancesco Diliberto (Pif) \"La mafia uccide solo d'estate\", \"In guerra per amore\" e \"E noi come stronzi rimanemmo a guardare\". Nel 2019 ha girato con il regista tedesco Jan Schomburg in \"The Big Other\"."}
{"id": "2940170", "revid": "1793900", "url": "https://it.wikipedia.org/wiki?curid=2940170", "title": "Matrimonio mistico di santa Caterina d'Alessandria (Filippino Lippi)", "text": "Il Matrimonio mistico di santa Caterina di Alessandria \u00e8 un dipinto a olio su tavola di Filippino Lippi, datato al 1501 e conservato nella basilica di San Domenico a Bologna.\nDescrizione e stile.\nL'opera fa parte dell'ultima produzione dell'artista, che all'epoca scorreva su due binari, a seconda della committenza: uno dallo stile rigoroso e ascetico, per i \"Piagnoni\", e uno pi\u00f9 tradizionale rispetto alle sue opere precedenti, ricco e sontuoso, legato al resto della committenza.\nIl \"Matrimonio mistico di santa Caterina\" fa parte della seconda tipologia e, rispetto ad altre opere dell'epoca, presenta un livello qualitativo leggermente inferiore, seppur sempre altissimo. Fu dipinto per la Cappella Isolani nella basilica domenicana. \nLa scena \u00e8 ambientata tra architetture classiche, che inquadrano un trono marmoreo della Vergine col bambino, circondata da quattro santi, oltre a Caterina d'Alessandria inginocchiata che sta ricevendo l'anello del matrimonio mistico da Ges\u00f9 Bambino. I santi sono, da sinistra: Giovanni Battista, Pietro, Paolo e Sebastiano. In basso, oltre un gradino, si vede un pezzo della ruota dentata spezzata con cui si tent\u00f2 di martirizzare Caterina, vicina a un cartiglio con la firma dell'artista. A sinistra, da una porta, si affaccia curioso un pastore, sullo sfondo di un paesaggio cittadino che mostra una certa influenza di Leonardo da Vinci; in alto numerosi angeli, di piccole dimensioni per la lontananza, osservano la scena dalle architetture, mentre dalla suggestiva apertura centrale appare il Padre Eterno in una nube di luce, che sembra benedire l'avvenimento tenendo in mano il libro con l'alfa e l'omega. \nLa Vergine e il Bambino ricordano da vicino quelli della \"Pala Nerli\", datata pochi anni prima (1493-1496 circa)."}
{"id": "2940175", "revid": "287204", "url": "https://it.wikipedia.org/wiki?curid=2940175", "title": "Cosmos (Rio de Janeiro)", "text": "Cosmos \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nCosmos fu istituito come \"bairro\" a s\u00e9 stante il 23 luglio 1981 come parte della Regione Amministrativa XVIII - Campo Grande del municipio di Rio de Janeiro."}
{"id": "2940176", "revid": "486946", "url": "https://it.wikipedia.org/wiki?curid=2940176", "title": "Chiesa di San Domenico (Bologna)", "text": ""}
{"id": "2940177", "revid": "36426", "url": "https://it.wikipedia.org/wiki?curid=2940177", "title": "Matrimonio mistico di santa Caterina di Alessandria (Filippino Lippi)", "text": ""}
{"id": "2940178", "revid": "729019", "url": "https://it.wikipedia.org/wiki?curid=2940178", "title": "R\u00fcdiger von der Goltz", "text": "Apparteneva ad una famiglia dell'alta nobilt\u00e0 tedesca del Baltico, e studi\u00f2 all'Accademia Militare di Riga e all'Universit\u00e0 di Tartu, uscendo dalla prima come migliore cadetto del suo anno e capitano di fanteria.\nBiografia.\nIl suo padre adottivo, Gregor von Helmersen (Grigorij Petrovi\u010d Gel'mersen) gli lasci\u00f2 in eredit\u00e0 una vasta collezione di minerali geologici, che R\u00fcdiger don\u00f2 all'Associazione Geologica Baltica fondata dal professore Alexander Graf Keyserlingk.\nNel 1903 fu promosso colonnello di stanza in Pomerania e durante la prima guerra mondiale partecip\u00f2 alla Battaglia di Tannenberg, in Masuria con Paul von Hindenburg, e poi combatt\u00e9 con un contingente tedesco di rinforzo agli austriaci, turchi e bulgari contro i serbi, venendo allora promosso generale maggiore e insignito dell'Ordine Pour le M\u00e9rite.\nLeader conservatore in Estonia e Lituania, partecip\u00f2 alla guerra civile finlandese contro l'Armata Rossa, sostenendo le truppe svedese del generale Ernst Linder a Vyborg.\nFu poi ritrasferito in Lettonia, dove fond\u00f2 la Divisione del Mar Baltico, piccolo esercito di nazionalisti e monarchici baltici, in specie estoni e finlandesi, che contrastava l'avanzata dei bolscevichi. Il 3 aprile 1918 marci\u00f2 sulla capitale rossa della Finlandia, Helsinki, che si arrese nello stesso giorno.\nQuando la Germania e l'Austria si arresero agli Alleati, von der Goltz fond\u00f2, cooperando con i leader polacchi J\u00f3zef Pi\u0142sudski e Boles\u0142aw Wieniawa-D\u0142ugoszowski, lo stato Baltico, Baltische Landeswehr, sul modello del Regno di Polonia del 1918 e del Ducato di Curlandia e Semigallia del 1918. Inoltre era appoggiato dagli ex re di Lituania e Finlandia Guglielmo di Urach e Vajno I.\nAlleatosi con i polacchi e il gruppo di Commissione Internazionale-Alleati di Controllo, intraprese una nuova guerra contro i bolscevichi, guerra d'indipendenza lettone dichiarata alla Russia nel maggio 1919; l'esercito lettone era capeggiato dal nazionalista Julius Kuper'janov e dall'ex generale bianco principe Pavel Rafailovi\u010d Bermondt-Avalov. In realt\u00e0, le aspettative di Bermondt-Avalov e von der Goltz erano di togliere il potere a nazionalisti e bolscevichi, ripristinando i ducati baltici.\nCos\u00ec von der Goltz fond\u00f2 i Freikorps baltici, occupando la Curlandia e Ventpils, sconfiggendo molte volte i russi. Con il velato appoggio degli Alleati, von der Goltz tenne il Baltico fino al 23 maggio 1919, quando riusc\u00ec a sconfiggere definitivamente i russi. Dovette poi far fronte ai nazionalisti estoni, ma venne sconfitto dai generali Ernst P\u00f5dder e Andres Larka a Wenden (C\u0113sis, distretto di C\u0113sis); da allora von der Goltz lasci\u00f2 la causa baltica e support\u00f2 i generali bianchi in Russia e poi serv\u00ec come ufficiale dell'esercito polacco nella guerra sovietico-polacca nell'armata del generale Kostanty Plisowski.\nNel 1925 venne congedato dal governo polacco e insignito dell'Ordine di San Stanislao per meriti di guerra e il grado ad honorem di tenente generale dell'esercito polacco.\nDurante gli ultimi anni di vita, condusse un'ampia corrispondenza con il monarchico polacco barone Stanis\u0142aw Haller de Hallenburg (fratello del pi\u00f9 celebre J\u00f3zef Haller); nelle memorie dell'ufficiale e scrittore finlandese Carl Axel Mothander, \u00e8 descritto come un uomo energico e antiquato, fedele ad ideale ormai tramontati. Uno dei generali estoni nazionalisti nemici di von der Goltz, Johan Laidoner avrebbe invece ricordato nei suoi rapporti l'estrema correttezza e umanit\u00e0 che il generale monarchico aveva per i nemici sconfitti, molto rara tra i generali bianchi dell'epoca."}
{"id": "2940179", "revid": "270833", "url": "https://it.wikipedia.org/wiki?curid=2940179", "title": "B. H. Liddell Hart", "text": ""}
{"id": "2940182", "revid": "287204", "url": "https://it.wikipedia.org/wiki?curid=2940182", "title": "Marco Melani", "text": "Biografia.\nMarco Melani \u00e8 stato regista e sceneggiatore. Tra i film ricordiamo \"Le cinque stagioni\" e \"Le affinit\u00e0 elettive\" di Gianni Amico, \"Il parolaio\" con Roberto Benigni, \"I cornigliesi\" con Enrico Rava.\nHa inoltre organizzato importanti rassegne e festival: \u201cLadri di cinema\u201d ha visto la partecipazione agli incontri da lui organizzati di registi quali Billy Wilder, Elia Kazan, Bernardo Bertolucci; al \"Salso Film Festival\" scopre e fa conoscere Marco Tullio Giordana, Fiorella Infascelli, Amos Gitai, Kenneth Anger, Otar Ioseliani.\nHa fatto parte della Colonna Toscana delle Brigate Rossellini con Alberto Tempi.\nCome critico cinematografico ha collaborato con \"L'Espresso\", \"Movie\", \"il manifesto\". \u00c8 stato ideatore e curatore di trasmissioni televisive quali \"Blob\" e \"Fuori orario. Cose (mai) viste\".\nPremio Marco Melani.\nDal 2006, l'autore, artista e critico cinematografico Enrico Ghezzi cura, per il comune di San Giovanni Valdarno, il premio Marco Melani, promuovendo non solo il ricordo della persona di grande spessore intellettuale che ha svolto la sua opera nell'ambito del cinema e della televisione italiana, ma soprattutto quegli autori che con la loro creativit\u00e0 hanno dato voce e spazio alla sperimentazione ed alla marginalit\u00e0.\nVincitori del Premio Marco Melani:"}
{"id": "2940184", "revid": "6923", "url": "https://it.wikipedia.org/wiki?curid=2940184", "title": "Ingegneria sociale (scienze politiche)", "text": "Ingegneria sociale \u00e8 una disciplina in scienze politiche che si riferisce al tentativo di influenzare gli atteggiamenti e comportamenti sociali su larga scala, sia da parte dei governi o di gruppi privati. In ambito politico, la controparte di ingegneria sociale \u00e8 di ingegneria politica.\nPer varie ragioni, il termine \u00e8 stato intriso di connotazioni negative. Tuttavia, quasi tutto il diritto e la governance ha l'effetto di cambiare il comportamento e pu\u00f2 essere considerato \"ingegneria sociale\" in una certa misura. Divieti di omicidi, stupri, suicidi e littering sono tutte le politiche volte a scoraggiare comportamenti indesiderati. I governi possono anche influenzare il comportamento in modo pi\u00f9 celato attraverso incentivi e disincentivi economici."}
{"id": "2940187", "revid": "124104370", "url": "https://it.wikipedia.org/wiki?curid=2940187", "title": "Dilatazione temporale gravitazionale", "text": "La dilatazione temporale gravitazionale o dilatazione gravitazionale del tempo \u00e8 l'effetto per cui il tempo scorre a differenti velocit\u00e0 in regioni di diverso potenziale gravitazionale; minore \u00e8 il potenziale gravitazionale (pi\u00f9 vicino al centro di un oggetto massivo, per esempio sulla superficie terrestre), pi\u00f9 lentamente scorrono gli orologi. Sulla Stazione Spaziale Internazionale, con un alto potenziale gravitazionale (lontano dal centro massivo) un orologio scorre velocemente. Albert Einstein in origine, previde questo effetto nella sua teoria della relativit\u00e0 e da allora \u00e8 stato confermato dalle prove della relativit\u00e0 generale.\nCi\u00f2 \u00e8 stato dimostrato osservando che gli orologi atomici a differenti altitudini (e perci\u00f2 a diverso potenziale gravitazionale) mostrano alla fine tempi differenti. Gli effetti rilevati in tali esperimenti sono \"estremamente\" piccoli, con differenze misurate in nanosecondi.\nLa dilatazione temporale gravitazionale venne descritta per la prima volta da Albert Einstein nel 1907 come una conseguenza della relativit\u00e0 ristretta nelle strutture accelerate di riferimento. Nella relativit\u00e0 generale, \u00e8 considerata come la differenza nel passaggio di tempo proprio a posizioni diverse come descritte da un tensore metrico di spazio-tempo. L'esistenza della dilatazione temporale gravitazionale venne per la prima volta confermata direttamente dall'esperimento di Pound-Rebka.\nDefinizione.\nGli orologi che sono distanti da corpi massivi (o che sono a potenziali gravitazionali pi\u00f9 elevati) vanno pi\u00f9 velocemente mentre gli orologi vicini ai corpi massivi (o che si trovano a potenziali gravitazionali pi\u00f9 bassi) vanno pi\u00f9 lentamente. Questo succede perch\u00e9 la dilatazione temporale gravitazionale si manifesta nei sistemi di riferimento accelerati o in virt\u00f9 del principio di equivalenza nel campo gravitazionale di oggetti massivi.\nSi pu\u00f2 inoltre manifestare tramite ogni altro tipo di sistema di riferimento accelerato come un autoveicolo in accelerazione o un razzo spaziale. Oggetti ruotanti come giostre e ruote panoramiche sono soggette alla dilatazione temporale gravitazionale per effetto del loro momento angolare.\nSecondo la teoria della relativit\u00e0 generale, a causa del principio di equivalenza la massa inerziale e la massa gravitazionale sono identiche e tutti i sistemi di riferimento accelerati sono fisicamente equivalenti a un campo gravitazionale della stessa forza. Una persona sulla superficie della Terra, ad esempio, sperimenterebbe lo stesso identico effetto di una persona che si trovasse in una navicella spaziale che accelera a 9,8\u00a0m/s\u00b2 (l'accelerazione del campo gravitazionale terrestre).\nNon tutti i campi gravitazionali sono \"curvi\" o \"sferici\"; alcuni sono piatti come nel caso di un autoveicolo o di un'astronave in accelerazione. Ogni tipo di carico g contribuisce alla dilatazione temporale gravitazionale.\nAll'esterno di una sfera non rotante.\nUn'equazione comune utilizzata per determinare la dilatazione gravitazionale del tempo \u00e8 derivata dalla metrica di Schwarzschild, la quale descrive lo spaziotempo in prossimit\u00e0 di un oggetto sfericamente simmetrico massivo non rotante. L'equazione \u00e8:\ndove\nConferma sperimentale.\nLa dilatazione temporale gravitazionale \u00e8 stata misurata sperimentalmente utilizzando orologi atomici posti su aerei. Gli orologi a bordo degli aerei erano leggermente pi\u00f9 veloci rispetto a quelli al suolo. L'effetto \u00e8 abbastanza significativo tanto che i satelliti artificiali del GPS hanno bisogno di sottoporre i loro orologi a correzione.\nIn laboratorio sono state addirittura verificate sperimentalmente dilatazioni temporali dovute a differenze di altezza di meno di un metro.\nLa dilatazione gravitazionale del tempo \u00e8 stata confermata anche dall'esperimento di Pound e Rebka, dalle osservazioni degli spettri della nana bianca Sirio B e dagli esperimenti con segnali di tempo spediti \"al\" e \"dal\" lander marziano Viking 1."}
{"id": "2940191", "revid": "44876", "url": "https://it.wikipedia.org/wiki?curid=2940191", "title": "Livio Filiput", "text": "\u00c8 fratello di Armando, atleta italiano specialista dei 400 metri ostacoli.\nCarriera.\nEsordisce in Serie A nella stagione 1946-1947, disputando un incontro con la maglia del Bologna. Disputa quindi una stagione in Serie B alla Pistoiese e due in Serie C all', per poi tornare a Bologna nell'estate del 1950.\nCon i felsinei disputa quattro incontri della Serie A 1950-1951, mettendosi in luce nelle ultime due partite di campionato, curiosamente entrambe terminate col punteggio di 7-2: nella prima di esse (sconfitta esterna con la ) Filiput va a segno in una occasione, mentre nella seconda (vittoria interna sulla ) realizza una tripletta.\nResta coi rossoblu anche la stagione successiva, scendendo in campo in 7 occasioni ma in questo caso senza mai andare a segno. A fine stagione accetta quindi un triplo declassamento passando al Bari in IV Serie, ottenendo in due stagioni consecutive una doppia promozione fino alla Serie B, categoria dove milita (pur con 2 sole presenze all'attivo) nella stagione 1955-1956, l'ultima disputata da Filiput ad alto livello.\nIn carriera ha totalizzato complessivamente 12 presenze e 4 reti in Serie A e 14 presenze ed una rete in Serie B."}
{"id": "2940211", "revid": "438678", "url": "https://it.wikipedia.org/wiki?curid=2940211", "title": "Why Don't You Do Right?", "text": "Why Don't You Do Right?, \u00e8 una ballata blues divenuta uno standard jazz. Fu scritto nel 1936 da Kansas Joe McCoy a Chicago.\nComposizione.\nNella prima edizione del 1936, il titolo del brano era \"The Weed Smoker's Dream\" (tradotto in italiano: \"Il sogno di un fumatore di erba\"), mentre \"Why Don't You Do Right?\" era il sottotitolo. Era stato composto da McCoy e registrata dalla sua band a Chicago, gli Harlem Hamfats.\nLa canzone affonda le sue radici nel blues e nel testo originario il personaggio principale era un fumatore di ganja che rimpiangeva le sue opportunit\u00e0 finanziarie perdute.\nSuccessivamente McCoy riscrisse la canzone, perfezionando la composizione e cambiando interamente il testo ed il titolo che divenne appunto \"Why Don't You Do Right?\". \nOra la protagonista diventa una donna che sgrida e castiga il suo uomo per i suoi comportamenti irresponsabili e gli ripete: \n\"Perch\u00e9 non fai le cose per bene, come fanno tanti altri uomini? Fuori di qui e procurami anche del denaro\".\nLa prima interprete del nuovo brano fu la cantante blues americana Lilian 'Lil' Green, accompagnata da Big Billy Broonzy alla chitarra, questo accadde nel 1941. La registrazione divenne presto una hit blues e jazz.\nVersione di Peggy Lee.\nUna delle versioni pi\u00f9 conosciute della canzone \u00e8 quella di Peggy Lee, che fu registrata il 27 luglio del 1942 con Benny Goodman, a New York. \nParole e temi.\nLa canzone racconta di una donna che si lamenta dell'evidente insolvenza finanziaria del suo partner. Dice che lui stava bene economicamente nel 1922, ma adesso non ha pi\u00f9 niente! Reclama che questo \u00e8 dovuto al fatto che lui ha sprecato il suo denaro per altre donne e che queste amanti non mostreranno pi\u00f9 alcun interesse nei suoi confronti adesso che \u00e8 povero. Lamenta inoltre di essere stata tratta con l'inganno in una relazione dove tutto quello che lui aveva da offrirle era \"un drink di gin\". Termina ogni verso chiedendo perch\u00e9 egli non si \"comporti bene\" con lei, cos\u00ec come fanno gli altri uomini con le loro donne; quindi lo caccia via insistendo che vada a guadagnarsi da vivere per mantenerla.\nLa canzone affonda le sue radici nella musica blues e si accosta e procede con tematiche comuni ai tempi della Grande Depressione e del proibizionismo. Il narratore, ovvero la donna, sta dicendo che l'uomo si trova in una condizione di bisogno perch\u00e9 \u00e8 stato usato da altre donne, quindi gli domanda, non senza pretesa, denaro per il suo beneficio.\nAltre esecuzioni.\nOltre alle versioni gi\u00e0 citate, ne vennero registrate altre nel corso degli anni da Kay Kyser (cantata da Julie Conway), da Julie London nel suo album Whatever Julie Wants, da Ella Fitzgerald (vedasi il suo album \"Jazz at the Philharmonic: The Ella Fitzgerald Set\"), Joe Pass, Julie London, Cal Tjader e Mary Stallings, Mark Murphy, Shirley Horn, Johnny Otis, Mel Torme, Rasputina, Imelda May, Kiri Te Kanawa, Ashlee Simpson, DiggingRoots, Sin\u00e9ad O'Connor, Eden Brent nel suo album \"Mississippi Number One\" (2008), e i White Ghost Shivers nel loro album \"Everyone's Got 'Em\" (2006). \nUn'altra memorabile esecuzione \u00e8 quella eseguita da Jessica Rabbit nel film del 1988 \"Chi Ha Incastrato Roger Rabbit\". La performance vocale \u00e8 di Amy Irving (nei dialoghi la voce originale del personaggio era invece dell'attrice Kathleen Turner).\nUna nuova versione, in chiave dance, \u00e8 stata realizzata dal dj Gramophonedzie con il titolo \"Why Don't You\".\nLa canzone compare, in versione originale, nel videogame Mafia II e in ."}
{"id": "2940213", "revid": "28592", "url": "https://it.wikipedia.org/wiki?curid=2940213", "title": "Gran Duca", "text": ""}
{"id": "2940215", "revid": "110157", "url": "https://it.wikipedia.org/wiki?curid=2940215", "title": "Processo termoneutrale", "text": "In termodinamica, un processo termoneutrale \u00e8 un processo che avviene senza che si abbia cessione o acquisizione di calore dall'ambiente da parte del sistema termodinamico.\nUn processo \u00e8 quindi termoneutrale se non \u00e8 n\u00e9 esotermico n\u00e9 endotermico.\nUn processo termoneutrale pu\u00f2 essere tale in quanto somma di un processo esotermico e di un processo endotermico i cui effetti (diminuzione di entalpia e aumento di entalpia) si annullano (ovvero l'entalpia rimane costante durante lo svolgimento del processo). Un esempio di questo tipo \u00e8 dato dalla produzione del gas di sintesi su catalizzatore a base di ossido di manganese, che avviene attraverso la somma delle seguenti reazioni:"}
{"id": "2940218", "revid": "290948", "url": "https://it.wikipedia.org/wiki?curid=2940218", "title": "Termoneutralit\u00e0", "text": ""}
{"id": "2940219", "revid": "287204", "url": "https://it.wikipedia.org/wiki?curid=2940219", "title": "Fushe-Kuqe", "text": ""}
{"id": "2940221", "revid": "339392", "url": "https://it.wikipedia.org/wiki?curid=2940221", "title": "Granducato di Posnania", "text": ""}
{"id": "2940224", "revid": "287204", "url": "https://it.wikipedia.org/wiki?curid=2940224", "title": "Internationaux de Strasbourg 1997", "text": "L'Internationaux de Strasbourg 1997 \u00e8 stato un torneo di tennis giocato sulla terra rossa.\n\u00c8 stata l'11\u00aa edizione del Internationaux de Strasbourg, che fa parte della categoria Tier III nell'ambito del WTA Tour 1997. Si \u00e8 giocato a Strasburgo in Francia, dal 19 al 24 maggio 1997.\nCampionesse.\nSingolare.\n Steffi Graf ha battuto in finale Mirjana Lu\u010di\u0107 6\u20132, 7\u20135\nDoppio.\n Helena Sukov\u00e1 / Nata\u0161a Zvereva hanno battuto in finale Elena Lichovceva / Ai Sugiyama 6\u20131, 6\u20131"}
{"id": "2940227", "revid": "767487", "url": "https://it.wikipedia.org/wiki?curid=2940227", "title": "Gli invincibili tre", "text": "Gli invincibili tre \u00e8 un film peplum del 1964, diretto da Gianfranco Parolini e centrato sulla figura del possente Ursus.\nTrama.\nIl film fa leva sull'antagonismo fra l'eroe buono, in questo caso il principe Dario, e il tiranno che si fa chiamare Ursus. Arriva per\u00f2 in citt\u00e0 il vero Ursus con i suoi amici Capriolo e Manina. Appoggiati da Dario, dopo molte prodezze, i tre ristabiliscono la pace."}
{"id": "2940228", "revid": "2173705", "url": "https://it.wikipedia.org/wiki?curid=2940228", "title": "Internationaux de Strasbourg 1997 - Singolare", "text": "Il singolare dell'Internationaux de Strasbourg 1997 \u00e8 stato un torneo di tennis facente parte del WTA Tour 1997.\nLindsay Davenport era la detentrice del titolo, ma ha perso nel 2\u00ba turno contro Nata\u0161a Zvereva.\nSteffi Graf ha battuto in finale 6\u20132, 7\u20135 Novak Djokovic.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940229", "revid": "838137", "url": "https://it.wikipedia.org/wiki?curid=2940229", "title": "Internationaux de Strasbourg 1997 - Doppio", "text": "Il doppio dell'Internationaux de Strasbourg 1997 \u00e8 stato un torneo di tennis facente parte del WTA Tour 1997.\nYayuk Basuki e Nicole Bradtke erano le detentrici del titolo, ma quest'anno non hanno partecipato.\nHelena Sukov\u00e1 e Nata\u0161a Zvereva hanno battuto in finale 6\u20131, 6\u20131 Elena Lichovceva e Ai Sugiyama."}
{"id": "2940230", "revid": "599013", "url": "https://it.wikipedia.org/wiki?curid=2940230", "title": "Madrid Open 1997", "text": "Il Madrid Open 1997 \u00e8 stato un torneo di tennis giocato sulla terra rossa. \u00c8 stata la 2\u00aa edizione del torneo, che fa parte della categoria Tier III nell'ambito del WTA Tour 1997. Si \u00e8 giocato a Madrid in Spagna, dal 19 al 24 maggio 1997.\nCampionesse.\nSingolare.\n Jana Novotn\u00e1 ha battuto in finale Monica Seles 7\u20135, 6\u20131\nDoppio.\n Mary Joe Fern\u00e1ndez / Arantxa S\u00e1nchez Vicario hanno battuto in finale In\u00e9s Gorrochategui / Irina Sp\u00eerlea 6\u20133, 6\u20132"}
{"id": "2940237", "revid": "287204", "url": "https://it.wikipedia.org/wiki?curid=2940237", "title": "Madrid Open 1997 - Singolare", "text": "Il singolare del Madrid Open 1997 \u00e8 stato un torneo di tennis facente parte del WTA Tour 1997.\nJana Novotn\u00e1 era la detentrice del titolo e ha battuto in finale 7\u20135, 6\u20131 Monica Seles.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940238", "revid": "251304", "url": "https://it.wikipedia.org/wiki?curid=2940238", "title": "Filippo Grimani (incrociatore ausiliario)", "text": "Il Filippo Grimani (poi Citt\u00e0 di Tripoli) \u00e8 stato un incrociatore ausiliario della Regia Marina ed una motonave mista italiana.\nStoria.\nCostruita nello Stabilimento Tecnico Triestino per la Societ\u00e0 di Navigazione San Marco insieme alla gemella \"Piero Foscari\" e completata nel giugno 1928, l'unit\u00e0 era originariamente una motonave mista da 3431 tonnellate di stazza lorda e 1964 tonnellate di stazza netta. Quattro stive della capienza di 2905 metri cubi permettevano una portata lorda di 2675 tonnellate, mentre nelle cabine potevano trovare posto in tutto 125 passeggeri. Due motori diesel FIAT della potenza complessiva di 4200 HP, consumando 13,2 tonnellate di carburante al giorno, azionavano due eliche, permettendo una velocit\u00e0 di 14,5 nodi (per altre fonti 16,5).\nIscritta con matricola 220 al Compartimento marittimo di Venezia, la nave apparteneva alla Societ\u00e0 di Navigazione San Marco, con sede a Venezia, poi confluita, il 4 aprile 1932, nella Compagnia Adriatica di Navigazione, che il 1\u00ba gennaio 1937 cambi\u00f2 nome in Adriatica Societ\u00e0 Anonima di Navigazione, sempre con sede a Venezia.\nNei primi anni trenta si progett\u00f2 di trasformare, in caso di guerra, \"Foscari\" e \"Grimani\" in portaerei di scorta, progetto che rimase comunque lettera morta.\nUtilizzata sulla linea n. 51 dall'Adriatico all'Egeo, il 22 ottobre 1937 la motonave venne trasferita sulla linea n. 54 Trieste-Venezia-Istanbul (\u00abespresso per la Turchia\u00bb), restandovi sino al 12 ottobre 1938. Tra tale data ed il 2 giugno 1940 la \"Grimani\" venne utilizzata su quasi tutte le linee che univano l'Adriatico al Medio Oriente, venendo in pi\u00f9 occasioni requisita da diversi Ministeri, che la utilizzarono per viaggi straordinari.\nAlle 13:33 del 26 agosto 1940 la \"Grimani\", in navigazione al largo di Durazzo, venne infruttuosamente attaccata dal sommergibile britannico \"Perseus\" con il lancio di due siluri, in posizione 41\u00b013' N e 18\u00b055' E.\nRequisita dalla Regia Marina a Brindisi il 23 luglio 1941, la motonave venne in pari data iscritta nel ruolo del Naviglio ausiliario dello Stato con matricola \"D 9\", classificata come incrociatore ausiliario. Armata con due cannoni da 102/45 mm e quattro mitragliere da 13,2 mm (per altre fonti da 20/65 mm) e provvista inoltre delle attrezzature per trasportare e posare 60 mine, l'unit\u00e0 venne adibita a compiti di scorta convogli.\nAlle 15:45 (ora inglese) del 27 febbraio 1943 i trasporti truppe \"Francesco Crispi\" e \"Rossini\", che il \"Grimani\", insieme alla vecchia torpediniera \"La Masa\" ed al \"MAS\" \"558\", stava scortando a Bastia, vennero attaccati poco fuori l'imboccatura di tale porto dal sommergibile britannico \"Torbay\": tale unit\u00e0, avvistato il convoglio alle 15:19 ad oltre 13.700 metri di distanza, lanci\u00f2 alle 15:45 \u2013 dopo che il \"Crispi\", scelto inizialmente come bersaglio, aveva modificato la rotta accostando di 4500 metri\u00a0\u2013 quattro siluri contro il \"Rossini\", senza colpirlo, e venendo poi sottoposta ad un contrattacco da parte della scorta, con il lancio di 14 bombe di profondit\u00e0.\nIn seguito all'annuncio dell'armistizio l'incrociatore ausiliario raggiunse Portoferraio, dove erano confluite molte altre unit\u00e0 (principalmente torpediniere e corvette) provenienti dai porti del Tirreno. Dopo la partenza di quasi tutte le torpediniere, la sera dell'11, alla volta di Palermo, il \"Grimani\" rimase nel porto elbano insieme alle torpediniere \"Impavido\" (bloccata da avarie alle macchine) ed \"Ardito\" (immobilizzata dai gravi danni riportati alcuni giorni prima a Bastia, in uno scontro con le truppe tedesche che avevano cercato d'impossessarsi di tale porto) nonch\u00e9 ai dragamine ausiliari \"Andrea Sgarallino\" ed \"Elbano Gasperi\". Il 18 (per altra fonte 16) settembre 1943, con la caduta dell'Elba, il \"Grimani\" venne catturato a Portoferraio dalle truppe tedesche (per altra fonte la cattura avvenne a Piombino il 17 settembre, ma si tratta probabilmente di un errore). \nIl 18 settembre l'unit\u00e0, sotto controllo tedesco ed insieme alla torpediniera \"Impavido\" pure catturata, lasci\u00f2 Portoferraio e rimorchi\u00f2 a Livorno la torpediniera \"Ardito\", anch'essa caduta in mano tedesca.\nRestituita all'Adriatica alle otto del mattino del 29 novembre 1943 nel porto di Genova (la formale derequisizione e radiazione dal ruolo del Naviglio ausiliario dello Stato venne poi dichiarata per le ore 24 dell'8 settembre 1943), la motonave venne posta in parziali condizioni di disarmo nel capoluogo ligure, restandovi per i mesi successivi.\nIl 28 maggio 1944, durante un bombardamento aereo ad opera di aerei della 15th USAAF sul porto di Genova (anche se l'obiettivo in realt\u00e0 era la stazione ferroviaria) terminato all'una del pomeriggio, la \"Grimani\", sulla quale erano state gi\u00e0 piazzate delle cariche esplosive per l'autoaffondamento, venne colpita da due bombe, una delle quali sfond\u00f2 il cielo della sala nautica e scoppi\u00f2 nei ponti sottostanti, mentre l'altra cadde sul molo investendo con la propria esplosione la murata di dritta della nave, distante due metri, provocando una falla di quattro-cinque metri, che si estendeva da lato a lato per tutta la larghezza della nave ed in lunghezza dalle ordinate 95 a 105, un metro sopra la linea di galleggiamento. Per ordine del capo d'armamento Albrizzi, che pot\u00e9 giungere sul posto solo dopo due ore a causa delle interruzioni nelle linee di comunicazione provocate dal bombardamento, il primo ufficiale della Grimani, Leonardo Gentile, avvis\u00f2 i pompieri, per estinguere le fiamme (delle bombe avevano colpito le casse di riserva della nafta, provocando un violento incendio a centro nave), ed il comando tedesco, per chiedere la rimozione delle cariche esplosive, che sarebbero potute scoppiare, da parte di genieri. I tentativi di estinguere l'incendio, ad opera, oltre che del primo ufficiale Gentile e del secondo ufficiale di macchina Pietro Porta, di due autopompe e di una barca pompa dei vigili del fuoco, ma rallentati dal timore che le mine per l'autoaffondamento potessero scoppiare, risultarono inizialmente inutili: due ore dopo la conclusione dell'attacco le fiamme, alimentate dalla nafta, avvolgevano il cassero centrale, i boccaporti delle stive n. 2 e n. 3, tutti i locali di prima classe, le cucine, il loro garruggetto di servizio e gli alloggi e depositi circostanti. Dopo ore di sforzi, tuttavia, verso le cinque del pomeriggio, grazie all'impiego dei sei idranti di grande portata, il fuoco inizi\u00f2 a recedere, ma la grande quantit\u00e0 di acqua riversata sulla motonave ne provoc\u00f2 un notevole sbandamento ed abbassamento sull'acqua, provocando cos\u00ec anche la sommersione dello squarcio sulla fiancata, inizialmente sopra la linea di galleggiamento, dal quale entr\u00f2 altra acqua. Dietro disposizione del comando tedesco, che aveva deciso, essendo la nave perduta, di estinguere le fiamme e poi condurla all'imboccatura del porto per affondarvela (ma che non aveva partecipato minimamente ai tentativi di circoscrivere l'incendio, eseguiti dai soli pompieri italiani, che vennero sollecitati ad accelerare tale lavoro), giunsero sul posto due rimorchiatori e degli operai dell'Ansaldo, che iniziarono a tagliare con la fiamma ossidrica le catene delle ancore, avvolte intorno alle bitte per resistere al maestrale. Era per\u00f2 ormai troppo tardi: alle 17:30 la \"Grimani\" ruppe gli ormeggi e, nonostante l'aletta antirollio fosse orientata contro il molo (e tesa a frenare lo sbandamento), si rovesci\u00f2, gradualmente ma con velocit\u00e0, sul lato sinistro, lasciando affiorare solo la zona centrale del cassero per un metro e mezzo.\nI lavori di recupero ebbero inizio nel 1946 ed il 30 giugno 1947 il relitto della motonave venne riportato in condizioni di galleggiabilit\u00e0. Valutata recuperabile, la \"Grimani\" venne riparata e reimmessa in servizio come nave mista nel 1948.\nNell'agosto 1957 la motonave venne ceduta alla Tirrenia di Navigazione S.p.A., che la ribattezz\u00f2 \"Citt\u00e0 di Tripoli\" e la impieg\u00f2 sulla rotta Livorno-Bastia-Porto Torres e Livorno-Portoferraio-Porto Torres, nonch\u00e9 per i collegamenti verso Tripoli. Posta in disarmo a Napoli nel febbraio 1970, l'anziana motonave venne infine demolita nel 1971."}
{"id": "2940240", "revid": "838137", "url": "https://it.wikipedia.org/wiki?curid=2940240", "title": "Madrid Open 1997 - Doppio", "text": "Il doppio del Madrid Open 1997 \u00e8 stato un torneo di tennis facente parte del WTA Tour 1997.\nJana Novotn\u00e1 e Arantxa S\u00e1nchez Vicario erano le detentrici del titolo, ma solo la S\u00e1nchez Vicario ha partecipato in coppia con Mary Joe Fern\u00e1ndez.\nLa Fern\u00e1ndez e la S\u00e1nchez Vicario hanno battuto in finale 6\u20133, 6\u20132 In\u00e9s Gorrochategui e Irina Sp\u00eerlea.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2940241", "revid": "287204", "url": "https://it.wikipedia.org/wiki?curid=2940241", "title": "Charango (album)", "text": ""}
{"id": "2940242", "revid": "1494169", "url": "https://it.wikipedia.org/wiki?curid=2940242", "title": "Charango (disambigua)", "text": ""}
{"id": "2940243", "revid": "287204", "url": "https://it.wikipedia.org/wiki?curid=2940243", "title": "Locomotiva FNM 240", "text": "Le locomotive gruppo 240 delle Ferrovie Nord Milano erano un gruppo di locotender di rodiggio D, progettate per la trazione di convogli merci sulle linee sociali.\nStoria.\nAgli inizi del XX secolo, l'aumento del traffico sulle linee delle Ferrovie Nord Milano rese necessaria l'acquisizione di locomotive pi\u00f9 moderne, che sostituissero le macchine di prima generazione.\nDopo aver introdotto delle locomotive 2\u2019B per i treni passeggeri, l'amministrazione ferroviaria decise di acquistare per il traffico merci delle macchine di rodiggio D con elevata massa aderente, cos\u00ec da massimizzare la capacit\u00e0 di trazione.\nNel 1907 entrarono in servizio le prime quattro unit\u00e0, numerate da 401 a 404 e costruite dagli Ateliers St. Leonard di Liegi; le macchine si rivelarono estremamente soddisfacenti, e pertanto vennero replicate l'anno successivo in ulteriori cinque unit\u00e0 (405 \u00f7 409) costruite dalla Ateliers de construction de La Meuse.\nVisto il successo di tali macchine sulla rete FNM, nel 1912 la Societ\u00e0 Anonima per le Ferrovie della Brianza Centrale (FBC), esercente la linea Monza-Molteno, fece costruire alla Henschel due unit\u00e0 analoghe, numerandole 11 e 12; tuttavia queste si rivelarono inadatte per le esigenze della linea briantea, dal traffico molto pi\u00f9 ridotto, e cos\u00ec dopo pochi mesi vennero vendute alle FNM, presso le quali ottennero i numeri 410 e 411, completando la dotazione del gruppo.\nIntorno al 1940 le FNM introdussero un nuovo sistema di numerazione del parco motore, e le locomotive 401 \u00f7 411 vennero riclassificate nel gruppo 240, con numeri progressivi da 01 a 11; sempre nel 1940, stante il progressivo estendersi dell'elettrificazione, le unit\u00e0 03 e 04 furono vendute alla Societ\u00e0 Ferrovia Biella Novara (SFBN).\nLe unit\u00e0 restanti fecero servizio sulle FNM fino al 1951, quando con il completamento dell'elettrificazione il parco di macchine a vapore era divenuto sovrabbondante. Alcune unit\u00e0 furono subito demolite, altre vendute alla Fornicoke ed utilizzate sui raccordi ferroviari di San Giuseppe di Cairo, altre ancora alla societ\u00e0 Emilio Astengo per i servizi nel Porto di Savona, fino ai primi anni settanta.\nFra queste ultime, la 240-05 venne conservata e in seguito, nel 1981, riacquistata dalle FNM; nel 1997 venne restaurata, e da allora viene utilizzata per treni storici e rievocativi.\nCaratteristiche.\nSi trattava di locotender di rodiggio D, con due cilindri a semplice espansione, con distribuzione Walschaerts."}
{"id": "2940247", "revid": "253269", "url": "https://it.wikipedia.org/wiki?curid=2940247", "title": "Alexis Smith", "text": "Biografia.\nNativa di Penticton, nella provincia canadese della Columbia Britannica, Alexis Smith crebbe a Los Angeles, dove studi\u00f2 pianoforte, danza e recitazione e, all'et\u00e0 di 13 anni, si esib\u00ec come ballerina in una rappresentazione della \"Carmen\" andata in scena all'Hollywood Bowl. Frequent\u00f2 poi la \"Hollywood High School\" e si iscrisse successivamente ai corsi di arte drammatica del \"Los Angeles City College\", dove venne notata da un talent scout della Warner Brothers che le procur\u00f2 un provino.\nAlta, attraente ed elegante, la Smith debutt\u00f2 in un piccolo ruolo non accreditato nella commedia \"La signora dai capelli rossi\" (1940) e apparve successivamente accanto a Errol Flynn in due pellicole, \"Bombardieri in picchiata\" (1941) di Michael Curtiz e \"Il sentiero della gloria\" (1942) di Raoul Walsh. Durante gli anni quaranta, l'attrice conquist\u00f2 il successo in qualit\u00e0 di protagonista in pellicole di svariato genere, senza per\u00f2 diventare una diva di prim'ordine.\nTra i suoi ruoli migliori, quello di Florence Creighton nel melodramma \"Il fiore che non colsi\" (1943), e le partecipazioni a due popolari biografie musicali di celebri compositori, \"Rapsodia in blu\" (1945), sulla figura di George Gershwin e \"Notte e d\u00ec\" (1946), storia romanzata e celebrativa del talento di Cole Porter. Fu egualmente efficace sia nella commedia, come in \"\u00c8 arrivato lo sposo\" (1951) di Frank Capra, sia nel genere western, con i ruoli in \"Duello a San Antonio\" (1945), ancora accanto a Errol Flynn (in cui l'attrice cant\u00f2 una speciale versione della popolare ballata \"Some Sunday Morning\"), e \"Il ranch delle tre campane\" (1949), come nel \"noir\", dove fu partner di Humphrey Bogart in \"Nebbie\" (1945) e \"La seconda signora Carroll\" (1947), e di William Holden in \"Furore sulla citt\u00e0\" (1952) di William Dieterle.\nDopo la met\u00e0 degli anni cinquanta, la Smith apparve ancora in due commedie leggere, \"Giacomo il bello\" (1957) al fianco di Bob Hope, e \"La tentazione del signor Smith\" (1958) di Blake Edwards, e in ruolo drammatico in \"I segreti di Filadelfia\" (1959), accanto a Paul Newman, passando alla televisione e al teatro, trionfando a Broadway con il musical \"Follies\" di Stephen Sondheim, che nel 1972 le fece vincere il Tony Award quale miglior attrice di musical. Torn\u00f2 sul grande schermo solo negli anni settanta con alcuni interessanti ruoli, quali la miliardaria pluridivorziata in \"Una volta non basta\" (1975), la matura Cora Hallett nel thriller psicologico \"Quella strana ragazza che abita in fondo al viale\" (1976), e la beneamata zia Sarah Blue in \"Ultimo handicap\" (1978) di Martin Ritt.\nLa Smith ebbe un momento di rinnovata popolarit\u00e0 anche in televisione, con la partecipazione a sei episodi della serie \"Love Boat\" (1982-1985), e al ruolo di Jessica Montford in undici episodi del serial \"Dallas\", girati fra il 1984 e il 1990. Ottenne inoltre una nomination al premio Emmy Award nel 1990 per la sitcom \"Cin Cin\". L'ultima apparizione cinematografica dell'attrice risale invece al 1993, nel ruolo di Louisa van der Luyden, in \"L'et\u00e0 dell'innocenza\" (1993) di Martin Scorsese.\nVita privata.\nAlexis Smith spos\u00f2 nel 1944 il collega Craig Stevens, che aveva conosciuto nel 1941 sul set di \"Steel Against the Sky\" di A. Edward Sutherland. Il matrimonio dur\u00f2 fino alla morte dell'attrice, avvenuta per un tumore cerebrale."}
{"id": "2940256", "revid": "123359145", "url": "https://it.wikipedia.org/wiki?curid=2940256", "title": "Maximilian Daublebsky von Sterneck", "text": "Biografia.\nFiglio di un nobile piccolo feudatario in Carinzia e proprietario del Castello di Krastowitz (presso Klagenfurt), fu presto iniziato alla carriera militare di ufficiale nella marina militare austriaca; studi\u00f2 nelle migliori accademie navali d'Europa, a Zara, Portsmouth e Copenaghen, ove conobbe il padre di un suo futuro amico, Thorstein Egeberg Borchgrevink, norvegese.\nUscito dall'accademia reale di Copenaghen come guardiamarina, accompagn\u00f2 la flotta danese dell'ammiraglio Hans Birch Dahlerup in Messico con l'arciduca Massimiliano.\nPromosso capitano di corvetta e poi capitano di fregata, partecip\u00f2 alla battaglia di Lissa sotto Wilhelm von Tegetthoff, al comando della nave \"SMS Erzherzog Ferdinand Max\", e ordin\u00f2 lo speronamento della \"Re d'Italia\" facendola affondare. Poco prima dell'affondamento della corazzata italiana, Maximilian Daublesky von Sterneck, il comandante di quella austriaca, url\u00f2 in veneto al suo timoniere, Tommaso Penzo detto Ociai: \u00abDaghe dosso che la ciap\u00e8mo\u00bb. Di Tegetthoff fu invece la celebre frase a conclusione della battaglia: \u00abnavi di legno comandate da teste di ferro hanno sconfitto navi di ferro comandate da teste di legno\u00bb.\nDistintosi quindi a Lissa, fu promosso capitano di vascello e nel 1869 commodoro e comandante della base militare di Pola. Qui conobbe l'esploratore Johann Nepomuk Wilczek, e con questi fond\u00f2 a Pola un club, scalo obbligatorio ai navigatori europei dell'epoca. Di questo club fecero parte tra gli altri Julius von Payer, Carl Weyprecht, Felix von Bendemann e Carsten Egeberg Borchgrevink.\nNel 1883 Daublebsky von Sterneck venne promosso viceammiraglio e insignito dell'Ordine militare di Maria Teresa; divenne consigliere al ministero della marina austroungarico, all'epoca retto dal principe Alfredo di Montenuovo; condividendo con quest'ultimo la passione per le esplorazioni, fece concentrare la panoramica di von Montenuovo sulle esplorazioni che allora i russi con F\u00ebdor Petrovi\u010d Litke (Friedrich L\u00fctke) e Lavrentij Alekseevi\u010d Zagoskin stavano compiendo al Polo Nord e fece incaricare von Payer e Weyprecht di una massiccia spedizione al Polo Nord.\nFu inoltre patrono della Terra di Francesco Giuseppe e amico del botanico tedesco Hermann von Schlagintweit; si interess\u00f2 inoltre alla fallita spedizione di Karl Klaus von der Decken in Somalia, che avrebbe permesso all'Austria un ingresso tra le potenze colonialiste. A causa la sua mentalit\u00e0 liberale e in contrasto con la corte austriaca, fu allontanato da Vienna con lo stratagemma di una missione diplomatica a Stoccarda, dove si sarebbe dovuto incontrare con il generale svevo Wilhelm von Waldburg-Zeil e con il ministro degli esteri del W\u00fcrttemberg Franz Schenk von Stauffenberg. Al suo ritorno in Austria, deluso, si ritir\u00f2 nel suo castello di campagna presso Klagenfurt.\nVenne sepolto nella chiesa della Marina di Pola."}
{"id": "2940266", "revid": "767487", "url": "https://it.wikipedia.org/wiki?curid=2940266", "title": "Oktjabr'skij rajon (Oblast' autonoma ebraica)", "text": "L'Oktjabr'skij rajon () \u00e8 un rajon dell'Oblast' autonoma ebraica, nella Russia asiatica; il capoluogo \u00e8 Amurzet. Istituito nel 1934, ricopre una superficie di 6.400 chilometri quadrati e consta di una popolazione di circa 13.100 abitanti."}
{"id": "2940271", "revid": "287204", "url": "https://it.wikipedia.org/wiki?curid=2940271", "title": "Carinzia (provincia storica slovena)", "text": "La Carinzia (in sloveno \"Koro\u0161ka\") \u00e8 una delle 5 province storiche della Slovenia."}
{"id": "2940287", "revid": "1305772", "url": "https://it.wikipedia.org/wiki?curid=2940287", "title": "Chilmark", "text": ""}
{"id": "2940289", "revid": "31926907", "url": "https://it.wikipedia.org/wiki?curid=2940289", "title": "Distretto di Oktjabrsk", "text": ""}
{"id": "2940290", "revid": "31926911", "url": "https://it.wikipedia.org/wiki?curid=2940290", "title": "David Chiumiento", "text": ""}
{"id": "2940296", "revid": "767487", "url": "https://it.wikipedia.org/wiki?curid=2940296", "title": "Moldavia ai XX Giochi olimpici invernali", "text": "La Moldavia ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione di sei atleti."}
{"id": "2940305", "revid": "223320", "url": "https://it.wikipedia.org/wiki?curid=2940305", "title": "Teodoro Vandersturck", "text": ""}
{"id": "2940310", "revid": "547034", "url": "https://it.wikipedia.org/wiki?curid=2940310", "title": "Annunciazione (Filippino Lippi)", "text": "L'Annunciazione \u00e8 un dipinto a tempera su tavola (175x181 cm) di Filippino Lippi, databile al 1460 circa, poi 1472, e conservato nella Galleria dell'Accademia a Firenze.\nDescrizione e stile.\nL'opera \u00e8 una delle primissime attribuite a Filippino, che nel 1472, allora quindicenne, inizi\u00f2 a lavorare nella bottega di Sandro Botticelli.\nL\"'Annunciazione\" deriva da quella di Filippo Lippi all'Alte Pinakothek di Monaco di Baviera del 1450 circa, pure ambientata in una loggia aperta su un semplice giardino (l'\"hortus conclusus\") di gusto arcaizzante, dove Maria (la quale forma molto allungata per suggerire l'incorporeit\u00e0 e quindi la verginit\u00e0) in piedi riceve l'annuncio dall'Angelo appena atterrato, distraendola dalla lettura. A sinistra, come nell'opera del padre, appare un secondo angelo recante in mano un giglio bianco, lo stesso che tiene Gabriele, come offerta alla purezza della Vergine. In alto a sinistra si vede il Padre Eterno tra angeli che, con raggi dorati, invia la colomba dello Spirito Santo.\nBerenson attribu\u00ec la scena all'allievo di Lippi padre detto Maestro della Nativit\u00e0 di Castello, mentre Scharf per primo vi ravvis\u00f2 due mani distinte: lo sfondo e l'angelo sulla porta del Maestro della Nativit\u00e0 di Castello e l'angelo e la Madonna di Filippino, che avrebbe secondo questa ipotesi completato l'opera rimasta incompiuta nella bottega del padre. L'intervento di Filippino venne confermato dalla critica successiva (la datazione al 1472 \u00e8 di Salvini, poi confermata), la mano dell'altro pittore venne in seguito attribuita al Maestro di San Miniato e infine al Maestro della Nativit\u00e0 Johnson, con una datazione di questo primo intervento oscillante tra il 1460 e il 1472, appunto."}
{"id": "2940313", "revid": "2151451", "url": "https://it.wikipedia.org/wiki?curid=2940313", "title": "Coppa di Francia 1987-1988", "text": "La 71\u00aa edizione della Coppa di Francia, quella del 1987-1988, fu vinta dal Metz"}
{"id": "2940318", "revid": "339392", "url": "https://it.wikipedia.org/wiki?curid=2940318", "title": "Primorska", "text": ""}
{"id": "2940321", "revid": "76963", "url": "https://it.wikipedia.org/wiki?curid=2940321", "title": "Rika Izumi", "text": "Solo nel 2008, quando \u00e8 tornata a lavorare nel mondo della moda, ha ripreso il suo nome di nascita Izumi Rika, trascritto come \u6cc9\u91cc\u679c oppure \u6cc9\u91cc\u9999.\nCarriera.\nAttrice.\nIl suo primo ed unico ruolo da attrice co-protagonista \u00e8 stato, nel 2004, quello di Ami Mizuno/Sailor Mercury nella serie live action \"Bish\u014djo senshi Sailor Moon\", nella quale \u00e8 stata accreditata come Chisaki Hama. Negli speciali della serie, intitolati \"Act Zero\" e \"Special Act\", \u00e8 stata per\u00f2 accreditata con il nome di Rika, sebbene scritto con kanji diversi rispetto al suo nome di nascita (\u68a8\u83ef).\n\u00c8 stata identificata nel cast di altri tre film: \"The Go Master\" (2005), \"Clearness\" (2008) e \"Go Seigen\" (\"Five Restrictions\") (2008), e la sua attuale agenzia Sun Music Brain la colloca anche nel cast di un film di novembre 2007, intitolato \"Oh Kiyohara\".\nDopo la partecipazione al live action che l'ha resa famosa, la carriera di Rika ha subito una pausa di due anni, dedicati alla conclusione degli studi. Durante questo periodo, non sono apparse pi\u00f9 nuove foto o notizie dell'attrice, fin quando nel 2007 non \u00e8 stata accettata nel corso di laurea in letteratura dell'Universit\u00e0 Meiji, la stessa precedentemente frequentata dall'ex co-protagonista di \"Bish\u014djo senshi Sailor Moon\" Keiko Kitagawa. Fu allora che Reiko riprese anche la propria carriera.\nNel 2018 ha fatto parte del cast di \"Kuragehime\", dorama di Fuji Television ispirato all'omonima serie manga.\nCantante.\nA novembre del 2003, Rika ha pubblicato un singolo intitolato \"Koisuru Soldier\", contenente anche un'altra canzone chiamata \"Kanojo wa Ijiwaru\" (\"Nasty Girl\"). Il CD singolo \u00e8 stato pubblicato dall'etichetta discografica della sua agenzia e distribuito dalla Windsong.\nDopo la partecipazione a \"Pretty Guardian Sailor Moon\", \u00e8 stata la volta di un ulteriore CD singolo cantato nelle vesti di Ami Mizuno/Sailor Mercury e contenente due canzoni, \"Mi Amor\" (in spagnolo \"Amore Mio\") e \"Yakusoku\" (\u7d04\u675f, \"promessa\").\nModella.\nPrima di \"Pretty Guardian Sailor Moon\", l'unica apparizione televisiva di Rika \u00e8 avvenuta in uno speciale di idol del canale Sky PerfectTV Japan, intitolato \"Being Junior, Go!\". Successivamente \u00e8 comparsa come modella in diverse riviste quali \"Monthly De-View\" (inverno 2002-2003), \"Pichi Lemon\" (estate 2003), \"For Lillie\" (aprile 2003), \"Up-To-Boy\" (novembre 2003) e \"Melon\" (da luglio 2003 a giugno 2005). Ha posato nella copertina di tre edizioni consecutive della rivista \"Pure Pure\", chiamata anche \"Pure\u00b2\", indirizzata ad un pubblico di ragazzine adolescenti al di sotto dei 15 anni. Nelle pubblicazioni numero 17, 18 e 19 \u00e8 apparsa in foto insieme a diverse idol sue coetanee. Nel ruolo di Sailor Mercury, \u00e8 apparsa anche in alcuni scatti fotografici nella rivista \"BOMB!\", insieme alle colleghe Miyuu Sawai/Sailor Moon e Keiko Kitagawa/Sailor Mars.\nA giugno del 2008, Rika \u00e8 tornata nel mondo della moda dopo i due anni di pausa dovuti alla conclusione degli studi superiori. Appena tornata a calcare le scene, \u00e8 entrata nella Top 12 di una competizione di bellezza per ottenere il titolo di \"Pinky Princess\", su un numero totale di 5.427 partecipanti. Sebbene non abbia vinto la competizione, quest'ultima \u00e8 stata il nuovo motore propulsore per ridare avvio alla sua carriera.\nAttualmente, a partire dal 1\u00ba giugno 2008, \u00e8 sotto contratto con l'agenzia Sun Music Brain. Le prime sue nuove foto sono apparse nella pubblicazione di agosto 2008 della rivista \"Ray\", seguite poi da altre apparizioni nella medesima rivista. Altre fotografie sono state scattate, insieme a Miyuu Sawai, Keiko Kitagawa, Myu Azama ed Ayaka Komatsu alla festa del ventiduesimo compleanno di quest'ultima, interprete di Minako Aino/Sailor Venus in \"Bish\u014djo senshi Sailor Moon\". Le foto sono state postate sul blog della Komatsu il 7 agosto 2008. A dicembre dello stesso anno, Rika \u00e8 apparsa di nuovo in televisione per uno spot pubblicitario, come portavoce dei prodotti Nissin Food."}
{"id": "2940325", "revid": "386562", "url": "https://it.wikipedia.org/wiki?curid=2940325", "title": "Chisaki Hama", "text": ""}
{"id": "2940327", "revid": "386562", "url": "https://it.wikipedia.org/wiki?curid=2940327", "title": "Izumi Rika", "text": ""}
{"id": "2940331", "revid": "386562", "url": "https://it.wikipedia.org/wiki?curid=2940331", "title": "Hama Chisaki", "text": ""}
{"id": "2940332", "revid": "834", "url": "https://it.wikipedia.org/wiki?curid=2940332", "title": "Christina's House", "text": ""}
{"id": "2940333", "revid": "228587", "url": "https://it.wikipedia.org/wiki?curid=2940333", "title": "Church Hill", "text": ""}
{"id": "2940334", "revid": "1305772", "url": "https://it.wikipedia.org/wiki?curid=2940334", "title": "Lago Tana (incrociatore ausiliario)", "text": "Il Lago Tana \u00e8 stato un incrociatore ausiliario della Regia Marina, gi\u00e0 motonave da carico italiana.\nStoria.\nCostruita nei cantieri Tosi di Taranto tra il 1939 ed il 1940, insieme alla gemella \"Lago Zuai\", per la Societ\u00e0 anonima di Navigazione Eritrea (successivamente divenuta Esercizio Navigazione) con sede a Roma, la nave, iscritta con matricola 189 presso il Compartimento marittimo di Roma, era in origine una piccola motonave da carico da 783 tonnellate di stazza lorda, in grado di raggiungere i 15 nodi di velocit\u00e0.\nIl 28 giugno 1940, qualche settimana dopo l'ingresso dell'Italia nella seconda guerra mondiale, la \"Lago Tana\", da poco completata, fu tra le prime navi ad essere inviata in Libia per trasportarvi rifornimenti: salpata da Catania con un carico di 200 tonnellate di benzina in fusti, la motonave giunse a Tripoli il 29 giugno.\nIl 13 luglio 1940 la \"Lago Tana\" venne requisita dalla Regia Marina ed iscritta nel ruolo del naviglio ausiliario dello Stato come incrociatore ausiliario, con matricola \"D 22\". Armata con due cannoni da 100/47 mm, quattro mitragliere da 20/65 mm e due scaricabombe antisom per bombe di profondit\u00e0, la nave venne assegnata principalmente a compiti di scorta ai convogli. Al comando della nave fu designato il tenente di vascello di complemento Corrado Schinko (direttore di macchina era invece il capitano del Genio Navale G. Battista Origone).\nAlle 6.35 del 28 ottobre 1940 il \"Lago Tana\" salp\u00f2 da Brindisi diretto a Valona, di scorta, insieme alla vecchia torpediniera \"Giacomo Medici\", ad un convoglio composto dai piroscafi \"Argentina\" e \"Tagliamento\" e dalla motonave \"Citt\u00e0 di Trapani\": nonostante un probabile attacco da parte del sommergibile greco \"Papanikolis\" poco fuori Brindisi, il convoglio giunse a destinazione alle tre del pomeriggio dello stesso giorno.\nAssegnato alle \u00abForze Speciali\u00bb destinate ad un previsto sbarco a Corf\u00f9 (al quale avrebbero partecipato il reggimento di fanteria di Marina \u00abSan Marco\u00bb e la Divisione di fanteria \u00abBari\u00bb), il \"Lago Tana\" salp\u00f2 il 31 ottobre 1940 insieme al resto di tale forza (i vecchi cacciatorpediniere \"Mirabello\" e \"Riboty\", i vecchi incrociatori leggeri \"Bari\" e \"Taranto\", le anziane torpediniere \"Prestinari\", \"Castelfidardo\", \"Curtatone\", \"Calatafimi\", \"Monzambano\", \"Confienza\", \"Solferino\", \"Cantore\", \"Fabrizi\", \"Medici\", \"Stocco\", gli incrociatori ausiliari \"RAMB III\", \"Capitano Cecchi\" e \"Lago Zuai\", 4 MAS della XIII Flottiglia e tre navi cisterna classe Sesia \u2013 queste ultime con a bordo gli uomini del Reggimento \u00abSan Marco\u00bb, mentre la Divisione \u00abBari\u00bb, tenuta come riserva, si sarebbe imbarcata a Valona su quattro convogli di piroscafi e bragozzi \u2013), ma l'indomani l'operazione (che avrebbe dovuto avere luogo il 2 novembre e fruire anche dell'appoggio e della scorta degli incrociatori leggeri della IV e VII Divisione e dei relativi cacciatorpediniere) fu annullata e le navi sbarcarono le truppe a Valona.\nNel novembre 1940 il \"Lago Tana\" venne posto sotto il comando di \u00abMaritrafalba\u00bb (Comando superiore del traffico con l'Albania), venendo quindi impiegato, cos\u00ec come gli incrociatori ausiliari \"RAMB III\", \"Lago Zuai\" e \"Capitano Cecchi\", in missioni di scorta di convogli da e per l'Albania e la Grecia.\n Successivamente trasferita sulle rotte per il Nordafrica, la nave part\u00ec da Napoli il 25 gennaio 1941, scortando i piroscafi tedeschi \"Duisburg\" ed \"Ingo\", e, dopo una sosta a Palermo, ne ripart\u00ec alle sette del mattino del 26 gennaio (con arrivo a Tripoli previsto per le nove del 28): a Trapani il \"Lago Tana\" venne poi sostituito dall'incrociatore ausiliario \"Caralis\" (in successivi attacchi aerei e subacquei l'\"Ingo\" venne affondato ed il \"Duisburg\" riport\u00f2 gravi danni).\nIl 28 febbraio 1941 il \"Lago Tana\" scort\u00f2 la motonave cisterna \"Rondine\" da Palermo a Trapani e successivamente a Tripoli, completando la missione il 3 marzo.\nAlle 21.40 del 23 febbraio 1942 l'incrociatore ausiliario lasci\u00f2 Pantelleria per scortare a Lampedusa le motozattere tedesche \"F 152\", \"F 154\", \"F 156\" ed \"F 158\", provenienti da Palermo. Nonostante le condizioni meteomarine abbastanza buone (vento da sud con forza 2-3, mare forza 4), le motozattere, sovraccariche e non molto adatte a tenere il mare (anche perch\u00e9 nei giorni precedenti avevano subito vari danni a causa del mare mosso), dovettero invertire la rotta, rientrando a Pantelleria alle 23.55. Ripartite alle 10.10 del 24, le unit\u00e0 poterono infine arrivare a Lampedusa (le motozattere proseguirono, senza scorta, alla volta di Tripoli).\nIl 20 novembre 1942 la \"Lago Tana\", poco dopo essere ripartita da Pantelleria, dove si era brevemente trattenuta durante la navigazione da Trapani a Tripoli, venne attaccata, tra le 12.05 e le 12.35, da un gruppo di aerei angloamericani: centrata da un siluro, la nave, irreparabilmente danneggiata e con vittime tra l'equipaggio, venne abbandonata dal restante personale, che si mise in salvo sulle scialuppe. Sottoposta ad un secondo attacco aereo e nuovamente colpita intorno alle quattro del pomeriggio, la nave s'inabiss\u00f2 dopo il tramonto tra Pantelleria e Lampedusa, in posizione 36\u00b004' N e 12\u00b002' E.\nVi furono alla fine solo cinque sopravvissuti tra l'equipaggio dell'incrociatore ausiliario: tra i morti vi fu anche il comandante Schinko, poi tumulato presso il Sacrario di Cristo Re di Messina.\nNel corso della seconda guerra mondiale il \"Lago Tana\" aveva svolto complessivamente 273 missioni di guerra (176 di scorta, 50 di trasporto truppe e rifornimenti, 40 di trasferimento, 7 di altro tipo), percorrendo complessivamente 37.296 miglia (4040 ore di moto per un consumo totale di 699 tonnellate di nafta) e trascorrendo 116 giorni fuori servizio per lavori od altre ragioni."}
{"id": "2940338", "revid": "1305772", "url": "https://it.wikipedia.org/wiki?curid=2940338", "title": "City on Fire", "text": ""}
{"id": "2940341", "revid": "287204", "url": "https://it.wikipedia.org/wiki?curid=2940341", "title": "Erie BayHawks 2008-2009", "text": "La stagione 2008-09 degli Erie BayHawks fu la 1\u00aa nella NBA D-League per la franchigia.\nGli Erie BayHawks arrivarono terzi nella \"Central Division\" con un record di 27-23. Nei play-off persero il primo turno con i Colorado 14ers (0-1)."}
{"id": "2940342", "revid": "834", "url": "https://it.wikipedia.org/wiki?curid=2940342", "title": "City on Fire (film 1979)", "text": ""}
{"id": "2940356", "revid": "399", "url": "https://it.wikipedia.org/wiki?curid=2940356", "title": "Campionato sudafricano di Formula 1 1960", "text": "La stagione 1960 del Campionato sudafricano di Formula 1, fu la prima della serie. Part\u00ec il 1\u00ba gennaio e termin\u00f2 l'11 novembre, dopo 7 gare. Il campionato venne vinto da Syd van der Vyver che utilizz\u00f2 una Cooper-Alfa Romeo.\nRisultati e classifiche.\nClassifica Piloti.\nContano solo i tre migliori risultati. Per essere classificati bisogna competere in almeno tre gare, in due provincie diverse."}
{"id": "2940364", "revid": "438678", "url": "https://it.wikipedia.org/wiki?curid=2940364", "title": "Malformazione di Chiari", "text": ""}
{"id": "2940371", "revid": "6923", "url": "https://it.wikipedia.org/wiki?curid=2940371", "title": "Ateliers de construction de La Meuse", "text": "La Soci\u00e9t\u00e9 Anonyme des Ateliers de construction de La Meuse, nota semplicemente come La Meuse, \u00e8 un'azienda meccanica belga.\nFondata con il nome attuale nel 1872, l'azienda si concentr\u00f2 fino al 1949 sulla costruzione di locomotive a vapore per poi operare nel settore della meccanica avanzata.\nSettori di attivit\u00e0.\nCessata la produzione di locomotive a vapore, gli Ateliers de la Meuse operano prevalentemente nel mercato delle forniture per centrali nucleari e della meccanica avanzata con tecniche avanzate di trattamento dei materiali e costruzione di manufatti di grandi dimensioni.\nDella passata produzione restano tuttavia numerosi esemplari di locomotive conservati a scopi museali.\nStoria.\nLe origini dell'insediamento produttivo risalgono al sedicesimo secolo in relazione alla crescente attivit\u00e0 di lavorazione dei metalli consentita dalla disponibilit\u00e0 di carbone. Nel 1835 l'attivit\u00e0 di lavorazione si trasfer\u00ec a Liegi, acquisendo la denominazione corrente nel 1872 ad opera di Charles Marcellis, maestro di forgia.\nFra il 1888 e il 1949 l'azienda La Meuse costru\u00ec 5350 locomotive a vapore la maggior parte delle quali destinate a ferrovie industriali in Europa e in Brasile.\nCessata tale produzione, l'azienda prosegue nel settore delle caldaie e della meccanica in genere.\nDati aziendali.\nSotto la guida di Bill Collin, l'azienda impiega circa cento persone che operano su due siti per una superficie totale di 25.000 m\u00b2."}
{"id": "2940378", "revid": "149727", "url": "https://it.wikipedia.org/wiki?curid=2940378", "title": "Ateliers de Construction de La Meuse", "text": ""}
{"id": "2940379", "revid": "149727", "url": "https://it.wikipedia.org/wiki?curid=2940379", "title": "Societ\u00e9 Anonyme des Ateliers de Construction de La Meuse", "text": ""}
