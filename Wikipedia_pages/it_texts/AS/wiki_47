{"id": "2956022", "revid": "1005847", "url": "https://it.wikipedia.org/wiki?curid=2956022", "title": "Elezioni presidenziali in Romania del 2000", "text": "Le elezioni presidenziali in Romania del 2000 si tennero il 26 novembre (primo turno) e il 10 dicembre (ballottaggio).\nSi presentarono dodici candidati e si registr\u00f2 la vittoria di Ion Iliescu, appoggiato dal Partito della Democrazia Sociale di Romania, che al secondo turno sconfisse Corneliu Vadim Tudor, proposto dal Partito Grande Romania.\nIliescu, che aveva gi\u00e0 rivestito il ruolo di presidente della repubblica tra il 1990 e il 1996, si candidava per la quarta volta consecutiva. Fu, invece, la seconda volta per Corneliu Vadim Tudor, Gy\u00f6rgy Frunda e Petre Roman. Il capo di stato uscente Emil Constantinescu rinunci\u00f2 a concorrere per un nuovo mandato\nIl primo turno si tenne in concomitanza con le elezioni parlamentari, vinte dal centro-sinistra di Iliescu, che sostenne la formazione di un nuovo governo con a capo Adrian N\u0103stase.\nSistema elettorale.\nLe elezioni si svolsero secondo le disposizioni delle leggi 68/1992 (per il parlamento) e 69/1992 (per il presidente della repubblica) promulgate nel giugno 1992, che avevano regolato anche la precedenti tornate elettorali del 1992 e del 1996. Avevano diritto al voto i cittadini di almeno 18 anni di et\u00e0, mentre secondo l'art. 35 della costituzione per candidarsi alle camere erano necessari 23 anni (deputati) e 35 anni (senatori).\nRispetto al 1996 l'ordinanza d'urgenza 129/2000 del 30 giugno 2000 modific\u00f2 la soglia di sbarramento, portandola nel caso dei singoli partiti al 5% e nel caso delle coalizioni ad una tra l'8% e il 10%, variabile in funzione del numero dei partiti che costituivano la coalizione. Ad ognuno dei partiti delle minoranze etniche era garantito un rappresentante alla camera dei deputati a prescindere dalla soglia di sbarramento, a condizione che ottenessero un numero di voti pari o superiore al 5% del numero medio di voti per l'elezione di un deputato. Il voto prevedeva un sistema su base proporzionale, con l'elezione di un deputato ogni 70.000 abitanti e di un senatore ogni 160.000 abitanti.\nL'elezione del presidente della repubblica si svolgeva su due turni. Il ballottaggio tra i due candidati pi\u00f9 votati era previsto solamente nel caso in cui nessuno dei due avesse ottenuto il 50% + 1 dei voti al primo turno. Per candidarsi alla funzione di presidente della repubblica era necessario possedere la cittadinanza romena, aver compiuto 35 anni d'et\u00e0 (art. 35 della costituzione) e presentare all'Ufficio elettorale centrale le firme di almeno 100.000 sostenitori entro il 26 ottobre 2000.\nIl voto era previsto nell'intervallo orario tra le 7:00 e le 21:00.\nQuadro politico.\nLe precedenti elezioni presidenziali e parlamentari del 1996 furono vinte da Emil Constantinescu e da una coalizione di centro-destra chiamata Convenzione Democratica Romena (CDR), in cui le formazioni principali erano il Partito Nazionale Contadino Cristiano Democratico (PN\u021aCD) e il Partito Nazionale Liberale (PNL). Dal 1996 al 2000 si susseguirono tre esecutivi sostenuti dalla CDR e dai partner di governo del Partito Democratico (PD) e dell'Unione Democratica Magiara di Romania (UDMR) che, lungi dal risolvere gli annosi problemi del paese, furono bloccati da continui problemi di tenuta interna della coalizione e non riuscirono neanche a contenere il loro aggravamento. Pur avvicinatasi diplomaticamente agli stati occidentali, la Romania era avvolta nella spirale della crisi economica e occupazionale, causa di costanti scioperi e tentativi di rivolta sociale (come la mineriada del gennaio 1999), fattori appesantiti anche dalla dilagante corruzione della classe politica. \nLa difficile situazione economico-sociale acceler\u00f2 la rottura della CDR prima del 2000, anno di celebrazione di nuove elezioni locali, parlamentari e presidenziali. Il PNL lasci\u00f2 la CDR e partecip\u00f2 individualmente alle elezioni locali, mentre i partiti di opposizione beneficiarono del malcontento verso la coalizione di governo. La principale forza di centro-sinistra, il Partito della Democrazia Sociale di Romania (PDSR) di Ion Iliescu, infatti, fu chiaramente vincitrice delle elezioni amministrative dell'estate 2000, malgrado la sconfitta registrata a Bucarest contro l'esponente del PD Traian B\u0103sescu, nuovo sindaco della capitale. \nIl calo del tenore di vita e l'aumento della povert\u00e0, inoltre, furono causa di un crollo di fiducia nei partiti. Una percezione prettamente negativa del sistema politico da parte dei cittadini condusse ad un'omogeneizzazione dell'orizzonte ideologico dei partiti, il cui posizionamento sull'asse destra-sinistra non costituiva motivo di mobilitazione per l'elettorato, che chiedeva azioni immediate di contrasto alla crisi economica e non un confronto sul piano del pensiero politico. In tale contesto, mentre riconoscendo la sconfitta degli obiettivi della CDR Constantinescu annunci\u00f2 che non avrebbe concorso per un nuovo mandato, nella seconda parte del 2000 il paese vide la sorprendente crescita della forza ultranazionalista radicale del Partito Grande Romania (PRM) di Corneliu Vadim Tudor, che prometteva una tempestiva ed estrema soluzione a tutti i problemi della Romania. \nNel 2000, a ridosso delle elezioni parlamentari e presidenziali, il quadro politico era caratterizzato da un fronte di centro-destra frammentato e indebolito dalla scarsa azione di governo, da un centro-sinistra filosocialista trainato dalla figura paternalista di Ion Iliescu, ex presidente della repubblica (1990-1996) ed ex dirigente del Partito Comunista Rumeno, e dall'irruente crescita del linguaggio populista, estremista e xenofobo di Corneliu Vadim Tudor, figura di riferimento del PRM. \nCampagna elettorale.\nPartito della Democrazia Sociale di Romania.\nSconfitto alle elezioni del 1996, il PDSR ebbe a disposizione quattro anni per riorganizzarsi, riuscendo a sfruttare a proprio vantaggio l'insoddisfazione della popolazione contro il governo di centro-destra. Gi\u00e0 nell'estate 1999 aveva iniziato ad ampliare la propria base, stringendo protocolli di collaborazione con diverse formazioni politiche minori, con rappresentanze delle minoranze etniche e con associazioni civiche e sindacali. Nel corso della conferenza nazionale del 9 ottobre 1999 fu presentato il \"Rapporto politico per l'uscita della Romania dalla crisi\" (in rumeno: \"Raport politic pentru scoaterea Rom\u00e2niei din criz\u0103\"), che divenne il documento programmatico per le elezioni del 2000. Gli accordi pre-elettorali pi\u00f9 importanti furono siglati nel 2000. Il 25 febbraio il PDSR gett\u00f2 le basi per un'alleanza con il Partito Umanista Romeno (PUR) di Dan Voiculescu, che era finalizzata alla partecipazione su liste comuni alle elezioni parlamentari del 26 novembre e al sostegno congiunto a Ion Iliescu per l'incarico di presidente della repubblica. Nacque, quindi, il Polo della Democrazia Sociale di Romania. Dopo la vittoria alle elezioni amministrative di giugno, il 7 settembre il partito stipul\u00f2 un fondamentale accordo anche con il Partito Social Democratico Romeno (PSDR) di Alexandru Athanasiu. Il PSDR ader\u00ec alla coalizione del Polo della Democrazia Sociale di Romania e si impegn\u00f2 ad accettare la creazione di un gruppo parlamentare comune nel caso di vittoria alle elezioni, che avrebbe portato alla fusione tra i due partiti nella prima parte del 2001.\nIl 21 ottobre Iliescu present\u00f2 all'Ufficio elettorale centrale ben 1.200.000 firme a supporto della propria candidatura. Lo slogan per la campagna fu \u00abVicino alle persone, insieme a loro!\u00bb (\u00ab\"Aproape de oameni, \u00eempreun\u0103 cu ei!\"\u00bb).\nIl clima politico del 2000 favor\u00ec la risalita di Iliescu nei sondaggi (in estate era dato al 30%). Malgrado la sua palese vicinanza a politiche sociali ed economiche affini al comunismo, il leader del PDSR si riproponeva come \"salvatore\" della Romania dalla crisi, messaggio gi\u00e0 veicolato nelle sue precedenti campagne presidenziali a partire dal 1990. Iliescu si presentava all'elettorato come l'unica figura capace di garantire stabilit\u00e0 e giustizia sociale al paese in un momento di profondi cambiamenti sociali ed economici. Nel corso della campagna sottoline\u00f2 pi\u00f9 volte il bisogno di superare il disastro economico causato dalla CDR e porre urgente rimedio alla corruzione. Nei discorsi di Iliescu del 2000 apparvero riferimenti sull'esigenza di premiare le competenze, di rafforzare il percorso europeo della Romania e di dialogare con le forze moderate e le minoranze, rivelando un equilibrio e un progressismo che erano stati alieni alla precedente propaganda politica del partito. Lo stesso primo vicepresidente Adrian N\u0103stase si espose pubblicamente, affermando che la riforma del sistema economico verso un capitalismo funzionale era l'unica soluzione per lo sviluppo della Romania, dichiarazioni che mitigarono i timori dei paesi occidentali sul possibile ritorno al potere di un partito filocomunista. \nPartito Grande Romania.\nIl PRM aveva ottenuto il 6% alle elezioni locali del giugno 2000, ma le sue quote erano in crescita. L'avanzamento del partito fu dovuto principalmente alla figura del suo presidente, Corneliu Vadim Tudor, personaggio dal temperamento vulcanico ed irruente che, secondo alcuni analisti, possedeva un talento naturale per l'invettiva contro gli avversari politici. Nel corso delle sue frequenti apparizioni televisive sottoline\u00f2 il proprio ruolo messianico e si scagli\u00f2 regolarmente e platealmente contro tutti gli esponenti dei partiti tradizionali, trattati come nemici e ritenuti colpevoli di aver razziato il paese e averlo ridotto alla povert\u00e0. Tra gli altri, accus\u00f2 Constantinescu di intrattenere una relazione extraconiugale con l'attrice Rona Hartner, il primo ministro Is\u0103rescu di aver causato il fallimento dell'economia, Petre Roman di essere figlio di un agente segreto dell'Unione Sovietica. Tra le sue dichiarazioni pi\u00f9 eclatanti vi furono \u00abIl paese \u00e8 stato governato da dei gangster\u00bb e \u00abLa Romania pu\u00f2 essere governata solo con la mitragliatrice\u00bb. Fra i suoi progetti, aveva predisposto una lista di personalit\u00e0 che, in qualit\u00e0 di traditori della patria, sarebbero state liquidate non appena assunto il potere.\nIl leader del PRM present\u00f2 la propria candidatura all'Ufficio elettorale centrale il 24 ottobre, insieme alle firme di 437.000 sostenitori. Il motto scelto per la campagna fu \u00abIl presidente della Grande Romania\u00bb (\u00ab\"Pre\u0219edintele Rom\u00e2niei Mari\"\u00bb).\nIl PRM riprendeva vari dettami del nazionalismo dell'epoca di Ceau\u0219escu, mentre il discorso di Vadim Tudor era un mix di temi populisti di sinistra sul piano sociale e di elementi tratti dall'estrema destra, con accenti xenofobi, razzisti e violenti. Il PRM si rivolgeva agli ultranazionalisti, ai nazionalisti moderati (raccogliendo il favore di una cospicua parte dei votanti del defunto Partito dell'Unit\u00e0 della Nazione Romena) e, soprattutto, a quella fetta di elettorato che chiedeva azioni radicali dal punto di vista sociale. In tal modo il PRM si faceva collettore del voto di protesta della popolazione delusa dalla povert\u00e0 e dall'incapacit\u00e0 della classe politica di farvi fronte. A tal proposito il PRM prometteva punizioni esemplari per quanto riguardava la lotta alla corruzione e soluzioni immediate e non convenzionali per i problemi del paese.\nA partire dal settembre 2000 il leader del partito rafforz\u00f2 l'intensit\u00e0 dei suoi proclami. Di fronte agli elettori Vadim Tudor si impegnava a sradicare la criminalit\u00e0, la prostituzione e i trafficanti di droga; ad istituire un fondo contro la povert\u00e0 finanziato dal sequestro di ricchezze realizzate tramite frode; a mettere a processo le personalit\u00e0 accusate di tradimento della popolazione romena; a rimpatriare i depositi dei cittadini romeni presso le banche estere (circa 4 miliardi di dollari); a bloccare e rielaborare il processo di privatizzazione del fondo delle propriet\u00e0 statali; a sottoporre a referendum l'introduzione della pena di morte per i reati di pedofilia e omicidio di minori; ad istituire un comitato per l'indagine di attivit\u00e0 considerate antiromene e separatiste; ad espellere tutti i cittadini ritenuti essere coinvolti in operazioni di spionaggio; a ridurre il prezzo dei generi alimentari, delle medicine e delle forniture scolastiche; a combattere la microcriminalit\u00e0 attribuita ai rom con programmi di rieducazione specifici per tale etnia; a rafforzare l'autorit\u00e0 delle istituzioni romene nelle comunit\u00e0 ungheresi dei distretti di Covasna e Harghita; a riunire il paese alla Moldavia, al fine ricostituire il territorio della Grande Romania del periodo interbellico. Al centro del proprio modello nazionale il PRM avrebbe posto la chiesa, la scuola e l'esercito.\nSeppur palesemente antidemocratico e prossimo ad una visione dittatoriale, il messaggio di Vadim Tudor fece breccia nella popolazione, scalando i sondaggi. A due settimane dalla tornata elettorale, infatti, il leader del PRM era secondo. Sorprendentemente la pi\u00f9 grande fetta dei suoi elettori era costituita da giovani provenienti dal centro e dall'ovest del paese, categoria sociale tradizionalmente vicina al centro-destra liberale. Secondo gli osservatori i giovani erano stanchi di attendere il miglioramento delle proprie condizioni di vita ed erano pronti a votare PRM per punire le vecchie generazioni, che erano state incapaci di gestire efficacemente la transizione della Romania alla democrazia.\nCentro-destra moderato.\nL'intero fronte di centro-destra era screditato dai fallimenti della CDR, i cui aderenti originali del 1996 avevano abbandonato la coalizione, lasciando il Partito Nazionale Contadino Cristiano Democratico (PN\u021aCD) in una posizione di isolamento. I principali partiti moderati afferenti all'area del centro e del centro-destra non riuscirono a coalizzarsi, n\u00e9 a presentare un singolo candidato per la presidenza della repubblica, elemento che indebol\u00ec ulteriormente la loro forza. Nei mesi precedenti le tornate elettorali del novembre 2000 politologi, intellettuali, stampa liberale e associazioni indipendenti, come Alleanza Civica, lanciarono numerosi appelli invitando al dialogo le maggiori forze moderate, ma tali tentativi risultarono fallimentari.\nConvenzione Democratica Romena.\nRiconoscendo la tumultuosa e poco fruttuosa esperienza di governo della forza che lo sosteneva, il 17 luglio 2000 il capo di stato uscente Emil Constantinescu annunci\u00f2 in un messaggio televisivo alla popolazione che non si sarebbe candidato per un secondo mandato. Il presidente in carica si dichiar\u00f2 sconfitto dal sistema e dalle strutture di potere che regolavano la vita politica ed economica del paese, con un riferimento all'influente ruolo ancora giocato nella Romania democratica dagli ex dirigenti della Securitate e del regime comunista e dai loro protetti. Constantinescu afferm\u00f2 di volersi ritirare per evitare ogni contatto con la classe politica dell'epoca, che riteneva degradata e mossa esclusivamente da interessi personali, e per poter canalizzare i propri sforzi della parte finale di mandato nel sostegno al governo Is\u0103rescu, in carica dal dicembre 1999. \nLa figura del primo ministro, l'indipendente Mugur Is\u0103rescu, economista ed ex direttore della Banca nazionale della Romania (BNR), godeva dell'apprezzamento, oltre che di Constantinescu, anche di una parte dell'elettorato della CDR, per essere stato il primo premier in grado di portare ad una timida risalita del PIL e ad avviare una certa riforma dell'economia. \nOltre a studiare la designazione di un nome per la presidenza della repubblica, nell'agosto 2000 il PN\u021aCD ricostitu\u00ec la coalizione, ridenominata Convenzione Democratica Romena 2000, coinvolgendo varie forze minori: Federazione Ecologista di Romania, Unione delle Forze di Destra, Alleanza Nazionale Cristiano Democratica e Partito dei Moldavi di Romania. Gli alleati del PN\u021aCD, tuttavia, furono quasi invisibili nel discorso elettorale della CDR, che rimaneva un prodotto del suo partito principale, che subiva le antipatie dell'elettorato a causa del fallimento delle sue politiche e dell'incompetenza della sua classe dirigente, punti deboli sottolineati, oltre che dall'opposizione di centro-sinistra, anche da parte degli alleati di governo PNL e PD. \nIn mancanza di un nome credibile per la presidenza della repubblica tra le proprie file, la CDR fin\u00ec per sostenere Mugur Is\u0103rescu, che l'11 ottobre aveva annunciato la propria candidatura da indipendente. Nell'autunno 2000, inoltre, nel centro-destra tenne banco un dibattito sulla convenienza di avere due candidati separati, Is\u0103rescu e Theodor Stolojan, che si rivolgevano allo stesso tipo di elettorato, con il rischio di favorire la dispersione del voto. Malgrado alcuni confortanti sondaggi pubblicati nel novembre 2000 in favore di Is\u0103rescu, Stolojan era considerato il nome pi\u00f9 forte e adatto per la corsa alla presidenza, ma nessuno dei due rinunci\u00f2 alla candidatura. \nIl 23 ottobre Is\u0103rescu si registr\u00f2 presso l'Ufficio elettorale centrale, presentando 730.000 firme e lo slogan \u00abIs\u0103rescu presidente, il passo avanti\u00bb (\u00ab\"Is\u0103rescu pre\u0219edinte, pasul \u00eenainte\"\u00bb). Nel proprio programma adott\u00f2 una posizione chiaramente liberale, sottolineando la necessit\u00e0 di continuare il percorso delle privatizzazioni e di realizzare la riforma delle istituzioni pubbliche e finanziarie. Si tratt\u00f2, tuttavia, di un discorso tecnico, distante dal linguaggio della maggior parte della popolazione, mentre Corneliu Vadim Tudor accusava Is\u0103rescu di essere stato il colpevole dei recenti crac finanziari che avevano sconvolto il paese, come i fallimenti di FNI e Bancorex. \nAl fine di evitare riflessi negativi in termini elettorali, causati da un'eventuale associazione del suo nome a quello della CDR, Is\u0103rescu condusse una campagna elettorale completamente slegata da quella della coalizione, sebbene egli fosse il primo ministro in carica e governasse con il sostegno di quest'ultima. Tale situazione, tuttavia, non giov\u00f2 alla CDR che, in assenza di un proprio esponente forte che la rappresentasse esplicitamente alle presidenziali, perse l'effetto traino da parte del proprio leader, nonch\u00e9 visibilit\u00e0 nei confronti dell'elettorato.\nAlcuni analisti politici, come Cozmin Gu\u0219\u0103 e l'editorialista di \"Ziarul Financiar\" Cristian Hostiuc, ritenevano che la candidatura di Is\u0103rescu, che si sovrapponeva a quella di Stolojan, fosse frutto di trame politiche, legate alla nomina di Is\u0103rescu a capo della BNR, volte a sparpagliare il voto degli elettori di centro-destra e permettere a Ion Iliescu di affrontare Corneliu Vadim Tudor al ballottaggio da favorito assoluto.\nPartito Nazionale Liberale.\nL'addio del PNL alla CDR nella primavera del 2000 fu uno dei motivi che portarono al disfacimento della coalizione. Il partito benefici\u00f2 dal distanziamento, nonostante avesse alcuni ministri nello stesso governo sostenuto da entrambe le forze, ottenendo alle elezioni amministrative risultati simili alla CDR, intorno al 7%. Era chiaro che il PNL avrebbe concorso individualmente anche alle parlamentari e alle presidenziali, accettando il rischio calcolato di andare all'opposizione di un eventuale governo PDSR.Nella primavera del 2000 l'associazione Iniziativa Social Liberale aveva caldeggiato per il nome dell'ex primo ministro Theodor Stolojan come candidato comune alla presidenza per PNL e Alleanza per la Romania (ApR). Stolojan si iscrisse al partito nell'estate del 2000 e sostenne immediatamente la fusione con ApR che, per\u00f2, non si concretizz\u00f2 per resistenze interne ad entrambi i gruppi. I dialoghi portati avanti tra luglio e agosto tra le due formazioni fallirono, specialmente, perch\u00e9 ApR proponeva il proprio leader Teodor Mele\u0219canu come candidato alla presidenza, richiesta ritenuta eccessiva dal PNL che si mostr\u00f2 titubante e, alla fine, prefer\u00ec sostenere un nome interno. \nL'influenza in seno alla dirigenza del PNL del pensiero dell'Iniziativa Social Liberale, organizzazione formata principalmente da intellettuali di sinistra, fu segno dell'avanzamento di una corrente interna pi\u00f9 aperta ad accogliere personalit\u00e0 meno sensibili al liberalismo intransigente. Il rischio di una svolta verso sinistra del PNL, per\u00f2, fu una delle cause che fecero fallire le trattative con il PN\u021aCD in merito alla rinascita di un progetto politico comune, nonostante il PNL avesse vagliato l'idea di appoggiare Stolojan per la presidenza della repubblica e Is\u0103rescu per la riconferma a primo ministro. Il congresso straordinario del PNL del 18 agosto 2000 deliber\u00f2 ufficialmente la candidatura alla presidenza della repubblica di Theodor Stolojan e assegn\u00f2 a Valeriu Stoica il compito di coordinarne la campagna elettorale. Nel mese di ottobre l'annuncio della candidatura di Is\u0103rescu fece naufragare definitivamente le possibilit\u00e0 di convergere su un candidato comune, malgrado i rischi di parcellizzazione per il fronte politico di centro-destra.\nStolojan fu il primo candidato a registrarsi all'Ufficio elettorale centrale, il 18 ottobre, presentando le firme di circa 500.000 sostenitori. Il suo slogan elettorale era \u00abDritto all'obiettivo!\u00bb (\u00ab\"Drept la \u021bint\u0103!\"\u00bb).La percezione dell'opinione pubblica riguardo Stolojan era quella di un tecnico, retaggio del suo precedente ruolo di primo ministro che, tra il 1991 e il 1992, aveva guidato da indipendente un governo sostenuto dalla forza di centro-sinistra del Fronte di Salvezza Nazionale. Stolojan, in ogni caso, gi\u00e0 in passato era stato propugnatore di idee affini al centro-sinistra. Nel 1996, infatti, aveva pubblicamente sostenuto Ion Iliescu alle elezioni presidenziali di quell'anno. Stolojan si presentava alle presidenziali del 2000 come una figura moderata, che si appellava al recupero dell'onest\u00e0 intellettuale, della competenza e della fiducia politica. Il suo programma, simile a quello di Is\u0103rescu, prometteva di risolvere i problemi del bilancio statale (all'epoca un terzo era utilizzato per coprire il debito estero, mentre un'altra consistente parte era spesa per ripianare i debiti delle aziende di stato) e orientare la spesa pubblica verso l'istruzione e la sanit\u00e0.\nPartito Democratico.\nUn ulteriore gruppo duramente colpito dagli effetti negativi della partecipazione al governo fu il Partito Democratico (PD) di Petre Roman, che nei sondaggi dell'estate era dato a non pi\u00f9 del 10% e mostrava una flessione negativa. Incapace di differenziarsi sul piano ideologico, malgrado fosse formalmente un gruppo di ispirazione socialdemocratica, il PD prepar\u00f2 un programma simile a quello degli altri partiti di centro-destra, mentre Roman conferm\u00f2 la propria candidatura alla presidenza nonostante le scarse chance di uscirne vincitore. Nel corso della campagna Roman si distinse per gli attacchi lanciati ad Iliescu, verso il quale covava un rancore risalente alla sua destituzione dall'incarico di primo ministro risalente al 1991.\nPetre Roman si iscrisse all'Ufficio elettorale centrale il 24 ottobre, allegando 500.000 firme. Lo slogan scelto per la campagna fu \u00abRoman per la Romania\u00bb (\u00ab\"Roman pentru Rom\u00e2nia\"\u00bb).\nAlleanza per la Romania.\nLa formazione condotta da Teodor Mele\u0219canu aveva ottenuto risultati confortanti alle elezioni locali del giugno 2000, circa il 7%. Alcuni scandali, tuttavia, come le dichiarazioni del controverso imprenditore Adrian Costea, arrestato in Francia e indagato per una serie di reati, che affermava di essere il principale artefice e finanziatore di ApR, fecero s\u00ec che il partito scadesse nei sondaggi sulle intenzioni di voto (da un picco del 14% al 6%).\nIl gruppo si autodefiniva un'alternativa moderata ai partiti principali, presentandosi come forza di centro-destra, malgrado ApR fosse nata nel 1997 come scissione del PDSR e Mele\u0219canu avesse supportato Iliescu alle elezioni del 1996. Nell'estate il partito prov\u00f2 un avvicinamento al PNL, unione patrocinata anche da Theodor Stolojan, ma le negoziazioni per una fusione o per la designazione di un candidato comune non si concretizzarono ed entrambe le forze concorsero individualmente.\nMele\u0219canu present\u00f2 la propria candidatura all'Ufficio elettorale centrale il 23 ottobre 2000 (500.000 firme presentate e 408.000 ammesse) e il motto \u00abIl tuo futuro \u00e8 la mia preoccupazione\u00bb (\u00ab\"Viitorul t\u0103u e grija mea\"\u00bb).\nAltri candidati.\nLe altre personalit\u00e0 politiche che si presentarono per la corsa elettorale furono:\nPrimo turno e ballottaggio.\nAl primo turno Iliescu ottenne il 36%, contro il 28% di Vadim Tudor, mentre Stolojan, terzo, seguiva con appena l'11%. L'exploit del PRM sorprese gli osservatori, specialmente perch\u00e9 il suo candidato aveva ottenuto risultati importanti in Transilvania, nelle zone urbane e fra i giovani, categorie che nel 1996 avevano votato per la CDR.\nI rappresentanti del PDSR provarono a spiegare il voto ritenendolo frutto di decisioni individuali dettate da fattori emotivi o da ragioni di protesta contro il sistema. Il leader del PRM, di contro, lo interpret\u00f2 come segnale della volont\u00e0 popolare, stanca delle imposture della classe politica, e invit\u00f2 Iliescu a farsi da parte.\nL'ascesa del PRM, tuttavia, preoccup\u00f2 larga parte della societ\u00e0 civile, dei partiti e della stampa moderata, che ritenevano un eventuale successo di Vadim Tudor un disastro per il futuro del paese, a causa del pericolo di avere un presidente giustizialista, xenofobo ed estremista. Le istituzioni europee, in particolare, non avrebbero accettato derive autoritarie e avrebbero bloccato ogni negoziazione con la Romania per l'accesso del paese all'Unione europea. A tal riguardo le ambasciate straniere a Bucarest rimasero chiuse nei giorni precedenti il voto del secondo turno. Persino la chiesa ortodossa invit\u00f2 ad isolare gli estremismi, malgrado la propaganda politica di Vadim Tudor la ponesse al centro dei propri valori nazionali.\nIl contesto fece s\u00ec che la stampa e i partiti moderati si coalizzassero, a prescindere dall'orientamento politico, mostrando la loro totale contrariet\u00e0 alle strategie del presidente del PRM. La quasi totalit\u00e0 dei giornali si schier\u00f2 al fianco di Iliescu per fermare l'avanzata di Vadim Tudor. Nei giorni precedenti il voto la stampa pubblic\u00f2 diverse notizie volte a screditarlo, ad esempio, smontando la sua immagine di fervente cristiano ortodosso e rivelando dettagli sui suoi legami con la Securitate.\nIl 28 novembre l'ufficio esecutivo del PDSR invit\u00f2 gli attori sociali che si opponevano al PRM a siglare un memorandum per la difesa della democrazia. Il 29 novembre PNL e PD, pur ideologicamente e storicamente avversari di Iliescu, annunciarono il loro sostegno al rappresentante del PDSR al ballottaggio. Il 7 dicembre Alleanza Civica organizz\u00f2 a Bucarest una marcia pubblica contro l'ascesa degli estremismi.\nCavalcando la generale ondata d'indignazione, Iliescu rifiut\u00f2 ogni dibattito con il suo avversario ed escluse a priori un'eventuale alleanza parlamentare con il PRM per la formazione del nuovo governo. Il leader del PDSR ribad\u00ec di essere l'unico simbolo di garanzia per la stabilit\u00e0 e la preservazione della democrazia, mentre Vadim Tudor rimproverava Iliescu di essere una marionetta al servizio della Russia e un traditore della patria. Il candidato del PRM afferm\u00f2 che l'isolamento del suo partito, voluto da stampa e avversari politici, era parte di un complotto ordito dal nuovo ordine mondiale e dalle potenze straniere contro la sua persona.\nA pochi giorni dal ballottaggio, mentre il mondo politico si mobilit\u00f2 contro l'esponente del PRM, il dubbio dei partiti moderati era su chi sarebbe andato il voto degli elettori della CDR, tradizionalmente critici nei confronti di Iliescu e del suo orientamento politico, nonostante le rassicurazioni di questi, che aveva affermato che avrebbe rafforzato il dialogo con l'Europa e completato il percorso di transizione all'economia di mercato. Il messaggio di Vadim Tudor, in ogni caso, continu\u00f2 a fare proseliti. Il 10 dicembre, infatti, un sostenitore di Vadim Tudor lanci\u00f2 una boccetta d'inchiostro sul volto di Emil Constantinescu, che si era recato a votare.\nAl ballottaggio Iliescu consegu\u00ec quasi il 67%, conquistando un nuovo mandato presidenziale e placando i timori della societ\u00e0 civile. Il rappresentante del PDSR vinse in tutti i distretti tranne che in quello di Bistri\u021ba-N\u0103s\u0103ud, ottenendo quasi il 90% in quelli a maggioranza ungherese di Covasna e Harghita. Il voto massiccio degli studenti a Vadim Tudor, tuttavia, non poteva essere ignorato dalle elite politiche. Secondo il politologo Alina Mungiu Pippidi il fatto che un terzo degli elettori avesse optato per un candidato ultranazionalista era sintomo di quanto la societ\u00e0 romena fosse allo stremo.\nConseguenze.\nLa vittoria di Iliescu e la sua contrariet\u00e0 a formare un'alleanza di governo con il PRM favorirono lo sviluppo del dialogo tra le forze moderate di centro-sinistra e centro-destra per l'appoggio ad un nuovo esecutivo. Alle elezioni parlamentari del 26 novembre, infatti, il PDSR ottenne il 36%, insufficiente per garantirsi una maggioranza autonoma. Adrian N\u0103stase fu designato per il ruolo di primo ministro ma, per ottenere l'investitura e garantire la sopravvivenza del governo, fu costretto a richiedere l'appoggio parlamentare di PNL e UDMR. Sulla base di interessi comuni, quali lo sviluppo economico della Romania e l'integrazione alle strutture europee ed internazionali, il 27 dicembre fu firmato un protocollo d'intesa tra il PDSR e gli altri due partiti. In tal modo, si realizz\u00f2 un'alternanza di governo per la seconda volta nella storia della Romania democratica.\nLe camere si costituirono fra la seconda e la terza settimana di dicembre. Il 15 Valer Dorneanu fu indicato come presidente della camera dei deputati e il 18 Nicolae V\u0103c\u0103roiu come capo del senato. Iliescu prest\u00f2 giuramento il 21 dicembre, mentre il governo N\u0103stase assunse l'incarico il 28 dicembre. Presidente della repubblica e primo ministro misero in piedi un programma volto a conseguire la ripresa economica e favorire l'avvicinamento agli stati occidentali. Pur tra numerose difficolt\u00e0, quindi, fu avvertita come una necessit\u00e0 quella di allontanare il PDSR dall'immagine negativa di partito filocomunista riluttante ai cambiamenti socioeconomici. Nel giugno 2001 il partito si fuse con il PSDR e diede vita al Partito Social Democratico.\nCorneliu Vadim Tudor contest\u00f2 senza successo i risultati delle elezioni presidenziali alla Corte di giustizia dell'Unione europea, mentre il PRM and\u00f2 all'opposizione, pur avendo ottenuto il miglior risultato della sua storia (20% alle parlamentari).\nAlle legislative si registr\u00f2 anche il profondo insuccesso della CDR, che rimase sotto la soglia di sbarramento per le coalizioni, ottenendo il 5% a fronte del 10% necessario per entrare in parlamento. Lo sfaldamento del centro-destra fu causa delle politiche fallimentari dei precedenti quattro anni di governo, mentre il PN\u021aCD divenne un partito marginale per la vita politica e il PNL riusc\u00ec a sopravvivere (consegu\u00ec il 7%) solamente dopo aver preso le distanze dalla CDR."}
{"id": "2956023", "revid": "640277", "url": "https://it.wikipedia.org/wiki?curid=2956023", "title": "Madonna col Bambino (Cima da Conegliano Bologna)", "text": "La Madonna col Bambino della Pinacoteca Nazionale di Bologna \u00e8 un dipinto a olio su tavola (60,5x47,2\u00a0cm) di Cima da Conegliano databile 1495.\nNel Regno Unito esiste una copia di questo dipinto: Madonna col Bambino (Cima da Conegliano Holburne)."}
{"id": "2956024", "revid": "289648", "url": "https://it.wikipedia.org/wiki?curid=2956024", "title": "Chirurgo ortopedico", "text": ""}
{"id": "2956027", "revid": "7", "url": "https://it.wikipedia.org/wiki?curid=2956027", "title": "Serafino Fuscagni", "text": ""}
{"id": "2956040", "revid": "6923", "url": "https://it.wikipedia.org/wiki?curid=2956040", "title": "H\u00f4tel Guimard", "text": "L'H\u00f4tel Guimard \u00e8 stato un H\u00f4tel particulier fatto costruire, dalla famosa danzatrice francese Marie-Madeleine Guimard, fra il 1770 ed il 1773 al n. 9 di rue de la Chauss\u00e9e-d'Antin dall'architetto Claude-Nicolas Ledoux in stile neoclassico.\nStoria.\nEsso venne soprannominato \"Tempio di Tersicore\" facendo riferimento a M.lle Guimard (Tersicore era la Musa della danza). In esso vi era una scultura: \"Tersicore coronata da Apollo\", con dei bassorilievi della \"Musa della danza montata su un carro trainato da Amore circondato da baccanti e della fauna selvatica e seguita dalle grazie della coreografia\"\nSopra la porta d'ingresso era una sala da ballo con un soffitto dipinto da Taravel, pittore del re. Il teatro era un capolavoro di architettura, con una capienza di 500 posti, che faceva concorrenza all'Op\u00e9ra Garnier . \nVenne inaugurato l'8 dicembre 1772, ponendo fine agli spettacoli dati dell'H\u00f4tel Pantin.\nLa prima cena nell'H\u00f4tel venne vietata dall'arcivescovo di Parigi e M.lle Guimard fece portare ad un prete tutto il cibo che avrebbe dovuto essere servito agli ospiti, affinch\u00e9 fosse distribuito ai poveri.\nIn esso M.lle Guimard accolse, come cortigiana, il finanziere Jean-Joseph de Laborde, il vescovo di Taranto e molti altri importanti personaggi.\nIn una carriera, finora ad allora, di lusso senza pari, offriva tre cene a settimana, secondo Edmond de Goncourt: una per i pi\u00f9 grandi \"grands signours\" e quei personaggi che godevano della pi\u00f9 alta considerazione a Corte, una seconda a scrittori e artisti, che rivaleggiava con il salotto di Madame Geoffrin e una terza in cui erano invitate tutte le pi\u00f9 affascinanti e lascive giovani donne di Parigi.\nInvecchiando, M.lle Guimard vendette il suo H\u00f4tel in un modo molto particolare: organizz\u00f2 una lotteria vendendo 2.500 biglietti a 120 sterline l'uno. Il 25 maggio 1785, la contessa di Lau che ha vinto l'hotel con un unico biglietto, lo vendette 500.000 franchi al banchiere Jean-Fr\u00e9d\u00e9ric Perregaux.\nL'H\u00f4tel venne poi distrutto nel corso della ricostruzione di Parigi realizzata agli inizi del XIX secolo dal Barone Haussmann."}
{"id": "2956049", "revid": "1005847", "url": "https://it.wikipedia.org/wiki?curid=2956049", "title": "Corneliu Vadim Tudor", "text": "Fondatore e leader del Partito Grande Romania (PRM) dal 1991 al 2015. Raggiunse l'apice della carriera politica, quando giunse al 2\u00ba posto nel primo turno delle elezioni presidenziali del 2000, dove fu poi sconfitto nel secondo turno da Ion Iliescu.\nFu uno dei discepoli dello scrittore \"Eugen Barbu\". Famoso per il suo temperamento, burrascoso, irruento, nazionalista, retorico e xenofobo, spesso protagonista di attacchi politici e personali.\nBiografia.\nStudi.\nHa frequentato il Collegio Nazionale \"San Sava\" di Bucarest dove si \u00e8 laureato nel 1967. Nel 1971 ha ricevuto una seconda laurea presso la Facolt\u00e0 di Filosofia dell'Universit\u00e0 di Bucarest, con una tesi sulla sociologia della religione. Tra il 1978 ed il 1979 ha beneficiato del \"Premio Herder\" legato al mercato azionario internazionale, ottenuto dall'allora suo responsabile, lo scrittore Eugen Barbu. Infine a Vienna frequenta corsi di storia. \u00c8 stato sempre eletto senatore dal 1992 al 2008.\nAttivit\u00e0 politica.\nCandidato presidenziale della Romania.\nSi \u00e8 candidato per le elezioni presidenziali del 1996, classificandosi al 5\u00ba posto su 16 candidati.\nAlle elezioni presidenziali del 2000 raggiunse il secondo turno, dove ottenne il 33.17% dei voti.\nNel 2004 si era candidato alla presidenza della Romania, ottenendo il 12,57% dei voti.\nAlle elezioni presidenziali del 6 novembre 2009, candidatosi con il Partito Grande Romania, ottenne il voto di solo 540.380 rumeni, vale a dire il 5,56% degli elettori.\nNel 2014 per le elezioni presidenziali del 2 novembre. Secondo i risultati definitivi delle elezioni del 2 novembre 2014, ha ottenuto nel primo turno un totale di 349.416 voti su 9.723.232 totali, classificandosi 7\u00ba su 14 candidati, circa il 3,68% di tutti i voti validi espressi.\nMembro del Parlamento europeo.\nIl 7 giugno 2009 venne eletto al Parlamento europeo nella lista del Partito Grande Romania. Nel corso dei nove mesi della sua elezione, e fino al marzo 2010, partecipa a 15 su 37 incontri in \"seduta plenaria\", con una percentuale di presenze pari al 40.54%. Ci\u00f2 ha contribuito a porre la Romania ultima fra le nazioni rappresentate nel Parlamento europeo, con una presenza del 84.46%.\nIl 15 giugno 2013 si tenne una riunione straordinaria del Consiglio nazionale, a cui parteciparono i rappresentanti di 24 organizzazioni provinciali del Partito Grande Romania. In questa occasione, con una decisione quasi plebiscitaria, 116 voti a favore della rimozione e solo 9 contro, l'assemblea decise di rimuoverlo dalla presidenza del partito.\nIl 27 luglio 2013 fondatore del partito afferm\u00f2: \"\"L'unico presidente del PRM sono io\", ma venne comunque rimosso.\nLa Corte Giudiziaria di Bucarest stabil\u00ec tuttavia che l'eurodeputato Corneliu Vadim Tudor, per essere reintegrato come presidente del Partito Grande Romania dopo essere stato espulso dal partito, avrebbe dovuto essere sostituito da Gheorghe Funar.\nMorte.\nMuore il 14 settembre 2015 presso la Clinica di Malattie Cardiovascolari del Centro di emergenza dell'esercito, dove era stato trasportato a seguito di un attacco di cuore. La morte, secondo Mediafax, venne registrata alle ore 18:30.\nControversie.\nNei primi anni 80, in risposta ad un articolo del Rabbino \"Moses Rosen,\" Tudor scrisse una poesia opuscolo \"In difesa di Eminescu\"\", denunciando il ritorno dell'antisemitismo nella cultura romena e facendo riferimento ad alcune poesie antisemite di Mihai Eminescu. Ci\u00f2 suscit\u00f2 reazioni nella stampa internazionale dal \"Washington Post\" al \"Paris Match\". Gli intellettuali romeni si riunirono e protestarono, portando al ritiro del volume antisemita dei Saturnalia.\nNegli ultimi anni, escluse alcuni membri che avrebbero voluto cambiare la dottrina del Partito Grande Romania, tra cui: \"Corneliu Ciontu, Lia Olgu\u021ba Vasilescu, Daniela Buruian\u0103, Codrin Stefanescu, Anghel Stanciu Dorel Onac, Dan Claudiu Tanasescu\", poi, nel 2009, ritornato nel partito. Fu clamorosa la diffida di \"Ciontu Cornelius\", considerato uno dei leader pi\u00f9 affidabile del PMR. Fu cos\u00ec vicino che nel marzo 2005 Vadim Tudor si ritir\u00f2 dalla direzione del partito e la porse a Ciontu. Ma la sua guida dur\u00f2 meno di tre mesi. Nel giugno 2005 ritorn\u00f2 alla guida, mentre Ciontu fu costretto a lasciare sia la Presidenza che il partito. Vicepresidenti divennero Anghel Stanciu e dieci deputati. Nel 2011, secondo il giornale Cotidiaul del sito Puterea.ro, venne accusato di false dichiarazioni e di evasione fiscale.\nDichiarazioni razziste.\nNel corso del tempo, la sua \"filosofia\" contro i Rom assunse toni estremi. Il suo giornale \"\"Rom\u00e2nia Mare\", giunse persino a ritenere che fosse necessario sterminarli, insieme agli \"ebrei e gli ungheresi\"\".\nAmmende.\nIl Consiglio nazionale per la lotta alla discriminazione lo ha multato per 3.000 Leu perch\u00e9 defin\u00ec ripetutamente \"prostituta\" l'ex candidato per il parlamento Anca Carcu. Il 30 aprile 2014 il Tribunale di Bucarest decise per il pagamento di 1.000 Leu, a titolo di danni e per le due pubblicazioni di giudizio: tricolore e Romania Mare."}
{"id": "2956054", "revid": "741067", "url": "https://it.wikipedia.org/wiki?curid=2956054", "title": "H\u00e9l\u00e8ne Chanel", "text": "Biografia.\nAccreditata spesso con pseudonimi diversi: \"H\u00e9l\u00e8ne Chancel\", \"Helen Chanel\", \"Sheryll Morgan\", \"Helen Stoliaroff\" e anche col suo vero nome \"H\u00e9l\u00e8ne Stoliaroff\", \u00e8 ricordata prevalentemente per i ruoli ricoperti in film peplum e di ambientazione storica.\nTra i film al suo attivo, da ricordare \"Un dollaro di fifa\" (1960), suo debutto nel cinema italiano, girato accanto a Ugo Tognazzi - con cui ebbe a quel tempo una relazione sentimentale - e Walter Chiari, \"Maciste all'inferno\" (1962, con Kirk Morris e Vira Silenti), e \"Nel sole\" (1967, con Al Bano e Romina Power).\nDoppiata nelle distribuzioni per l'Italia da Luisella Visconti, ha avuto anche una breve carriera come interprete di fotoromanzi, comparendo in una storia della casa editrice Lancio (\"Operazione Virginia\", su \"Jacques Douglas\" n. 27 del dicembre 1967)"}
{"id": "2956055", "revid": "484362", "url": "https://it.wikipedia.org/wiki?curid=2956055", "title": "Imperatori d'Occidente", "text": ""}
{"id": "2956062", "revid": "6923", "url": "https://it.wikipedia.org/wiki?curid=2956062", "title": "Yusuf al-'Azma", "text": "Biografia.\nY\u016bsuf al-\u02bfAzma (), o Yusuf al-\u02bfAzmeh, Yousef Al-Azama, Yusuf Al-Azmeh, Yousef Al-Azmeh, nacque nel vecchio quartiere damasceno di al-Sh\u0101gh\u016br. Suo padre era funzionario dell'Ufficio delle Finanze della citt\u00e0 di Homs e sua madre, Leila Sherbaji, apparteneva a una grande famiglia di Damasco. Nel 1906 Y\u016bsuf al-\u02bfAzma consegu\u00ec il suo diploma all'Accademia militare ottomana d'Istanbul. Generale ottomano durante la Prima guerra mondiale.\nNel 1920, avendo la Societ\u00e0 delle Nazioni accordato un Mandato ai francesi in Siria (grazie ai segretissimi Accordi Sykes-Picot in cui Regno Unito e Francia avevano deciso di spartirsi i territori ottomani, vanificando tutte le promesse fatte precedentemente agli arabi d'indipendenza) il generale Gouraud lanci\u00f2 un ultimatum contro il governo siriano, imponendogli che le armi fossero deposte.\nNon potendo resistere ai superiori mezzi francesi, la Siria accett\u00f2 suo malgrado di porsi sotto il controllo francese, ma Y\u016bsuf al-\u02bfAzma rifiut\u00f2 quella decisione pragmatica ma disfattista e form\u00f2 un esercito di suoi partigiani. Stimato forte di 5000 effettivi, quell'esercito accolse ogni volontario, ivi compresi i beduini. Y\u016bsuf al-\u02bfAzma sapeva bene che non avrebbe potuto sconfiggere i francesi con quella forza, ma col suo agire volle sottolineare che i siriani non avrebbero mai dovuto accettare supinamente un mandato sul loro paese.\nIl 24 luglio 1920 Y\u016bsuf al-\u02bfAzma lasci\u00f2 Damasco per Kh\u0101n Maysal\u016bn, ove egli condusse la sua eroica ma disperata battaglia contro le forze francesi del generale Gouraud, trovando la morte nel combattimento, che permise alle forze francesi di entrare a Damasco il 25 luglio 1920. Y\u016bsuf al-\u02bfAzma \u00e8 considerato un eroe nazionale in Siria e una sua statua si erge a Damasco, mentre numerose vie nel Paese portano il suo nome in segno di omaggio postumo."}
{"id": "2956066", "revid": "2048388", "url": "https://it.wikipedia.org/wiki?curid=2956066", "title": "Campionati del mondo di triathlon del 1992", "text": "I Campionati del mondo di triathlon del 1992 (IV edizione) si sono tenuti a Huntsville, Canada in data 12 settembre 1992.\nTra gli uomini ha vinto il britannico Simon Lessing, mentre la gara femminile \u00e8 andata all'australiana Michellie Jones.\nLa gara \"junior\" ha visto trionfare il britannico Spencer Smith e la tedesca Sonja Oberem."}
{"id": "2956068", "revid": "921302", "url": "https://it.wikipedia.org/wiki?curid=2956068", "title": "A Profesionalna Futbolna Grupa 2000-2001", "text": "L'edizione 2000-2001 della A Profesionalna Futbolna Grupa vide la vittoria finale del Levski Sofia.\nCapocannoniere del torneo fu Georgi Aleksandrov Ivanov del Levski Sofia con 22 reti."}
{"id": "2956076", "revid": "117490188", "url": "https://it.wikipedia.org/wiki?curid=2956076", "title": "Antoglia", "text": "Antoglia \u00e8 una frazione del comune di Villa Castelli (distante 3\u00a0km) in provincia di Brindisi.\nDista da Francavilla Fontana d 10\u00a0km e Grottaglie distante 7\u00a0km (in provincia di Taranto) e attraversata dal Canale Reale.\nStoria.\nLa storia del piccolo borgo \u00e8 concentrata intorno a una masseria, la Masseria Antoglia\".\nLa masseria fu ristrutturata e adibita a fortificazione costruendo una torre merlata dal principe Giovanni Antonio Orsini Del Balzo, nel XV secolo e protetta da alte mura di corte. La masseria, poi passa a Giacomo dell'Antoglietta barone di Monteiasi (da cui il nome Antuglia). \nLa masseria insieme alla fortezza medievale di Monte Castelli, divenne feudo della famiglia Imperiali, che la trasform\u00f2 in residenza estiva e impiantando nel territorio una stazione per l'allevamento di cavalli di razza murgese.\nMorto nel 1782 senza eredi Michele Imperiali, il duca di Monteiasi Gioacchino Ungaro, discendente di Giacomo dell'Antoglietta, acquista la propriet\u00e0 nell'anno 1792; acquista le masserie \"Pezza della Corte\" e Antoglia, insieme alla vasta zona dei \"Castelli\". I terreni vennero concessi in piccoli lotti ai braccianti dei paesi vicini e creando un consistente nucleo abitato intorno al castello sorto sull'antica fortificazione, che fu ristrutturato ed adibito a palazzo ducale.. La masseria/castello \u00e8 ampliata nel corso del XVIII secolo con la costruzione di stalle indipendenti, di una porta nuova, di una villa rustica, divenendo una contrada.\nIn seguito alla delibera della Camera dei deputati del Regno d'Italia in data 25 maggio del 1923 parte ufficialmente l'iter per l'indipendenza di Villa Castelli dal comune di Francavilla Fontana. I residenti di Monte Fellone e di Specchia Tarantina, oggi frazioni del comune di Martina Franca, e di Mannara (frazione che tuttora segna il confine con Grottaglie) permisero di raggiungere la quota di 4000 votanti. L'istituzione del comune di Villa Castelli, di cui Antoglia costituisce la frazione meridionale, fu ufficializzata nel 1926 con la consegna dello stemma araldico comunale.\nEventi.\nGli eventi culturali e religiosi si concentrano soprattutto nel periodo estivo.\nGeografia fisica.\nClima.\nNella tabella sottostante sono riportati i valori medi che si registrano a Villa Castelli.\nEconomia.\nL'economia si basa in maniera equilibrata su agricoltura e allevamento\nRisorse Boschive:\nSettore Primario:\nTurismo: \nCucina tipica.\nLa cucina \u00e8 basata su pietanze della tradizione contadina della Cucina pugliese."}
{"id": "2956079", "revid": "110157", "url": "https://it.wikipedia.org/wiki?curid=2956079", "title": "Passo di Fregarolo", "text": "Il passo di Fregarolo \u00e8 un passo secondario che collega l'alta val d'Aveto con l'alta val Trebbia tra le frazioni di Casoni di Fontanigorda e di Cabanne di Rezzoaglio sul versante padano della citt\u00e0 metropolitana di Genova."}
{"id": "2956080", "revid": "113757", "url": "https://it.wikipedia.org/wiki?curid=2956080", "title": "Passo la Forcella", "text": ""}
{"id": "2956085", "revid": "22475", "url": "https://it.wikipedia.org/wiki?curid=2956085", "title": "Antesitum", "text": ""}
{"id": "2956094", "revid": "1658", "url": "https://it.wikipedia.org/wiki?curid=2956094", "title": "Friuli Venezia Giulia", "text": ""}
{"id": "2956097", "revid": "1552438", "url": "https://it.wikipedia.org/wiki?curid=2956097", "title": "Velk\u00fd Strahovsk\u00fd Stadion", "text": "Il Grande Stadio di Strahov () \u00e8 un impianto sportivo di Praga, ubicato nel quartiere di Strahov nella parte occidentale della collina di Pet\u0159\u00edn ed \u00e8 raggiungibile con la funicolare di Pet\u0159\u00edn, che collega la sommit\u00e0 della collina a Mal\u00e1 Strana. Attualmente \u00e8 utilizzato per concerti e per gli allenamenti della squadra di calcio dello Sparta Praga.\nCostruzione.\nVelk\u00fd Strahovsk\u00fd \u00e8 il secondo pi\u00f9 capiente impianto sportivo del mondo dopo Indianapolis Motor Speedway.\nFu costruito nel 1926, inizialmente con le gradinate di legno, sostituite da gradinate di cemento nel 1932 ed \u00e8 stato ampliato e rimodernato nel 1948 e nel 1975. Il terreno, che misura , \u00e8 circondato da tribune ai quattro lati.\nNel piazzale dello stadio sono presenti due grandi torri di ventilazione, che estraggono i gas di scarico dello Strahovsk\u00fd Tunnel, il grande tunnel stradale che attraversando la collina passa proprio sotto lo stadio.\nAlle spalle della tribuna est dello stadio si trova un complesso di alloggi per gli studenti dell'Universit\u00e0 Tecnica Ceca di Praga.\nStoria.\nLo stadio venne costruito dopo la prima guerra mondiale in seguito alla costituzione dello stato cecoslovacco per ospitare gli Slety delle associazioni dei Sokol. Gli Slety (slet al singolare) sono grandi riunioni di massa di ginnasti, altamente scenografiche, nei quali decine di migliaia di partecipanti eseguono esercizi ginnici seguendo una coreografia al ritmo di musiche popolari tradizionali ceche.\nLo Slet del 1938 che arriv\u00f2 a radunare 500.000 partecipanti venne svolto nel mese di giugno in un contesto di nazionalismo esasperato a causa della situazione politica internazionale e della minaccia nazista. \nDopo la seconda guerra mondiale, durante l'epoca comunista, lo stadio venne utilizzato per le grandi manifestazioni del regime, con migliaia di ginnasti e ballerini che eseguivano complessi esercizi accompagnati da musiche folkloristiche tradizionali e da inni del regime. I gruppi di ginnasti venivano messi insieme e preparati dalle organizzazioni giovanili del Partito Comunista di Cecoslovacchia, quali i Pion\u00fdr e l'Unione della Giovent\u00f9 Cecoslovacca, che avevano sostituito le associazioni dei Sokol che erano state inglobate nelle strutture del regime; i partecipanti venivano regolarmente addestrati per l'esibizione durante tutto l'anno che precedeva l'evento.\nTali manifestazioni, denominate Spartachiadi, venivano svolte regolarmente ogni cinque anni; la prima di queste manifestazioni venne svolta nel 1955, 10\u00ba anniversario dell'ingresso dell'Armata Rossa in Cecoslovacchia. Altre Spartachiadi vennero svolte nel 1960 e nel 1965. Le Spartachiadi del 1970 non vennero svolte in quanto il 21 agosto 1968 l'invasione sovietica aveva posto fine alla Primavera di Praga e, nel timore che a solo due anni dall'invasione una grande riunione di massa avrebbe potuto favorire una grande manifestazione contro il regime, la spartachiade venne cancellata. Le Spartachiadi ripresero nel 1975 seguite da quelle del 1980 e del 1985. Le Spartachiadi del 1990, che si svolsero pochi mesi dopo la rivoluzione di velluto di V\u00e1clav Havel, che nel 1989 aveva posto fine al regime comunista, vennero celebrate in tono minore rispetto alla consuetudine, con l'assenza di molte categorie e soprattutto dei ginnasti slovacchi e l'evento nell'occasione venne spostato nel vicino Stadion Ev\u017eena Ro\u0161ick\u00e9ho.\nDal 1990 lo stadio viene occasionalmente usato per concerti. Attualmente viene utilizzato come centro sportivo dallo Sparta Praga con all'interno sette campi di calcio dalle misure regolamentari, di cui uno in erba sintetica, e un campo di futsal in erba sintetica.\nStadion Ev\u017eena Ro\u0161ick\u00e9ho.\nLateralmente alla tribuna Ovest dello stadio \u00e8 stato edificato nel 1935 un impianto sportivo multiuso, ora di propriet\u00e0 della \u010cMFS (\"\u010ceskomoravsk\u00fd fotbalov\u00fd svaz\") la Federazione calcistica ceca, ribattezzato dopo la guerra Stadion Ev\u017eena Ro\u0161ick\u00e9ho, con una capacit\u00e0 di 20000 spettatori, il cui terreno di gioco \u00e8 circondato da una pista di atletica; i due impianti, separati da una strada ora denominata Z\u00e1topkov\u00e1 e dedicata alla memoria di Emil Z\u00e1topek, sono a loro volta collegati tra loro da una galleria sopraelevata. Lo stadio, che nel 1978 \u00e8 stato il teatro principale dei campionati europei di atletica leggera ha pi\u00f9 volte ospitato incontri di calcio della nazionale ceca e varie finali della Coppa della Repubblica Ceca. L'impianto, a partire dagli anni novanta, \u00e8 stato a lungo utilizzato dallo Slavia Praga, prima della costruzione del nuovo Stadio Eden ed \u00e8 l'attuale terreno di gioco delle partite casalinghe della squadra del Bohemians Praga.\nConcerti.\nNel \"Velk\u00fd Strahovsk\u00fd Stadion\" occasionalmente vengono svolti concerti:\nIl futuro dello stadio.\nDopo la separazione della Cecoslovacchia lo stadio \u00e8 stato abbandonato deteriorandosi rapidamente e ne era stata anche ipotizzata la demolizione, fin quando \u00e8 stato affidato alla municipalit\u00e0 di Praga che lo ha utilizzato per farne il centro sportivo dello Sparta Praga.\nNegli ultimi dieci anni numerosi studi hanno esaminato le possibilit\u00e0 di riutilizzazione e conservazione di questa struttura unica. Esistono dei progetti per trasformare il mastodontico complesso dello stadio in una zona commerciale completa di alberghi, ristoranti e negozi. Un'altra ipotesi \u00e8 quella di trasformare l'area in una \"mecca del tempo libero per il XXI secolo\". C'erano anche dei progetti per ricostruire l'area come un villaggio olimpico nel caso che la citt\u00e0 di Praga fosse riuscita ad ottenere l'organizzazione dei giochi olimpici del 2016 poi assegnati a Rio de Janeiro."}
{"id": "2956103", "revid": "2048388", "url": "https://it.wikipedia.org/wiki?curid=2956103", "title": "Campionati del mondo di triathlon del 1994", "text": "I Campionati del mondo di triathlon del 1994 (VI edizione) si sono tenuti a Wellington, Nuova Zelanda in data 27 novembre 1994.\nTra gli uomini ha vinto per la seconda volta consecutiva il britannico Spencer Smith, mentre la gara femminile \u00e8 andata all'australiana Emma Carney.\nLa gara \"junior\" ha visto trionfare il neozelandese Ben Bright e l'australiana Clare Carney."}
{"id": "2956111", "revid": "219355", "url": "https://it.wikipedia.org/wiki?curid=2956111", "title": "PIIGSUK", "text": ""}
{"id": "2956113", "revid": "767487", "url": "https://it.wikipedia.org/wiki?curid=2956113", "title": "Vendicami", "text": "Vendicami (\"Fuk Sau\" nella versione originale cinese, \"Vengeance\" in quella inglese) \u00e8 un film del 2009 diretto da Johnnie To.\nTrama.\nIl film racconta di Fran\u00e7ois Costello, uno chef francese, che cerca di ottenere vendetta in seguito all'uccisione del genero e dei nipoti e al grave ferimento della figlia. La vicenda ha inizio a Macao dove avviene il fatto di sangue; soltanto la figlia di Costello, anche se gravemente ferita, riesce a sopravvivere. Costello raggiunge la citt\u00e0 e la figlia gli spiega l'accaduto, ma purtroppo nessuno sa chi siano gli assassini o il mandante. Pi\u00f9 tardi, mentre il protagonista girovaga nell'hotel in cui alloggia, sorprende un gruppo di killer mentre uccidono la donna infedele di un boss della malavita insieme al suo amante.\nIl giorno dopo Costello viene accompagnato in commissariato perch\u00e9 identifichi almeno uno dei killer, ma quando si trova davanti ai sospettati tra cui uno dei tre assassini afferma di non riconoscere il colpevole ed esce dal commissariato. Appena il killer esce dalla stazione di polizia, Costello inizia a seguirlo fino a che non giunge in una metropolitana dove Costello incontra tutta la banda al completo. Qui Costello dice loro di avere un lavoro da affidargli, ovvero vendicare la strage di genero e nipoti.\nDopo essere riusciti a risalire ai sicari, Costello e i suoi killer scoprono che il mandante \u00e8 il capo dei compagni di Costello. I killer si \"licenziano\" e decidono di aiutare il protagonista a vendicarsi, ma Costello non potr\u00e0 aiutarli perch\u00e9 sta perdendo la memoria a causa di una pallottola nel cranio che non \u00e8 possibile asportare, pallottola ricevuta durante una delle sue passate missioni come sicario. Il Boss scopre la verit\u00e0 sul tradimento dei suoi uomini e in sanguinoso agguato, dopo essersi difesi strenuamente e aver ucciso molti altri sicari, uno dopo l'altro i tre vengono uccisi. Costello, ormai privo del tutto della memoria, passa le sue giornate in casa di un'amica dei tre killer morti, giocando con i bambini di questa.\nUna sera, dopo aver appreso alla televisione dello scontro a fuoco dove sono morti i suoi tre amici killer, con un enorme sforzo di volont\u00e0 riesce a ricordare che deve vendicarsi del boss che ha ordinato il massacro della famiglia della figlia e dei suoi nuovi compagni. Aiutato dalla donna e dai suoi bambini, che si spacciano per boyscout, questi ultimi attaccano sui cappotti del boss e delle sue guardie degli adesivi colorati, poi danno a Costello una pistola e gli dicono che deve uccidere chiunque abbia addosso uno di quegli adesivi. Eliminate tutte le guardie e infine anche il Boss, Costello torna a vivere con la donna e i suoi bambini, ormai con la memoria completamente cancellata. Non viene rivelata la sorte della figlia di Costello, n\u00e9 se lo andr\u00e0 mai a cercare.\nDistribuzione.\nIl film \u00e8 stato presentato in concorso al Festival di Cannes 2009 e pochi giorni dopo \u00e8 uscito nelle sale francesi. A Hong Kong \u00e8 uscito il 20 agosto 2009. In Italia \u00e8 stato distribuito nelle sale il 30 aprile 2010."}
{"id": "2956114", "revid": "228587", "url": "https://it.wikipedia.org/wiki?curid=2956114", "title": "Campionati del mondo di triathlon del 1995", "text": "I Campionati del mondo di triathlon del 1995 (VII edizione) si sono tenuti a Canc\u00fan, Messico in data 12 novembre 1995.\nTra gli uomini ha vinto il britannico Simon Lessing, mentre la gara femminile \u00e8 andata per la seconda volta alla statunitense Karen Smyers. Per entrambi si \u00e8 trattata della seconda vittoria della rassegna iridata.\nLa gara \"junior\" ha visto trionfare l'australiano Chris Hill e la danese Marie Overbye."}
{"id": "2956115", "revid": "1543377", "url": "https://it.wikipedia.org/wiki?curid=2956115", "title": "A Profesionalna Futbolna Grupa 1999-2000", "text": "L'edizione 1999-2000 della A Profesionalna Futbolna Grupa vide la vittoria finale del Levski Sofia.\nCapocannoniere del torneo fu Mihail Mihaylov del Velbazhd Kyustendil con 20 reti."}
{"id": "2956118", "revid": "290948", "url": "https://it.wikipedia.org/wiki?curid=2956118", "title": "Dysprosio", "text": ""}
{"id": "2956119", "revid": "290948", "url": "https://it.wikipedia.org/wiki?curid=2956119", "title": "Holmio", "text": ""}
{"id": "2956120", "revid": "287204", "url": "https://it.wikipedia.org/wiki?curid=2956120", "title": "Helene Chanel", "text": ""}
{"id": "2956124", "revid": "599013", "url": "https://it.wikipedia.org/wiki?curid=2956124", "title": "Stacy Sykora", "text": "Giocava nel ruolo di libero.\nCarriera.\nLa carriera di Stacy Sykora inizia nel 1996, con la Texas A&amp;M University, squadra di pallavolo femminile della Texas A&amp;M University. Dal 1999 entra a far parte della nazionale statunitense che partecipa al campionato nordamericano 1999, vincendo una medaglia d'argento, mentre nelle due edizioni successive della stessa competizione vince quella d'oro.\nNel 2000 si trasferisce in Italia, per giocare nella Olimpia Teodora. Dopo tre stagioni, nel 2003 si trasferisce al Volley Modena, ma gi\u00e0 un anno dopo cambia nuovamente squadra andando a giocare nella Giannino Pieralisi Volley. Durante il periodo in Italia, con la nazionale riesce a vincere la medaglia d'oro al WGP 2001, a cui seguiranno due medaglie di bronzo nelle edizioni 2003 e 2004. Nel 2002 gioca la finale dei Mondiali, in cui viene sconfitta dall'Italia.\nNel 2005 si trasferisce in Spagna, per giocare nel Club Voleibol Las Palmas. Al termine di questa esperienza resta per un'intera stagione con la nazionale e vince la medaglia di bronzo alla Coppa del Mondo 2007, che bissa il risultato ottenuto nell'edizione del 2003. Ritorna a giocare in un club nel corso della stagione 2007-08, tra le file della Jogging Volley Altamura. Nell'estate del 2008 viene convocata per le Olimpiadi di Pechino, dove riesce a vincere la medaglia d'argento. A questo successo, segue un nuovo periodo di inattivit\u00e0 dalle competizioni coi club: decide di dedicarsi esclusivamente alla nazionale, allenandosi nei vari collegiali allestiti per le atlete americane libere da impegni con i club esteri.\nNella stagione 2009-10, viene ingaggiata durante il mercato di riparazione dal Volejbol'nyj klub Omi\u010dka, con cui chiude la stagione regolare al terzo posto, ma viene eliminata ai quarti di finale dei play-off. Con la nazionale vince la medaglia di bronzo alla Coppa panamericana e quella d'oro al World Grand Prix.\nNel 2010 viene ingaggiata dal Gr\u00eamio Recreativo e Esportivo Reunidas, conosciuto come \"V\u00f4lei Futuro\", squadra militante nel campionato brasiliano, con la quale si aggiudica il Campionato Paulista. Il 13 aprile 2011 \u00e8 rimasta coinvolta in un incidente stradale avvenuto a 500 metri dall'ingresso del palazzo dello sport di Osasco, poco prima dell'inizio della prima semifinale tra le campionesse in carica del Sollys Osasco ed il Volei Futuro, ed ha subito un trauma cranico; con la nazionale, nel 2012, vince la medaglia d'oro alla Coppa panamericana.\nNella stagione 2012-13 ritorna in Italia, nella Robur Tiboni Urbino Volley, ma, non avendo pienamente recuperato dai problemi alla vista che l'affliggono dall'incidente avuto in Brasile, lascia subito la squadra, decidendo di ritirarsi dalla pallavolo giocata.\nVita privata.\nNell'ottobre del 2012 Stacy Sykora fa coming out durante un'intervista al magazine \"Pallavoliamo\", affermando tra le altre cose: \"Ho una fidanzata e sono felice con lei. Mi dispiace se qualcuno ha un problema con questo e non accetta la mia omosessualit\u00e0, ma sono felice e questa \u00e8 la cosa pi\u00f9 importante\"."}
{"id": "2956133", "revid": "162719", "url": "https://it.wikipedia.org/wiki?curid=2956133", "title": "Velk\u00fd strahovsk\u00fd stadion", "text": ""}
{"id": "2956140", "revid": "287204", "url": "https://it.wikipedia.org/wiki?curid=2956140", "title": "PZL W-3 Sokol", "text": ""}
{"id": "2956159", "revid": "33689", "url": "https://it.wikipedia.org/wiki?curid=2956159", "title": "Maschera nei negativi a colori", "text": ""}
{"id": "2956160", "revid": "184755", "url": "https://it.wikipedia.org/wiki?curid=2956160", "title": "Maschera (disambigua)", "text": ""}
{"id": "2956161", "revid": "339392", "url": "https://it.wikipedia.org/wiki?curid=2956161", "title": "Dzoni Novak", "text": ""}
{"id": "2956162", "revid": "287204", "url": "https://it.wikipedia.org/wiki?curid=2956162", "title": "Ales Ceh", "text": ""}
{"id": "2956168", "revid": "599013", "url": "https://it.wikipedia.org/wiki?curid=2956168", "title": "Sr\u0111an Jovanovi\u0107", "text": "Carriera.\nCresce nel vivaio della Stella Rossa Belgrado per poi passare in Grecia all'Aris Salonicco. Dopo tre anni di permanenza, approda in Italia disputando un campionato e mezzo con la maglia dell'Olimpia Milano e un anno e mezzo con la maglia della Pallacanestro Trieste, poi un anno a Cant\u00f9. Nel 2001 fa quindi ritorno in Serbia alla Stella Rossa, mentre l'anno successivo lo inizia in Legadue all'Andrea Costa Imola dove viene tagliato a campionato in corso.\nNel 2004-05 Jovanovi\u0107 \u00e8 in forza all'Atlas Belgrado prima di passare nel campionato ungherese al Kecskem\u00e9ti. Dopo una breve parentesi greca col Makedonikos, va in Polonia dove prima termina l'anno al Kotwica Ko\u0142obrzeg, e poi inizia quello successivo coi colori del Polpak \u015awiecie rimanendo fino al novembre 2007. Tre mesi pi\u00f9 tardi approda nuovamente in Ungheria, questa volta trasferendosi al PVSK P\u00e9cs. Nel 2008-09 \u00e8 di scena in Iran accettando l'offerta dello Heyat Shahrekord, mentre l'anno seguente gioca da gennaio con lo Xanthi nella seconda serie greca."}
{"id": "2956169", "revid": "402993", "url": "https://it.wikipedia.org/wiki?curid=2956169", "title": "Srdjan Jovanovic", "text": ""}
{"id": "2956170", "revid": "402993", "url": "https://it.wikipedia.org/wiki?curid=2956170", "title": "Sergian Karageorgiou", "text": ""}
{"id": "2956171", "revid": "767487", "url": "https://it.wikipedia.org/wiki?curid=2956171", "title": "Benvenuti nella musica", "text": "Benvenuti nella musica \u00e8 un Q Disc di Franco Fanigliulo."}
{"id": "2956174", "revid": "124295185", "url": "https://it.wikipedia.org/wiki?curid=2956174", "title": "Goodbye mai", "text": "Goodbye mai \u00e8 il quinto album di Franco Fanigliulo.\nFanigliulo stava preparando il suo ultimo album, intitolato provvisoriamente \"Sudo ma godo\" ed uscito postumo grazie all'interessamento dei due cantanti ed amici, col titolo \"Goodbye mai\", che utilizzava registrazioni effettuate dal 1983.\n\"Fumi o fumi\" e \"Bambini di l\u00e0\" sono due brani strumentali.\nTracce.\nLATO A\nLATO B"}
{"id": "2956179", "revid": "54728", "url": "https://it.wikipedia.org/wiki?curid=2956179", "title": "CT 24 News", "text": ""}
{"id": "2956180", "revid": "287204", "url": "https://it.wikipedia.org/wiki?curid=2956180", "title": "A Division 1940-1941 (Irlanda)", "text": "La stagione 1940-1941 \u00e8 stata la ventesima edizione della League of Ireland, massimo livello del campionato di calcio irlandese."}
{"id": "2956183", "revid": "767487", "url": "https://it.wikipedia.org/wiki?curid=2956183", "title": "La corsa pi\u00f9 pazza d'America n. 2", "text": "La corsa pi\u00f9 pazza d'America n. 2 (\"The Cannonball Run II\") \u00e8 un film del 1984 diretto da Hal Needham.\nFilm commedia d'azione che parla di corse clandestine in auto, sequel di \"La corsa pi\u00f9 pazza d'America\" (\"The Cannonball Run\") del 1981. Nel 1989 usc\u00ec un terzo film della serie, intitolato \"Speed Zone\", che su alcuni mercati \u00e8 stato pubblicato col titolo di \"Cannonball Run III\" oppure \"Cannonball Fever\", ma che in Italia \u00e8 stato intitolato \"La corsa pi\u00f9 pazza del mondo 2\", generando confusione con un film dalla trama simile, ma che ha personaggi completamente differenti.\nTrama.\nIl Re, padre dello Sceicco Abdul Ben Falafel e contrariato dall'insuccesso del figlio nella precedente edizione della \"Cannonball\" da cui \u00e8 appena tornato, ordina a suo figlio di vincere la gara per portare lustro alla dinastia. Lo Sceicco Abdul rileva quindi il diritto di organizzare la corsa e, invece di attendere l'anno successivo, rimette subito in moto la carovana dei piloti per una nuova edizione dalla California al Connecticut, con un premio di un milione di dollari.\nAi nastri di partenza si rivedono molti piloti dell'edizione precedente, ognuno con il suo espediente per ingannare le forze dell'ordine: J.J. McClure e Victor Prinzim questa volta si travestono da un Generale dell'esercito con il suo autista; Jamie Blake e Morris Fenderbaum sono travestiti da poliziotti, alla guida di una Chevrolet Corvette rossa; lo Sceicco stesso, a bordo della sua Rolls-Royce con il suo schiavo bianco e il dottor Nikolas Van Helsing, Jill e Marcie che, fuso il motore della propria Lamborghini Countach, saltano da una vettura all'altra facendo leva sulla loro sensualit\u00e0; il giovane Mel con il suo amico Terry, alla guida di una limousine speciale con un orangutan che, seduto al sedile anteriore, finge di guidarla; infine, la supertecnologica Mitsubishi di Jackie Chan e Arnold.\nLa gara scorre veloce fino a quando lo sceicco non viene rapito dagli scagnozzi di Don Cannelloni, un malavitoso di Las Vegas che ha una montagna di debiti e che ha pensato di risolvere i suoi problemi finanziari con il riscatto che pensa di ricevere dal padre dello Sceicco. Lo Sceicco viene per\u00f2 subito liberato da tutti gli altri concorrenti, che sospendono la gara per salvarlo.\nLa corsa pu\u00f2 cos\u00ec ricominciare e tutti i concorrenti gi\u00e0 giunti al traguardo si preparano per un'immediata rivincita."}
{"id": "2956198", "revid": "184755", "url": "https://it.wikipedia.org/wiki?curid=2956198", "title": "Tesabase", "text": "Nelle imbarcazioni a vela contemporanee, con armatura velica bermudiana o Marconi, il tesabase \u00e8 una manovra corrente che collega la varea del boma alla bugna di scotta della randa, per poter tesare pi\u00f9 o meno la base di quest'ultima accorciando o allungando la distanza in orizzontale tra la sua bugna di scotta e la sua bugna di mura. In tal modo viene regolata la quantit\u00e0 del grasso della parte bassa della randa e modificato il suo profilo. Normalmente, il tesabase verr\u00e0 cazzato meno, e la randa rester\u00e0 ingrassata, se la barca va alla poggia o se diminuisce il vento apparente; sar\u00e0 invece cazzato di pi\u00f9, e la randa verr\u00e0 smagrita, se l'imbarcazione va all'orza o se aumenta l'apparente."}
{"id": "2956210", "revid": "599013", "url": "https://it.wikipedia.org/wiki?curid=2956210", "title": "Ricamatrice", "text": "Con il termine ricamatrice si indica una persona che decora con motivi ornamentali un tessuto.\nStoria.\nLe origini.\nAlcune testimonianze risalgono alla Bibbia, dove Mos\u00e8 (Esodo 36.35) parla di un ricamo. Nel periodo Normanno l'arte del ricamatore ebbe il suo massimo splendore. I loro intagli e ricami, vestivano papi e imperatori.\n1300-1800.\nNel XIV secolo i ricamatori inglesi ricamavano le sete con figure che rappresentavano la storia dei santi. Nel Trecento in Italia nacquero i primi laboratori di ricamatori. In Francia Luigi XIV riun\u00ec tutti i ricamatori del Regno in un'unica grande fabbrica, chiamata la Grand Fabrique. Lo scopo era quello di rivestire gli arredi del sovrano ed il suo guardaroba. Nel Cinquecento il ricamo era il passatempo delle nobili dame, e fu grazie ad esse che vennero pubblicati i primi libri di ricamo. Tra le numerose testimonianze, vi \u00e8 il libro \"Il Burato: Libro de recami\", scritto e figurato da Alex Paganino.\nNel Settecento molte fanciulle frequentavano gli istituti di religiose per apprendere l'arte del ricamo. In questo periodo si assistette ad un aumento di ricamatrici che rivolsero le loro opere all'abbigliamento maschile. La Chiesa di quel periodo assegn\u00f2 ai ricamatori il compito di edificazione religiosa, molte infatti erano le figure dell'Antico Testamento e del Nuovo Testamento inserite nei lavori d'ago.\n1900-2000.\nNegli anni cinquanta era tradizione che le bambine, finita la scuola dell'obbligo, si avviassero ad un mestiere. Il mestiere pi\u00f9 diffuso era quello della ricamatrice. Le scuole di ricamo erano gestite dalle suore. Oggi, l'arte del ricamo si acquisisce tramite corsi professionali presso laboratori o iscrivendosi nelle scuole di ricamo on-line."}
{"id": "2956214", "revid": "287204", "url": "https://it.wikipedia.org/wiki?curid=2956214", "title": "Nulla (filosofia)", "text": "Il termine nulla vuole indicare\nIl termine nel linguaggio comune viene sentito come equivalente nel significato al vocabolo pi\u00f9 usato \"niente\" che ha un'etimologia incerta e complessa tra cui quella di \"non ente\" significato che in filosofia fu adottato da Heidegger.\nFilosofia antica.\nNella storia del pensiero occidentale il concetto viene trattato per la prima volta dalla scuola degli Eleati che, in accordo con la dottrina che afferma che solo l'Essere esiste, sostengono con Parmenide che \u00abil non-essere non \u00e8, e quindi non \u00e8 nulla.\u00bb\nFuori dell'Essere non pu\u00f2 esistere nulla, perch\u00e9 il non-essere, secondo logica, \"non \u00e8\", per sua stessa definizione.\nIl pensiero \u00e8 la via maestra per cogliere la verit\u00e0 dell'Essere: \u00abed \u00e8 lo stesso il pensare e pensare che \u00e8. Giacch\u00e9 senza l'essere ... non troverai il pensare\u00bb, a indicare come l'Essere si trovi nel pensiero. Pensare il nulla \u00e8 difatti impossibile, il pensiero \u00e8 necessariamente pensiero dell'essere di qualcosa.\nPer la necessit\u00e0 di giustificare la molteplicit\u00e0 delle idee nel mondo della perfezione e quindi come fosse possibile la coesistenza di una molteplicit\u00e0 di esseri - implicante il divenire contingente - con la perfezione delle singole idee, Platone dimostra la possibilit\u00e0 di una coesistenza di essere e non-essere, senza che questo introduca il divenire, sostenendo che ciascuna idea \u00e8 quella che \u00e8 (essere) ma che nello stesso tempo \"non \u00e8\" (non essere) nel senso che \"\u00e8 diversa\" (essere) da tutte le altre.\nInfatti \u00abLe cose sono e insieme non sono nella loro partecipazione all\"essere\"\u00bb.\nQuindi il non essere nel senso di diversit\u00e0 viene a coincidere con l'essere e dunque si pu\u00f2 pensare anche il nulla intendendolo come \u00abnon-essere dell'essere di qualcuno\u00bb.\nCon l'avvento dei sofisti la polemica sull'essere e sul non essere viene messa da parte dichiarando che ci\u00f2 che conta per la filosofia non sono queste astratte discussioni ma ci\u00f2 che procura vantaggio per l'uomo \u00abmisura di tutte le cose\u00bb.\nDopo un lungo intervallo la riflessione sul nulla riemerge nel neoplatonismo che rilevava come la polarit\u00e0 di tutte le cose del mondo, costituita dalle due estremit\u00e0, permetteva di stabilire un rapporto dialettico tra di esse, essendo l'una il negativo dell'altra. Ad esempio, la verit\u00e0 (assunta come il polo positivo) diventava definibile tramite il suo negativo, ovvero la falsit\u00e0.\nCos\u00ec, pur affermando che l'ente supremo, l'Uno si trova al di l\u00e0 di tutto, persino del pensiero logico, il sistema neoplatonico non intendeva presentarsi come un mero salto nell'irrazionale o nell'intuizione mistica, ma divent\u00f2 anzi quella corrente filosofica che ha fornito al pensiero occidentale lo strumento critico della teologia negativa.\nL'Uno \u00e8 indefinibile di per s\u00e9, in quanto se definito verrebbe delimitato; ma ci si pu\u00f2 avvicinare a Lui dicendo piuttosto ci\u00f2 che l\"Uno non \u00e8\", eliminando cio\u00e8 tutti quegli attributi che altrimenti lo renderebbero finito: non \u00e8 volont\u00e0, n\u00e9 atto morale, n\u00e9 coscienza. L'Uno, Dio, non ha alcuna caratteristica: come nel pensiero aristotelico la materia prima era definita assoluta privazione di forma cos\u00ec l'Uno \u00e8 superiore e non riconducibile all'Essere per cui, come verr\u00e0 detto dal mistico tedesco Jacob B\u00f6hme, esso \u00e8 il \"Nihil aeternum\" (Nulla eterno).\nCristianesimo.\nIl cristianesimo utilizza il concetto di nulla per definire l'opera di Dio come creazione intesa come un far essere dal nulla (\"ex nihilo\") Il Dio creatore \u00e8 colui che d\u00e0 origine dal nulla alle cose le quali sono imperfette e contingenti proprio perch\u00e9 vengono dal nulla. Ci\u00f2 che gli esseri hanno di perfetto deriva dall'ente perfettissimo, mentre ci\u00f2 che \u00e8 in loro manchevole proviene dal nulla.\nSant'Agostino riprende la concezione del nulla - inteso come non essere a proposito del problema del male - collegandolo al tema della creazione: tutte le cose sono state create da Dio, Dio \u00e8 sommamente buono, per cui tutte le cose da lui create sono buone. Avendo Egli creato le cose, queste stesse cose create saranno altro da Lui. Dunque non possono partecipare appieno della sua perfezione, del suo sommo grado di bont\u00e0. Dio perci\u00f2 deve aver creato tutti gli enti e, dunque, tutti i beni (sia materiali che spirituali), disponendoli su una \"scala gerarchica\" tale che il male metafisico \u00e8 assenza di \"essere\" (dove per essere si intende la perfezione), privazione di realt\u00e0. \u00abIl male \u00e8 nulla\u00bb In questo modo per esempio la cecit\u00e0 non \u00e8 di per s\u00e9 una realt\u00e0 negativa ma assenza della vista, unica realt\u00e0 buona. Cos\u00ec Agostino si ricollega alla concezione di Plotino e attraverso questo alla identificazione di Platone del bene con l'essere.\nFilosofia moderna.\nCartesio nelle sue \"Meditationes de prima philosophia\", riprender\u00e0 la concezione agostiniana sul male come nulla.\nDall'inconsistenza concettuale del nulla John Locke ricava la prova dell'esistenza di Dio: \nPer Hegel il nulla non pu\u00f2 essere concepito se non contrapponendolo all'essere e scoprendo cos\u00ec che nella loro indeterminatezza iniziale essi si identificano.\nLa differenza che il senso comune percepisce tra l'essere e il nulla non esiste affatto; sentirli come diversi \u00e8 una nostra creazione.\nAl pari del nulla, l'essere, infatti, nella originaria costituzione, deve apparire privo di ogni caratteristica, assolutamente vuoto come il nulla.\nL'essere e il nulla si presentano entrambi contrapposti quando si costituisce l'\u00abessere determinato\u00bb che \u00e8 concepibile come formato tanto dall'essere quanto dal nulla, una volta che questi hanno persa la loro astrattezza con l'intervento delle categorie che attribuiscono loro un contenuto successivamente sempre pi\u00f9 ampio.\nL'essere e il nulla, secondo Hegel, convivono realmente nel divenire che \u00e8 un continuo passaggio dei due opposti.\nRiprendendo la concezione spinoziana secondo cui \u00abogni determinazione \u00e8 una negazione\u00bb (\"Omnis determinatio est negatio\"). nel senso che ogni caratteristica che assume l'essere avviene con una negazione rispetto alla totalit\u00e0, Hegel afferma che ogni determinatezza attesta la presenza del nulla come negativit\u00e0.\nXX secolo.\nMentre Benedetto Croce, rifacendosi alla speculazione agostiniana, pone la tematica del nulla nell'ambito della morale, negando ogni validit\u00e0 teorica a questo genere di speculazione, Heidegger la considera un argomento metafisico centrale ispirandosi al significato di nulla come niente, \"non ente\". Il nulla infatti non deve essere inteso come un'entit\u00e0 negativa ma piuttosto come la rivelazione della nullit\u00e0 dell'ente e quindi di tutti gli enti che hanno questa caratteristica come determinante il loro essere. Attraverso l'esperienza dell'\"angoscia\" di tipo kierkegaardiano, emerge l'insignificanza sia degli esseri che della nostra esistenza in bilico tra l'essere e il nulla.\nSartre riprende quest'ultima tematica nell'opera \"L'essere e il nulla\" dove il nulla \u00e8 definito come l'\u00abessere-per-s\u00e9\u00bb, coincidente con la nostra coscienza che agisce liberamente e mette in atto realt\u00e0 che nella loro entit\u00e0 sono nulla. Gli enti del mondo invece sono \u00abessere-in-s\u00e9\u00bb in quanto nella loro essenza priva di determinazioni ben identificano l'essere.\nL'essere afferma Sartre precede il nulla ma come quest'ultimo discenda dal primo non rimane chiarito.\nSecondo Bergson \u00abL'esistenza mi sembra una vittoria sul nulla. Se mi chiedo perch\u00e9 esistano i corpi o le menti piuttosto del nulla, non trovo risposta. Ma che un principio logico, come per esempio A = A, abbia il potere di creare s\u00e9 stesso, trionfando sul nulla per tutta l'eternit\u00e0, ci\u00f2 mi sembra naturale.\u00bb\nBergson afferma inoltre che bisogna distinguere il \"nulla assoluto\", che \u00e8 impensabile nella sua assurdit\u00e0, dal \"nulla relativo\" che \u00e8 quello che si manifesta come qualcosa di esistente nel momento in cui ci aspettiamo che accada qualcosa che alla fine non si verifica: quando affermiamo: \u00abnon c'\u00e8 nulla\u00bb, vogliamo significare la mancanza di \"qualcosa\" che desideravamo si realizzasse.\nLa speculazione sul nulla viene emarginata dal pensiero di Rudolf Carnap che definisce insensate le affermazioni metafisiche che pretendono di parlare del nulla. Esse infatti pur avendo una forma sintattica corretta linguisticamente in effetti sono logicamente non corrispondenti al termine linguistico. Quando noi diciamo: \u00abIn quel luogo non c'\u00e8 nulla\u00bb non dobbiamo credere che ci sia un qualcosa che la metafisica identifica con il nulla, ma piuttosto quella frase equivale a dire: \u00abNon c'\u00e8 qualcosa che sia in quel luogo\u00bb, dunque qualcosa che esiste in quel caso \u00e8 assente. Il nulla \u00e8 un equivoco linguistico. La parola \u00abnulla\u00bb, usata in generale, non indica nulla non essendo un sostantivo vero e proprio, bens\u00ec un quantificatore e quindi, come tale, pu\u00f2 essere usato solo relativamente ad un'unit\u00e0 positiva e precisa.\nForse l'ultimo mistero dell'umanit\u00e0 \u00e8 comprendere l'idea del nulla per oltrepassare le frontiere e i limiti della conoscenza umana."}
{"id": "2956216", "revid": "6923", "url": "https://it.wikipedia.org/wiki?curid=2956216", "title": "Europump", "text": "L'Europump \u00e8 l'associazione dei fabbricanti europei di pompe, la cui Segreteria Generale dal 1992 ha sede a Bruxelles.\nStoria.\nNata nel 1950 inizialmente come commissione tecnica della Association Fran\u00e7aise des Constructeurs des Pompes (allora denominata S.C.P.) insieme con la Fachgemeinschaft Pumpen. Poco dopo si aggiunsero le corrispondenti associazioni belga e italiana e nel 1959 divenne un ente di portata europea prendendo il nome, l'anno successivo, di Europump.\nAssociazioni partecipanti.\nAttualmente (2010) Europump comprende 18 membri da altrettante nazioni Europee. Questi membri sono associazioni nazionali di costruttori di pompe, i quali rappresentano oltre 450 aziende, per un fatturato annuale complessivo di oltre 6 miliardi di Euro.\nStruttura.\nEuropump \u00e8 organizzata in Commissioni:\nStandard.\nSi occupa della standardizzazione e delle unificazione a livello europeo della nomenclatura tecnica specifica per il settore delle pompe.\nEffettua un'attivit\u00e0 di armonizzazione fra i diversi standard nazionali.\nPubblicazioni e pubbliche relazioni.\nCronologicamente una delle prime commissioni, nata con lo scopo di compilare un vocabolario tecnico multilingue che attualmente consistente nei volumi:"}
{"id": "2956230", "revid": "2048388", "url": "https://it.wikipedia.org/wiki?curid=2956230", "title": "Campionati del mondo di triathlon del 2007", "text": "I Campionati del mondo di triathlon del 2007 (XIX edizione) si sono tenuti ad Amburgo, Germania in data 30 agosto 2007.\nTra gli uomini ha vinto il tedesco Daniel Unger, mentre la gara femminile \u00e8 andata alla portoghese Vanessa Fernandes. La gara \"Under 23\" \u00e8 andata al tedesco Gregor Buchholz e alla svedese Lisa Nord\u00e9n.\nLa gara \"junior\" ha visto trionfare il francese Aur\u00e9lien Raphael, mentre tra le donne ha vinto la britannica Hollie Avil.\nIl titolo di Campione del mondo di triathlon della categoria \"under 23\" \u00e8 andato al tedesco Gregor Buchholz. Tra le donne si \u00e8 aggiudicata il titolo di Campionessa del mondo di triathlon della categoria \"under 23\" la svedese Lisa Nord\u00e9n."}
{"id": "2956232", "revid": "287204", "url": "https://it.wikipedia.org/wiki?curid=2956232", "title": "Bonucci", "text": ""}
{"id": "2956247", "revid": "108433554", "url": "https://it.wikipedia.org/wiki?curid=2956247", "title": "Geoffrey Chew", "text": "Biografia.\nHa conseguito il PhD in fisica teorica delle particelle nel 1946, presso l'Universit\u00e0 di Chicago, sotto la direzione di Enrico Fermi, con una tesi dal titolo \"Elastic Scattering of High-Energy Nucleons by Deuterons\". Tra il 1950 e il 1956, \u00e8 stato membro della Facolt\u00e0 di fisica dell'Universit\u00e0 dell'Illinois a Urbana-Champaign. Dal 1957 \u00e8 stato professore di fisica presso l'Universit\u00e0 della California a Berkeley e dal 1991 \u00e8 divenuto professore emerito. \u00c8 stato membro della National Academy of Sciences, nonch\u00e9 dell'American Academy of Arts and Sciences. In contrapposizione con la \"teoria quantistica dei campi\", nel 1961 propone una teoria rivoluzionaria, la \"teoria della matrice S\", o teoria del \"bootstrap\" che dal 1940 il fisico Heisenberg aveva cominciato a formulare.\nPremi.\nChew nel 1962 ha ricevuto il Premio Hughes della Societ\u00e0 Americana di Fisica per la sua teoria del bootstrap sulle interazioni forti. Ha vinto inoltre il Premio Lawrence nel 1969."}
{"id": "2956252", "revid": "110157", "url": "https://it.wikipedia.org/wiki?curid=2956252", "title": "Concattedrale di Santa Maria", "text": "La basilica concattedrale di Santa Maria \u00e8 l'antica cattedrale di Sezze, dal 1986 concattedrale della diocesi di Latina-Terracina-Sezze-Priverno.\nStoria.\nNon siamo in grado di controllare la veridicit\u00e0 dell'affermazione di scrittori locali, secondo i quali sul luogo dell'attuale edificio nel corso del III-IV secolo fu costruita una prima chiesa dedicata a san Luca evangelista, che la tradizione locale ricorda come l'evangelizzatore della citt\u00e0 e il fondatore della prima comunit\u00e0 cristiana.\nDi certo, sappiamo che l'attuale cattedrale fu costruita nel XIII secolo sul luogo di una preesistente chiesa romanica, gravemente danneggiata da un incendio nel 1150. Una lapide nella chiesa ricorda la sua dedicazione avvenuta il 18 agosto dell'anno 1364 ad opera di fr. Giovanni da Sora, \"episcopus Terracinensis et Setinus\".\nConsiderazioni eminentemente pratiche sono invece all'origine di nuovi lavori, avvenuti nella met\u00e0 del XVI secolo: a causa dello sviluppo demografico e di mutati \"gusti\" architettonici, il vescovo Luca Cardino (1582-1594) provvide ad un radicale restauro dell'edificio, che alter\u00f2 in modo significativo la sua architettura originaria: la chiesa venne cos\u00ec capovolta e dove prima s'innalzavano le absidi, vennero aperti i nuovi ingressi; lungo le navate laterali e sul nuovo transetto vennero costruite sette cappelle e il nuovo grande battistero. Negli anni seguenti sul nuovo altare maggiore fu collocato un baldacchino barocco in legno, eseguito nel 1673 da un intagliatore abruzzese attivo a Roma, Antonio Perone, con la mediazione dello scultore francese Jean Poiret di Nancy: ad imitazione di quello, famoso, della basilica vaticana di San Pietro, ne ripete le forme e il fascino. Il rosone originario \u00e8 stato ricollocato nella facciata posteriore della cattedrale, attuale parete di fondo dell'abside maggiore.\nGli ultimi lavori furono eseguiti nel 1968-1972 a cura della competente sovrintendenza statale, con le provvidenze della Cassa per il Mezzogiorno.\nLa cattedrale, chiesa-madre di Sezze e della sua diocesi, in considerazione della sua antichit\u00e0 e dei suoi pregi artistici, \u00e8 stata dichiarata monumento nazionale con regio decreto di Vittorio Emanuele III del 21 novembre 1940; con un decreto della Congregazione per i vescovi del 30 settembre 1986 ha assunto la denominazione di concattedrale: in precedenza era stata decorata da papa Benedetto XIII del titolo di basilica minore, concessione rinnovata nel 1807 dal capitolo di San Giovanni in Laterano.\nDescrizione.\nL'interno della cattedrale \u00e8 a tre navate scandite da pilastri, con volta a vela nella navata centrale, e volte a crociere in quelle laterali.\nImportante monumento artistico \u00e8 il baldacchino ligneo, opera di un intagliatore abruzzese residente a Roma, Perone, del 1673; dello stesso autore \u00e8 l'imponente statua lignea di san Lidano, patrono della citt\u00e0, collocata in una nicchia settecentesca lungo la parete di fondo dell'abside, realizzata alla fine del secolo XVIII. Lungo le pareti \u00e8 stato sistemato il coro dei canonici: realizzato nel 1731 dall'intagliatore tedesco Enrico Breninch, mutilato nel 1969 per far posto ad un organo \"Fedeli\" dono di papa Paolo VI e proveniente dalla Villa pontificia di Castel Gandolfo, il coro \u00e8 stato restaurato e ricollocato al suo posto nel 2013. Risale invece al 1734 la decorazione attuale dell'altare maggiore, edificato a ridosso del baldacchino e sovrapposto al sepolcro di san Lidano: venne realizzato a spese del Capitolo dei canonici e con un notevole contributo economico del cardinale Pietro Marcellino Corradini.\nDi fianco alla cappella dell'abside, sulla sinistra si apre la cappella del Santissimo Sacramento, decorata da un altare ligneo del secolo XVII, mentre sulla destra c'\u00e8 la cappella del Ss.mo Salvatore o del coro d'inverno dei canonici: restaurato nel 2014, il coro ligneo che vi trova posto \u00e8 stato eseguito nel secolo XIX da un ebanista locale, Vincenzo Bernardi, a spese di mons. Ercole Domenico Boffi, vescovo di Bagnoregio, antico canonico penitenziere della cattedrale.\nUna delle cappelle laterali - gi\u00e0 dedicata alla \"Madonna degli orfani\" il cui quadro (realizzato nel 1602) \u00e8 del pittore bolognese Alessandro Bencivenga - \u00e8 stata dedicata nel 1962 a san Carlo da Sezze, canonizzato da papa Giovanni XXIII nel 1959; al suo interno, in una nicchia, sono conservati i resti del venerabile francescano fra Bonifacio da Sezze (1747-1799), ivi traslati nel 1999."}
{"id": "2956253", "revid": "28592", "url": "https://it.wikipedia.org/wiki?curid=2956253", "title": "Aleksej Pisemskij", "text": ""}
{"id": "2956254", "revid": "1442080", "url": "https://it.wikipedia.org/wiki?curid=2956254", "title": "Ted de Corsia", "text": "Biografia.\nTed de Corsia debutt\u00f2 sul grande schermo nel \"noir\" \"La signora di Shanghai\" (1947), diretto e interpretato da Orson Welles, in cui imperson\u00f2 l'investigatore privato Sidney Broome. Con il suo fisico massiccio, i lineamenti marcati e la recitazione nervosa, l'attore diede una memorabile interpretazione nel film successivo, \"La citt\u00e0 nuda\" (1948), nel ruolo del \"wrestler\" Willie \"Armonica\" Garzah. Fu l'inizio di una carriera cinematografica che lo vide interprete di ruoli di \"villain\" e di gangster per un paio di decenni.\nDe Corsia interpret\u00f2 numerosi ruoli di carattere in film western a basso costo, ma fu nuovamente nel \"noir\" che si distinse in un'altra notevole interpretazione, quella del gangster Joe Rico in \"La citt\u00e0 \u00e8 salva\" (1951), accanto a Humphrey Bogart. Testimone posto sotto una massiccia protezione da parte della polizia, il personaggio di Joe Rico, magistralmente caratterizzato da de Corsia, si lascia a poco a poco travolgere dalla paura e dall'angoscia, andando incontro a una tragica fine.\nNel corso degli anni cinquanta, l'attore continu\u00f2 a prestare la propria maschera incisiva in film quali \"Un posto al sole\" (1951), \"Ventimila leghe sotto i mari\" (1954), nel ruolo del capitano Farragut, \"La polizia bussa alla porta\" (1955), altro cupo \"noir\" di atmosfera, e \"Rapina a mano armata\" (1956) di Stanley Kubrick, in cui imperson\u00f2 il frustrato poliziotto Randy Kennan, coinvolto in una sfortunata rapina all'ippodromo di Long Island.\nGi\u00e0 attivo come attore televisivo dall'inizio del decennio, negli anni sessanta de Corsia privilegi\u00f2 gli impegni sul piccolo schermo, comparendo in show comici e in numerose popolari serie, quali \"Peter Gunn\" (1960), \"Ricercato vivo o morto\" (1959-1960), \"Alfred Hitchcock presenta\" (1959-1961), \"Gli intoccabili\" (1959-1962), \"Gli uomini della prateria\" (1960-1964), \"Ai confini della realt\u00e0\" (1959-1964), \"Gunsmoke\" (1962-1966), \"Perry Mason\" (1964-1966), \"Strega per amore\" (1966), \"Get Smart\" (1966-1967), \"Ai confini dell'Arizona\" (1970), \"Mannix\" (1970).\nL'ultima curiosa interpretazione cinematografica di de Corsia risale al 1972 nel film \"Funerale a Los Angeles\", un thriller di produzione francese in cui il personaggio interpretato dall'attore, il gangster Victor, viene ucciso nella prima parte della pellicola e il suo corpo imbalsamato appare successivamente, collocato su una sedia e con un sigaro in mano. De Corsia mor\u00ec l'anno seguente, l'11 aprile 1973, all'et\u00e0 di 69 anni, per un attacco cardiaco.\nDoppiatori italiani.\nNelle versioni in italiano dei suoi film, Ted de Corsia \u00e8 stato doppiato da:"}
{"id": "2956264", "revid": "1305772", "url": "https://it.wikipedia.org/wiki?curid=2956264", "title": "Egor'evskij rajon", "text": "Egor'evskij rajon "}
{"id": "2956266", "revid": "767487", "url": "https://it.wikipedia.org/wiki?curid=2956266", "title": "Egor'evskij rajon (Territorio dell'Altaj)", "text": "Lo Egor'evskij rajon () \u00e8 un rajon del kraj dell'Altaj, nella Russia asiatica; il capoluogo \u00e8 Novoegor'evskoe. Il rajon, istituito nel 1935, ha una superficie di 2.500 chilometri quadrati e una popolazione di circa 14.000 abitanti."}
{"id": "2956271", "revid": "767487", "url": "https://it.wikipedia.org/wiki?curid=2956271", "title": "Egor'evskij rajon (Oblast' di Mosca)", "text": "Lo Egor'evskij rajon () \u00e8 un rajon dell'Oblast' di Mosca, nella Russia europea, il cui capoluogo \u00e8 Egor'evsk. Istituito nel 1929, ricopre una superficie di 1.729 chilometri quadrati."}
{"id": "2956275", "revid": "32194564", "url": "https://it.wikipedia.org/wiki?curid=2956275", "title": "Distretto di Egor'evsk", "text": ""}
{"id": "2956277", "revid": "124824365", "url": "https://it.wikipedia.org/wiki?curid=2956277", "title": "Covarianza generale", "text": "In fisica teorica, la covarianza generale, anche nota come \"covarianza di diffeomorfismo\" o \"invarianza generale\", \u00e8 l'invarianza della forma delle leggi fisiche sotto ogni \"trasformazione di coordinate\" differenziabile. Il concetto essenziale \u00e8 che le coordinate non esistono \"a\u00a0priori\" in natura, ma sono solo artifici usati nella descrizione della natura, e dunque non devono giocare nessun ruolo nella formulazione delle leggi fondamentali di fisica.\nUna legge fisica espressa in un modo generalmente covariante prende la stessa forma matematica in tutti i sistemi di coordinate, ed \u00e8 di solito espressa in termini di campi tensoriali. L'elettrodinamica classica \u00e8 una teoria che ha una tale formulazione.\nAlbert Einstein propose questo principio per la sua teoria della relativit\u00e0 ristretta; tuttavia, quella teoria era limitata ai sistemi di coordinate dello spazio-tempo correlati gli uni agli altri soltanto per mezzo di moti relativi uniformi, i cosiddetti \"sistemi inerziali\". Einstein era consapevole del fatto che il principio di relativit\u00e0 generale dovesse essere applicato anche ai moti relativi accelerati e utilizz\u00f2 lo strumento del calcolo tensoriale per estendere la covarianza di Lorentz globale della teoria ristretta, cio\u00e8 applicata soltanto per i sistemi inerziali, alla pi\u00f9 generale covarianza di Lorentz locale, ovvero che si applica per tutti i sistemi, producendo alla fine la sua teoria della relativit\u00e0 generale. La riduzione locale del tensore metrico generale in una metrica di Minkowski corrisponde, in questa teoria, al moto in caduta libera (geodetico), s\u00ec da abbracciare il fenomeno della gravitazione.\nMolte delle \"teorie di campo unificate\" classiche sono tentativi di estendere ulteriormente la teoria generale della relativit\u00e0 onde interpretare ulteriori fenomeni fisici, in particolare l'elettromagnetismo, nel quadro della covarianza generale, e pi\u00f9 precisamente come oggetti puramente geometrici nel continuum dello spazio-tempo.\nOsservazioni.\nLa relazione tra la covarianza generale e la relativit\u00e0 generale pu\u00f2 essere sintetizzata citando un libro di testo standard:\nUn'interpretazione pi\u00f9 moderna del contenuto fisico del principio originale di covarianza generale \u00e8 che il gruppo di Lie formula_1 \u00e8 una fondamentale simmetria \"esterna\" dell'universo. Altre simmetrie, comprese le simmetrie \"interne\" basate sui gruppi compatti, adesso giocano un ruolo maggiore nelle teorie fisiche di base."}
{"id": "2956286", "revid": "7336", "url": "https://it.wikipedia.org/wiki?curid=2956286", "title": "South park", "text": ""}
{"id": "2956302", "revid": "339392", "url": "https://it.wikipedia.org/wiki?curid=2956302", "title": "Istituto Universitario di Architettura IUAV", "text": ""}
{"id": "2956308", "revid": "200568", "url": "https://it.wikipedia.org/wiki?curid=2956308", "title": "Coppa Davis 2010 Zona Euro-Africana Gruppo III - Africa", "text": "Il Gruppo III Africa della Zona Euro-Africana (\"Europe/Africa Zone\") \u00e8 il terzo e ultimo livello di competizione della Zona Euro-Africana, una delle tre divisioni zonali della Coppa Davis 2010. Esso \u00e8 parallelo al Gruppo III Europa. Due squadre vengono promosse al Gruppo II.\nFormula.\nLe quattordici nazioni partecipanti vengono suddivise in quattro gironi da 3 o da 4 squadre ciascuno, in cui ciascuna squadra affronta le altre incluse nel proprio girone (\"Pool\"). Dopodich\u00e9 le prime classificate di ciascun girone lottano per i due posti validi per la promozione al Gruppo II: la prima del girone A affronta la prima del girone B, mentre la prima del girone C affronta la prima del girone D. Le due squadre vincenti vengono promosse.\nTurno preliminare.\nPool A.\n5 maggio 2010\n6 maggio 2010\n7 maggio 2010\nPool B.\n5 maggio 2010\n5 maggio 2010\n6 maggio 2010\n6 maggio 2010\n7 maggio 2010\n7 maggio 2010\nPool C.\n5 maggio 2010\n5 maggio 2010\n6 maggio 2010\n6 maggio 2010\n7 maggio 2010\n7 maggio 2010\nPool D.\n5 maggio 2010\n6 maggio 2010\n7 maggio 2010\nFase finale.\n8 maggio 2010"}
{"id": "2956318", "revid": "54666", "url": "https://it.wikipedia.org/wiki?curid=2956318", "title": "Gradi militari della Luftwaffe (Wehrmacht)", "text": ""}
{"id": "2956323", "revid": "1898389", "url": "https://it.wikipedia.org/wiki?curid=2956323", "title": "Piazza Marina", "text": "Piazza Marina \u00e8 una piazza del centro storico di Palermo situata nel quartiere della Kalsa o Mandamento Tribunali. Al centro della piazza \u00e8 presente la villa Garibaldi progettata dall'architetto Giovan Battista Filippo Basile nel 1863.\nStoria.\nLa piazza, fino al Medioevo, era una palude collegata col porto cittadino della Cala. Nel XIV secolo, durante la dominazione angioina, si fecero dei lavori di bonifica. Si venne cos\u00ec a creare un terreno libero utilizzato dalla Santa Inquisizione per l'esecuzione capitale degli eretici provenienti dalle vicine prigioni dello Steri. Nel 1863, Filippo Basile progett\u00f2 la Villa Garibaldi, e sistem\u00f2 di fronte al Palazzo delle Finanze la barocca Fontana del Garraffo, progettata da Paolo Amato e scolpita da Gioacchino Vitagliano, fino a quel momento sita nella piazza omonima nel mercato della Vucciria, posta tra la via Argenteria e la via dei Frangiai. Da tempo importante piazza della movida palermitana, nel dicembre del 2009 \u00e8 nato un consorzio per la creazione di un centro commerciale naturale e per spingere il comune alla pedonalizzazione della piazza.\nLa pedonalizzazione ha preso corpo in alcune aree della piazza a partire dal 2014.\nNel gennaio 2011 il Comune di Palermo ha appaltato il rifacimento di tre piazze storiche cittadine includendo piazza Marina. Il progetto prevede il ripristino della pavimentazione e dell'arredo urbano, il restauro della recinzione di villa Garibaldi, il rifacimento dell'illuminazione della piazza, della fontana del Garraffo e l'illuminazione di villa Garibaldi.\nArchitettura.\nAl suo interno vi si trova l'ottocentesca Villa Garibaldi, con il suo monumentale Ficus Macrophylla, dedicata all'eroe risorgimentale per celebrare la nascita del Regno d'Italia. A caratterizzare la piazza sono anche i numerosi edifici storici che la delimitano, tra i quali palazzo Chiaramonte o Steri, attuale sede del rettorato dell'Universit\u00e0 degli Studi di Palermo, palazzo Galletti di San Cataldo, palazzo Fatta, palazzo Notarbartolo di Villarosa Dagnino, l'hotel de France, il teatro Libero, palazzo Mirto, la chiesa di Santa Maria dei Miracoli, il Palazzo delle Finanze antica Vicaria, la chiesa di San Giovanni dei Napoletani, la chiesa di Santa Maria della Catena, il Museo delle marionette, la fontana del Garraffo.\nBibliografia.\nGiovanni Fatta, \"Piazza Marina a Palermo. Memorie di cronaca cittadina\", Palermo, Edizioni Caracol, 2019, ISBN 978-88-32240-01-6"}
{"id": "2956326", "revid": "404449", "url": "https://it.wikipedia.org/wiki?curid=2956326", "title": "Castiglioncello del Trinoro", "text": "Castiglioncello del Trinoro (gi\u00e0 \"Castiglione dei Ladri\") \u00e8 una frazione del comune italiano di Sarteano, nella provincia di Siena, in Toscana.\nStoria.\nIl borgo fu signoria dei conti di Sarteano e nel 1117 \u00e8 ricordata la cessione di parte del territorio di \"Castiglione\", di propriet\u00e0 del conte Manente di Pepone, in favore del monastero camaldolese di San Pietro in Campo.\nLa tradizione lo ricorda come \"Castrum Trinum Latronum\", \"Castello dei tre ladroni\", pronti a taglieggiare pellegrini e viandanti di passaggio lungo la via Francigena.\nFerdinando II nel 1646 concesse il marchesato di Castiglioncello del Trinoro a Roberto Cennini di Siena, fratello del cardinale Francesco Cennini (1621); gli successe il figlio Francesco (-1664). Il riconoscimento del feudo fu rinnovato nel 1738 per Domenico Cennini, con la dipendenza giurisdizionale dal capitano di giustizia di Chiusi e di quella civile di un vicario feudale. Nel 1745 contava 237 abitanti."}
{"id": "2956327", "revid": "88740", "url": "https://it.wikipedia.org/wiki?curid=2956327", "title": "Asse angolo", "text": "La rappresentazione asse angolo (o vettore di rotazione) di una rotazione \u00e8 una parametrizzazione non minima di una rotazione che utilizza due valori: un versore che indica la direzione dell'asse attorno a cui effettuare la rotazione e l'angolo che indica l'ampiezza della rotazione. Il senso positivo della rotazione si ricava con la regola del cavatappi.\nQuesta rappresentazione deriva dal teorema di rotazione di Eulero, il quale asserisce che ogni rotazione o sequenza di rotazioni di un corpo rigido in uno spazio tridimensionale \u00e8 equivalente a una rotazione pura intorno a un singolo asse corrispondente."}
{"id": "2956330", "revid": "110157", "url": "https://it.wikipedia.org/wiki?curid=2956330", "title": "Nokia 5233", "text": "Il Nokia 5233 \u00e8 uno smartphone prodotto dall'azienda finlandese Nokia e messo in commercio nel 2009. Utilizza la tecnologia touch screen ed \u00e8 un modello molto simile al predecessore."}
{"id": "2956332", "revid": "124123", "url": "https://it.wikipedia.org/wiki?curid=2956332", "title": "Pelagonio", "text": "Pelagonio scrisse l\"'Ars veterinaria\", in parte basata su quella di Columella, e a sua volta usata come fonte da Vegezio. L'opera di Pelagonio, databile fra il 350 e il 400, \u00e8 articolata in trentadue epistole, indirizzate a destinatari diversi, nelle quali \u00e8 trattata la cura dei cavalli. Fu tradotta in greco in et\u00e0 bizantina. Di tale traduzione greca sono giunti fino a noi ampi estratti confluiti nelle raccolte bizantine di medicina veterinaria."}
{"id": "2956341", "revid": "294888", "url": "https://it.wikipedia.org/wiki?curid=2956341", "title": "ENAV", "text": "ENAV S.p.A. (in passato acronimo di Ente Nazionale per l'Assistenza al Volo) \u00e8 una societ\u00e0 per azioni italiana che opera come fornitore in esclusiva di servizi alla navigazione aerea civile nello spazio aereo di competenza italiana.\nLa societ\u00e0 \u00e8 controllata dal Ministero dell'economia e delle finanze (53,37% del capitale sociale) ed \u00e8 sottoposta alla vigilanza dell'Ente nazionale per l'aviazione civile (ENAC) e del Ministero delle infrastrutture e dei trasporti.\n\u00c8 quotata nell'indice FTSE Italia Mid Cap della Borsa di Milano dal luglio 2016.\nAmbito operativo.\nENAV eroga il servizio di controllo del traffico aereo (ATCS), nonch\u00e9 il Servizio Informazioni Volo (FIS), il servizio informazioni aeronautiche (AIS) e il servizio di osservazioni e previsioni meteorologiche, limitatamente all'emissione dei bollettini meteorologici relativi agli aeroporti (METAR) e allo spazio aereo di competenza.\nLe norme operative internazionali, al cui rispetto la societ\u00e0 \u00e8 tenuta, sono quelle definite dall'ICAO, agenzia delle Nazioni Unite deputata appunto alla definizione delle normative internazionali della navigazione aerea.\nStoria.\nL'attuale societ\u00e0 trae le sue origini dalla Azienda autonoma assistenza al volo traffico aereo generale (AAAVTAG), istituita nel 1981. L'azienda autonoma subentr\u00f2 al Commissariato per l'assistenza al volo; quest'ultimo era stato istituito tre anni prima come Azienda per il Controllo del GAT (Traffico Aereo Generale), per gestire il passaggio di parte dei controllori del traffico aereo e degli aeroporti gestiti in precedenza dai militari dell'Aeronautica Militare inquadrati nell'allora Ispettorato delle telecomunicazioni e assistenza al volo (ITAV), un ente militare alle dipendenze dello stato maggiore dell'Aeronautica Militare.\nL'AAAVTAG fu creata successivamente alla smilitarizzazione del controllo del traffico aereo, che faceva seguito a un clamoroso sciopero dei controllori di volo, al momento tutti in forza all'Aeronautica Militare, avvenuto il 19 ottobre 1979. I militari in Italia tuttora non possono scioperare, perci\u00f2 per sostenere le proprie rivendicazioni, i controllori si erano presentati tutti simultaneamente \"dimissionari\", astenendosi dal prendere servizio il giorno convenuto. L'evento caus\u00f2 imbarazzi istituzionali e la questione giunse fino all'allora Presidente della Repubblica Sandro Pertini il quale, esercitando i poteri costituzionali di comandante delle Forze armate, convoc\u00f2 una delegazione di controllori, l'allora presidente del Consiglio Francesco Cossiga, il ministro della difesa Attilio Ruffini e quello dei trasporti Luigi Preti, e impose loro un accordo in base al quale fu avviata in tempi brevi la smilitarizzazione di met\u00e0 dell'organico e fu programmato il graduale abbandono della condizione militare per la rimanente aliquota. Nel frattempo il ruolo dei controllori era assurto a diffusa notoriet\u00e0 in ragione del coinvolgimento negli eventi della strage di Ustica del 1980, in particolare per il supposto possesso di informazioni tecniche non fornite alle commissioni di indagine e alla magistratura e per questioni di reale efficacia del controllo in ottica di difesa militare.\nL'AAAVTAG fu creata nel 1981 ed era nota anche con il nome pi\u00f9 breve di Azienda autonoma assistenza al volo, in acronimo ANAV, ed era un ente pubblico non economico che nel dicembre 1996 fu trasformato in ente pubblico economico, con il nome di Ente nazionale per l'assistenza al volo (ENAV).\nPer sostenere la \"liberalizzazione del trasporto aereo\" nel 1997 fu istituito l'Ente nazionale per l'aviazione civile (ENAC), con funzioni di autorit\u00e0 italiana di regolamentazione tecnica, certificazione e vigilanza nel settore dell'aviazione civile.\nIl Codice della navigazione, con la modifica del 2005, prevede all'art. 691-bis una riserva di legge in base alla quale i servizi della navigazione aerea, nonch\u00e9 la redazione delle carte ostacoli, sono espletati dall'ENAV.\nDa ente pubblico a societ\u00e0 per azioni.\nIl 1\u00ba gennaio 2001, l'ENAV \u00e8 stato trasformato in una societ\u00e0 per azioni di totale propriet\u00e0 pubblica (ENAV S.p.A.), con oggetto sociale improntato alle funzioni di gestione e controllo del traffico aereo civile in Italia gi\u00e0 svolte dall'Ente; la societ\u00e0 ha per azionista il Ministero dell'economia e delle finanze e soggiace alla vigilanza di ENAC e Ministero delle infrastrutture e dei trasporti. Compete alla Corte dei conti il controllo di legittimit\u00e0 sulla gestione finanziaria dell'azienda.\nQuotazione in borsa.\nNel 2014 il governo Letta annuncia e prepara il collocamento del 49% del capitale sociale di ENAV a privati entro l'anno, privilegiando l'ipotesi di un collocamento in borsa. Nel 2015 il governo Renzi accelera il piano di collocamento e viene annunciata la quotazione in borsa nel 2016.\nIn aprile 2016 ENAV presenta alla Borsa Italiana e alla CONSOB domanda e documentazione per la quotazione; dall'11 al 21 luglio 2016 \u00e8 avvenuta l'OPV delle azioni ordinarie collocate a 3,30 euro che esordiscono il 26 luglio alla Borsa di Milano, quando in chiusura raggiungendo i 3,65 euro, realizzano un rialzo boom del 10,61%.\nA dicembre 2016 il Ministero dell'economia e delle finanze detiene il 53,37% del capitale sociale.\nPartecipazioni.\nTechno Sky.\nNel 2004 ENAV ha bandito una gara europea per l'affidamento di servizi di manutenzione di radar e altri impianti di ausilio alla navigazione aerea, che sino ad allora erano stati gestiti per affidamento diretto dalla Vitrociset. Alla gara parteciparono solo sette concorrenti, due dei quali italiani: oltre alla Vitrociset, la Sirti.\nNel 2006 la societ\u00e0 ha acquistato la Vitrociset Sistemi, ramo d'azienda scorporato da Vitrociset, che nel 2007 \u00e8 stata rinominata in \"Techno Sky\" e che prosegue nella manutenzione degli impianti tecnologici di ENAV. Le principali attivit\u00e0 di Techno Sky includono la manutenzione dell'hardware e del software, degli impianti ausiliari, la calibrazione degli strumenti, il supporto logistico (gestione parti di ricambio, training) e l'attivit\u00e0 di controllo volo. Techno Sky opera oggi nei quattro Centri di controllo d'area (ACC) di Brindisi, Milano, Padova e Roma, e in 43 aeroporti, in aggiunta a 45 sistemi radar e 117 centri di telecomunicazione, quindi su 84 sistemi meteo, 198 sistemi di aiuto alla navigazione aerea (ILS, VOR, DME) e 71 sistemi software.\nTechno Sky installa sistemi tecnologici per il controllo del traffico aereo anche per altre istituzioni del settore, in Italia e all'estero.\nAltre partecipazioni.\nFanno parte del Gruppo anche IDS AirNav che si occupa di software e piattaforme per la gestione del traffico aereo, D-Flight, societ\u00e0 che si occupa della realizzazione di una piattaforma per la gestione dei droni e per l\u2019erogazione dei servizi UAV. Altra societ\u00e0 del Gruppo ENAV \u00e8 ENAV Asia Pacific, societ\u00e0 di diritto malese con sede a Kuala Lumpur, che gestisce le attivit\u00e0 commerciali di ENAV nell'area del Sud-est asiatico.\nInfine ENAV North Atlantic, societ\u00e0 di diritto americano, che partecipa al progetto satellitare Aireon.\nRiepilogo delle partecipazioni del Gruppo ENAV:\nServizi di navigazione aerea.\nControllo del traffico aereo e altri servizi.\nDalle torri di controllo di 45 aeroporti e dai centri di controllo d'area (ACC) la societ\u00e0 fornisce il servizio di controllo del traffico aereo e altri servizi come ad esempio il Servizio di allarme del traffico aereo.\nUsufruiscono dei servizi anche i voli interessati al solo sorvolo dello spazio aereo nazionale, quindi che originano e terminano fuori dall'Italia.\nTorri di controllo.\nLa societ\u00e0 \u00e8 responsabile del controllo di aeroporto e di avvicinamento presso 44 aeroporti italiani dove, dalle torri di controllo, gestisce i decolli, gli atterraggi gli avvicinamenti finali all'aeroporto (per un raggio di circa 20 miglia), la fase di allontanamento dall'aeroporto stesso e la movimentazione al suolo degli aeromobili.\nSugli scali in cui si registrano minori volumi di traffico, la societ\u00e0 fornisce il solo Servizio Informazioni Volo Aeroportuale (AFIS). Quest'ultimo non prevede alcuna autorizzazione per l'atterraggio e il decollo; i piloti ricevono infatti dagli operatori della societ\u00e0 solo informazioni meteorologiche e di eventuale altro traffico presente sull'aeroporto.\nAeroporti assistiti.\nAeroporti in cui ENAV gestisce servizi:\nCentri di controllo d'area.\nOltre alla gestione del traffico aeroportuale, i controllori del traffico aereo forniscono assistenza alla navigazione a tutti gli aeromobili che si trovano a volare nello spazio aereo italiano: sia quelli che sono decollati o debbano atterrare in un aeroporto del paese, sia quelli che si trovano a sorvolare l'Italia durante il loro percorso. Le strutture che gestiscono questo traffico sono i Centri di controllo d'area (ACC), che si trovano a Brindisi, Milano-Linate, Roma-Ciampino e ad Abano Terme; ciascuno di essi ha giurisdizione su una porzione di spazio aereo ben definita.\nNella ripartizione del lavoro dei controllori di un certo ACC, le porzioni di spazio aereo a essi assegnato sono poi divise in spazi aerei pi\u00f9 piccoli, per garantire la separazione sia verticale sia orizzontale di ogni aeromobile dagli altri.\nServizio di informazioni aeronautiche.\nL'Aeronautical Operational Information System (AOIS) di ENAV, attraverso le piattaforme tecnologiche e le banche dati on-line integrate nel sistema ATM (Air Traffic Management) nazionale e internazionale, assicura la ricezione, l'elaborazione e la distribuzione a utenti interni ed esterni delle informazioni aeronautiche operative relative ai piani di volo (NOTAM, informazioni meteorologiche e messaggi di Air Traffic Flow Management). Le informazioni aeronautiche emesse da ENAV sono consultabili dalla comunit\u00e0 aeronautica tramite la pubblicazione 'AIP Italia' e sul sito ENAV.\nPresso ogni torre di controllo un tempo era ubicato un ufficio ARO (Air Traffic Services Reporting Office) per il trattamento di tutte le informazioni di interesse aeronautico, come ad esempio la gestione dei piani di volo; oggi esistono solamente pochi uffici ARO: quello di Roma Fiumicino e di Milano Linate, che si suddividono il territorio nazionale per la fornitura del servizio stesso agli utenti della maggior parte degli aeroporti.\nAltri servizi e strutture.\nRadiomisure.\nENAV svolge direttamente e tramite la sua societ\u00e0 controllata Techno Sky, il servizio radiomisure, attivit\u00e0 di controllo dell'attendibilit\u00e0 dei segnali radioelettrici di guida e posizione emessi dalle varie apparecchiature per la navigazione strumentale. Ci\u00f2 avviene grazie a una flotta composta da velivoli Piaggio Aero P180 Avanti II appositamente allestiti. Il servizio radiomisure consente di effettuare controlli in volo senza l'ausilio di apparecchiature installate a terra e di ottenere risultati in tempo reale.\nAcademy.\nNel 2006 la societ\u00e0 ha fondato l'Academy di Forl\u00ec, una scuola di formazione per figure professionali del settore del controllo del traffico aereo, ad esempio CTA (Controllori del Traffico Aereo), esperto assistenza al volo, meteorologi e piloti di radiomisure. La societ\u00e0 afferma trattarsi dell'unico centro italiano deputato al rilascio delle necessarie abilitazioni.\nProcedure di volo e cartografia aeronautica.\nENAV studia e produce in esclusiva nazionale tutte le procedure per la navigazione aerea e gli strumenti cartografici per l'aviazione civile e le mette a disposizione della comunit\u00e0 aeronautica. Si tratta della \"cartografia tematica\", in cui vengono descritte le procedure operative per il volo e la geografia ATS (Air Traffic System), e della \"cartografia topografica\" che fornisce la misurazione del territorio a fini aeronautici (segnalazione di ostacoli fissi e mobili).\nMeteorologia aeroportuale.\nIl servizio meteorologico ENAV produce ogni giorno circa 3\u00a0000 messaggi di osservazione e 500 di previsione. Gli impianti ENAV dispongono di sensori di rilevamento e diffusione automatica dei dati meteo necessari al decollo e all'atterraggio sicuro dei velivoli. Il servizio di osservazione meteorologica aeroportuale viene fornito da personale EAV (esperto assistenza al volo) e AMO (Aeronautical Meteorological Observers), mentre il servizio di previsione meteorologica viene fornito da personale abilitato AMF (Aeronautical Meteorological Forecaster) in possesso di Diploma di Laurea di II Livello in discipline tecnico-scientifiche, con specializzazione in Fisica dell'Atmosfera e Meteorologia. Il servizio di previsione meteorologica \u00e8 fornito dal Centro di Previsione Nazionale \"ItalyMFU,\" situato all'interno dell'ACC di Roma Ciampino e che provvede all'emissione dei TAF (\"Terminal Aerodrome Forecast\" - bollettini di previsione a 9, 24 e 30 ore riportati in codice aeronautico), all'emissione degli avvisi di aeroporto, briefing per i piloti e controllo aereo e al servizio di Veglia Meteorologica 24/7 su tutti gli impianti e FIR di competenza.\nCooperazione internazionale.\nENAV \u00e8 parte dell'iniziativa della Commissione europea di sviluppo del Cielo unico europeo, ovvero il sistema di gestione integrata delle rotte aeree.\nLa societ\u00e0 \u00e8 anche membro di EUROCONTROL, l'organizzazione civile e militare composta da 41 Stati la cui missione \u00e8 di sviluppare e mantenere un efficiente sistema di controllo del traffico aereo insieme alle autorit\u00e0 nazionali dell'aviazione civile (in Italia ENAC), i fornitori dei servizi di controllo del traffico aereo (in Italia ENAV e Aeronautica Militare), gli utenti dello spazio aereo civile e militare, l'industria, le organizzazioni professionali e le istituzioni europee.\nBilanci annuali.\nAttivit\u00e0 dichiarate.\nENAV svolge servizi di rotta (servizi di navigazione aerea in un volume di spazio aereo) e servizi di terminale (servizi di navigazione aerea, negli aeroporti e in un raggio di 20\u00a0km attorno a essi), attivit\u00e0 dalle quali derivano i ricavi a bilancio.\nRicavi da erogazioni dello Stato.\nAi sensi del decreto interministeriale 28 dicembre 2007 (Trasporti-MEF-Difesa), in attuazione del Regolamento Comunitario n. 1794/2006 della Commissione europea (poi modificato dal Regolamento n. 1191/2010), alcune tipologie di voli sono esentati dal pagamento dei servizi di rotta e di terminale, che comunque vengono corrisposti a ENAV, in via sostitutiva, dallo Stato.\nInoltre, ENAV percepiva contributi statali a copertura di determinati costi sostenuti negli aeroporti in cui opera, soppressi con la legge di stabilit\u00e0 2012, con l'eccezione di alcune voci relative al mantenimento della sicurezza operativa degli impianti (30 milioni nel 2013).\n2011.\nNel 2011 ENAV ha conseguito ricavi per 771,32 milioni di euro, di cui:\nEBITDA di 219,94 milioni, EBIT di 61,67 milioni, utili per 12,43 milioni.\nIl valore residuo delle immobilizzazioni immateriali \u00e8 pari a 1,24 miliardi, l'indebitamento finanziario netto \u00e8 pari a 489,92 milioni, il patrimonio netto \u00e8 di 1,25 miliardi, 3\u00a0274 sono i dipendenti.\nLa voce balance \u00e8 imputabile allo squilibrio tra costi e ricavi degli esercizi precedenti, che, con il metodo Full Cost Recovery, viene recuperato nel corso degli anni successivi, mediante un innalzamento/abbassamento delle tariffe: dal 1\u00ba gennaio 2012, con l'attuazione di due regolamenti europei, il meccanismo di cui sopra, \u00e8 stato abolito e sostituito da sistemi di condivisione del rischio sul traffico e quindi sul fatturato, tra provider (ENAV in Italia) e utenti dello spazio aereo.\n2013.\nNel 2013 ENAV ha conseguito ricavi per 799,63 milioni di euro, di cui:\nEBITDA di 245,2 milioni, EBIT pari a 94,7 milioni, utili per 50,52 milioni.\nIl valore residuo delle immobilizzazioni immateriali \u00e8 pari a 1,15 miliardi, il patrimonio netto \u00e8 di 1,29 miliardi, 3\u00a0300 dipendenti, 1\u00a0524\u00a0019 voli assistiti.\nVertici aziendali.\nCronologia dei vertici aziendali.\nControversie.\nRapporti con l'Aeronautica Militare.\nIl \"transito\" dei controllori del traffico aereo dai ruoli dell'Aeronautica Militare all'AAAVTAG e poi all'ENAV \u00e8 stato un tema controverso e fonte di acceso dibattito, anche a causa delle differenze retributive.\nNell'aprile 2015 \u00e8 venuto in evidenza sulla stampa quello che \u00e8 stato letto come un sostanziale contrasto fra ENAV e Aeronautica Militare circa il transito di personale dalla Forza Armata alla societ\u00e0 per azioni, reso possibile da una specifica norma. I risparmi per la finanza pubblica posti alla base della norma erano stati gi\u00e0 messi in dubbio dall'Aeronautica Militare e da ENAV nel 2014, quando la norma fu proposta. ENAV sosteneva infatti che avrebbe gestito gli aeroporti transitati dall'Aeronautica Militare impiegando proprio personale gi\u00e0 formato.\nENAV ha diffuso dapprima una dichiarazione che \u00e8 stata letta come se mettesse in dubbio l'attenzione per la sicurezza da parte dei militari, e in seguito dichiarazioni chiarificatrici della vicenda.\nRaccomandazioni, selezioni truccate e controversie legali.\nNel 2019 il Tribunale di Roma ha condannato ENAV a risarcire il direttore del TG LA7 Enrico Mentana e la giornalista Flavia Filippi. Nel 2013, sul TG LA7 erano andati in onda due servizi (\"ENAV, nuovo scandalo\" e \"Ombre sull'ENAV\") dove si informava che tra i controllori di volo assunti con la selezione del 2010 \u2014 circa cinquanta su quasi settemila domande pervenute \u2014 c'erano \"amici, parenti e figli\". In particolare, l'amministratore unico di ENAV, all'epoca dei fatti Massimo Garbini \u2014 gi\u00e0 controllore di volo e direttore generale dell'azienda, e nominato amministratore dal governo Monti a seguito dello scandalo ENAV-Selex ES (Finmeccanica) \u2014 avrebbe propiziato in ENAV l'assunzione del secondo figlio Andrea (il primo, Simone, gi\u00e0 controllore di volo da alcuni anni), di due compagni di scuola e dei figli di altri quattro importanti dirigenti. Il servizio aggiungeva che in ENAV lavoravano da tempo anche Alessandro Bellizzi, figlio del direttore generale Massimo Bellizzi, la cognata del direttore dell'Academy Alberto Valentini, il figlio del responsabile dell'area amministrativa e il figlio del responsabile dell'audit, che sarebbe stato \"bocciato e poi ripescato\" con la qualifica di esperto di assistenza al volo. ENAV aveva denunciato per diffamazione sia Mentana sia la Filippi: Garbini pretendeva un risarcimento per danno morale e di immagine di 500\u00a0000 euro, mentre ENAV addirittura di 9 milioni di euro. La querela \u00e8 stata per\u00f2 bocciata dal Tribunale, che ha condannato ENAV a pagare le spese processuali.\nInoltre, a questo proposito, Francesco Giro ha presentato una interrogazione parlamentare in Senato, chiedendo al Ministro delle infrastrutture e dei trasporti \"se sia corretto che ENAV, e quindi lo Stato \u2014 in quanto si tratta di una societ\u00e0 controllata dal Ministero dell'economia e delle finanze e sottoposta alla vigilanza del Ministero delle infrastrutture e dei trasporti \u2014 debba pagare (con denaro pubblico) le spese processuali a causa della condotta dei suoi dirigenti.\""}
{"id": "2956342", "revid": "179980", "url": "https://it.wikipedia.org/wiki?curid=2956342", "title": "C.D. Nacional", "text": ""}
{"id": "2956343", "revid": "188323", "url": "https://it.wikipedia.org/wiki?curid=2956343", "title": "Regola del cavatappi", "text": ""}
{"id": "2956349", "revid": "2161507", "url": "https://it.wikipedia.org/wiki?curid=2956349", "title": "Assist leader stagionali della NBA", "text": "Questa voce raccoglie la lista degli assist-leader stagionali della NBA.\nIl riconoscimento di miglior assistman, assegnato al giocatore che alla fine della stagione regola ottiene la migliore media-assist a partita (abbreviata in inglese con l'acronimo \"APG\": \"assists per game\"), venne istituito nella stagione 1946-1947.\nPrima della stagione 1968-1969 il titolo veniva attribuito a chi realizzava il maggior numero di assist nella stagione regolare, da quell'anno invece venne assegnato a chi aveva la pi\u00f9 alta media di assist per partita.\nPerch\u00e9 un assist sia conteggiato come tale il giocatore deve aver giocato almeno 70 partite o aver fatto registrare almeno 400 assist. Tali criteri sono stati adottati a partire dalla stagione 1974-1975; in precedenza, al variare del numero di partite annuali in calendario, i criteri variarono pi\u00f9 volte.\nStatistiche.\nJohn Stockton detiene i record per il maggior numero totale di assist (1164) e media-assist (14,54) in una stagione, oltre al maggior numero di titoli di miglior passatore, 9 (consecutivi, anch'esso primato finora imbattuto). Mark Jackson detiene i record di assist totali e miglior media per un rookie (868 e 10.6 APG), nella stagione 1987-1988. Tra i giocatori in attivit\u00e0 il miglior totale assist \u00e8 di Chris Paul (9156) nel 2008 mentre la miglior media \u00e8 quella di Rajon Rondo (11,70) nel 2011-2012.\nAccoppiate.\nAssist-leader e Anello.\nQuattro giocatori hanno vinto il titolo di assistman e le Finali NBA nella stessa stagione:\nAssist-leader e MVP stagionale.\nL'accoppiata miglior passatore - MVP dell'anno \u00e8 stata realizzata da:\nMiglior marcatore e miglior passatore.\nNate Archibald, dei Kansas City-Omaha Kings, \u00e8 stato, ad oggi, l'unico giocatore NBA a concludere la stagione regolare (quella 1972-1973) conducendo la Lega sia negli assist sia nei punti.\nLeader in palle rubate e assist.\nDa quando le palle rubate sono conteggiate nella NBA (stagione 1973-1974) i seguenti giocatori hanno condotto la lega in questa statistica e negli assist:"}
{"id": "2956356", "revid": "463935", "url": "https://it.wikipedia.org/wiki?curid=2956356", "title": "Bassa pressione", "text": ""}
{"id": "2956363", "revid": "1442080", "url": "https://it.wikipedia.org/wiki?curid=2956363", "title": "Biagio And\u00f2", "text": "Fu deputato dal 1953 al 1961 nella II e III legislatura della Repubblica Italiana per il Partito Socialista Italiano. Padre di Salvo And\u00f2, deputato socialista per quattro legislature.\nBiografia.\nFu professore ordinario di matematica e fisica nelle scuole secondarie.\nFondatore della sezione di Giarre del Partito Socialista Italiano, partecip\u00f2 attivamente alla organizzazione del suo partito in provincia di Catania. Nel 1946 fu eletto sindaco di Giarre. Esercit\u00f2 il suo mandato amministrativo fino al 1952, quando la sua attivit\u00e0 politica assunse pi\u00f9 ampio respiro con la sua elezione a deputato al Parlamento, nella consultazione politica dell'anno successivo nella circoscrizione di Catania.\nNella II e III legislatura della Repubblica Italiana \"\"partecip\u00f2 attivamente ai lavori della Camera e delle Commissioni, mettendo in evidenza singolari qualit\u00e0 di intelligenza e di preparazione alle quali si accompagnavano sobriet\u00e0 e riservatezza di carattere.\"\n\"Vanno ricordate [...] alcune sue proposte di legge, tra cui quella relativa alla richiesta di accesso alle facolt\u00e0 universitarie scientifiche dei diplomati, ed i numerosissimi interventi in sede di discussione dei bilanci del tesoro e delle finanze, nonch\u00e9 quelli da lui svolti in sede di discussione generale di vari disegni di legge\".\n\"Il rimpianto per l'immatura scomparsa del collega \u00e8 reso pi\u00f9 vivo dalla improvvisa ed imprevedibile morte, quando ancora molto egli poteva dare per gli ideali nei quali profondamente credeva e per i quali, con costante dedizione, ha sempre combattuto la sua breve, ma intensa battaglia politica\".\nRiconoscimenti.\nA Giarre, nell'antico rione \"u chianu a fera\"\" (piazza della fiera), \u00e8 presente una piazza, un tempo denominata piazza Armieri, oggi intitolata a Biagio And\u00f2. In tale piazza, di forma triangolare, \u00e8 presente il suo busto."}
{"id": "2956366", "revid": "115515695", "url": "https://it.wikipedia.org/wiki?curid=2956366", "title": "Fabrizio Contri", "text": "Biografia.\nAttore di teatro, recita in numerose serie televisive come \"La piovra 8\" e \"9\", \"Distretto di Polizia\", \"Don Matteo\" e \"Incantesimo 8\". Nella quarta stagione di \"Distretto di Polizia\" interpreta il ruolo del \"prof. Pietro De Santis\", un criminologo saltuariamente collaboratore del \"X Tuscolano\". Nelle serie televisive di Sky dirette da Giuseppe Gagliardi \"1992,\" \"1993\" e \"1994\" interpreta Marcello Dell'Utri, stretto collaboratore di Silvio Berlusconi.\nPremi.\nCandidato e segnalato per il Premio UBU per il Teatro Contemporaneo Italiano, per l'interpretazione di Ariel nella Tempesta -regia di Valerio Binasco-."}
{"id": "2956367", "revid": "339392", "url": "https://it.wikipedia.org/wiki?curid=2956367", "title": "Ruolo Ufficiali", "text": ""}
{"id": "2956375", "revid": "110157", "url": "https://it.wikipedia.org/wiki?curid=2956375", "title": "Gruemir\u00eb", "text": "Gruemir\u00eb \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Kastrat, Kelmend, Koplik, Qend\u00ebr Koplik e Shkrel a costituire la municipalit\u00e0 di Mal\u00ebsi e Madhe.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2956376", "revid": "132266", "url": "https://it.wikipedia.org/wiki?curid=2956376", "title": "Ruolo Marescialli", "text": ""}
{"id": "2956378", "revid": "228587", "url": "https://it.wikipedia.org/wiki?curid=2956378", "title": "Cut-out", "text": "In fotografia, la tecnica del cut-out (indicata anche come desaturazione parziale, colore selettivo o con altre denominazione analoghe) consiste nell'eliminare i colori (desaturare) di una fotografia lasciando per\u00f2 alcuni particolari nel loro colore originale. Spesso (ma non necessariamente) i particolari che non subiscono desaturazione sono tutti quelli di un certo colore o di una certa gamma di colori."}
{"id": "2956380", "revid": "125949848", "url": "https://it.wikipedia.org/wiki?curid=2956380", "title": "Antonio Latella", "text": "Biografia.\nVive e lavora dividendosi tra Berlino e l'Italia.\nStudia recitazione presso la scuola del Teatro Stabile di Torino e la Bottega Teatrale di Firenze fondata da Vittorio Gassman.\nCome attore \u00e8 diretto da Pippo Di Marca, Luca Ronconi, Giuseppe Patroni Griffi, Massimo Castri, Elio De Capitani, Walter Pagliaro, Tito Piscitelli, Vittorio Gassman. Per Raitre, Dipartimento scuola educazione, \u00e8 tra gli attori di \"Lezioni di Teatro\" scritto e condotto da Vittorio Gassman (1989).\nPoco pi\u00f9 che trentenne \u00e8 chiamato a dirigere uno dei corsi dell'\u00c9cole des Ma\u00eetres (scuola itinerante internazionale, di perfezionamento teatrale, per giovani attori di diverse culture) in precedenza affidati ai pi\u00f9 importanti maestri del teatro internazionale come Jacques Delcuvellerie, Luca Ronconi, Jerzy Grotowski, Anatolij Vasil'ev, Jacques Vassalle, Giancarlo Cobelli, Peter Stein, Dario Fo, Eimuntas Nekro\u0161ius e Lev Dodin.\nNel 2001 vince il suo primo Premio Ubu per il progetto \"Shakespeare e oltre\" e, nel 2004, il Premio Gassman come miglior artista dell'anno.\nTra le sue messinscene ci sono: \"Otello\" di William Shakespeare (1999), \"Romeo e Giulietta\" di William Shakespeare (2000), \"I Negri\" di Jean Genet (2002), \"Pilade\" di Pier Paolo Pasolini (2002), \"Querelle\" da Jean Genet (2002), \"Porcile\" di Pier Paolo Pasolini, \"Bestia da stile\" di Pier Paolo Pasolini (2004), \"Edoardo II\" di Christopher Marlowe (2004), \"La cena de le ceneri\" di Giordano Bruno (2005)\n\"Aspettando Godot\" di Samuel Beckett (2007).\nIn Francia, a Lione, nel 2004 debutta nella regia d'Opera con \"L'Orfeo\" di Claudio Monteverdi. Sempre nel 2004 mette in scena \"Orfeo ed Euridice\" di Gluck e, nel 2005, \"Tosca\" di Giacomo Puccini.\nNell'ottobre del 2007 porta sulle scene \"Moby Dick\", tratto dal romanzo di Herman Melville, una produzione del Teatro Stabile dell'Umbria nella quale il ruolo principale (il capitano Achab) \u00e8 affidato a Giorgio Albertazzi. In scena protagonisti anche Marco Foschi, Annibale Pavone e Fabio Pasquini. Questo non \u00e8 il primo \"Moby Dick\" di Latella poich\u00e9 aveva gi\u00e0 recitato nel 1992 in \"Ulisse e la balena bianca\", spettacolo ispirato al romanzo di Melville, con la regia di Vittorio Gassman.\nNel 2006 insegna al CUT di Perugia dove dirige un gruppo di giovani attori in un testo di Sarah Kane. Dal 2017 \u00e8 direttore del Festival Internazionale del Teatro della Biennale di Venezia."}
{"id": "2956382", "revid": "110157", "url": "https://it.wikipedia.org/wiki?curid=2956382", "title": "Guaratiba", "text": "Guaratiba \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nGuaratiba fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa XXVI del municipio di Rio de Janeiro."}
{"id": "2956383", "revid": "115459157", "url": "https://it.wikipedia.org/wiki?curid=2956383", "title": "Kastrat", "text": "Kastrat \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gruemir\u00eb, Kelmend, Koplik, Qend\u00ebr Koplik e Shkrel a costituire la municipalit\u00e0 di Mal\u00ebsi e Madhe.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2956388", "revid": "827882", "url": "https://it.wikipedia.org/wiki?curid=2956388", "title": "Magenta (DC Comics)", "text": "Magenta il cui vero nome \u00e8 Frances \"Frankie\" Jane, \u00e8 un personaggio immaginario nella serie \"Teen Titans\" della DC Comics. \u00c8 una ex eroina trasformatasi in criminale.\nUn progetto originale di Magenta eseguito da George P\u00e9rez prostituta in \"DC Sampler\" n. 2, il cui nome iniziale del personaggio era Polara e i suoi colori erano il rosso e il blu invece di magenta e bianco.\nStoria.\nFrances Jane fu la ragazza di Wally West durante i giorni di Kid Flash. Quando Wally era un membro dei Nuovi Teen Titans, Frances speriment\u00f2 nuove esperienze, come fare fluttuare oggetti senza controllo. Su madre che fosse posseduta, una convinzione fondata quando, durante un episodio specialmente potente, comparve la silhouette di una persona provvista di corna. I Titans riuscirono a salvarla, e poco dopo Frances scopr\u00ec possedere super poteri magnetici. Ignaro ai Titans, la silhouette non era un demone, ma il super criminale magnetico Dottor Polaris, che intrappolato in un'altra dimensione da Lanterna Verde, tentava di utilizzare i poteri nascenti di Frances per evadere.\nWally la spinse a diventare la \"ragazza di Kid Flash\" - una supereroina. Divenne \"magenta\" (una parola che suggeriva \"magnete\"), e utilizz\u00f2 i suoi poteri come la \"super ragazza\" di Kid Flash, e come un'alleata dei Teen Titans. La pressione dell'essere un'eroina la riemp\u00ec di stress, e cos\u00ec la coppia si divise. West si pent\u00ec di ci\u00f2 raggiunta l'et\u00e0 adulta.\nNonostante si fossero lasciati, Frances provava ancora dei sentimenti per Wally (di cui alcuni negativi), e quando la Justice League si scontr\u00f2 con i Titans, Magenta giunse in aiuto, utilizzando i suoi poteri per mettere in funzione una macchina che fu vitale per la salvezza della Terra da parte di massicce porzioni di detriti da alcuni pianeti cadenti.\nI suoi sforzi eroici mascheravano la sua crescente insanit\u00e0 mentale. Sebbene Frances venisse chiamata spesso \"bipolare\", come una specie di gioco di parole sarcastico sui suoi poteri magnetici, la sua insanit\u00e0 sembr\u00f2 somigliare molto pi\u00f9 ad un disordine di personalit\u00e0 multipla; tutto lo stress e il risentimento emersero in una nuova e pi\u00f9 aggressiva identit\u00e0, mentre la sua personalit\u00e0 \"regolare\" cominci\u00f2 a divenire sempre meno forte e timida. \u00c8 da notare che questa doppia personalit\u00e0 si dimostr\u00f2 anche nel Dottor Polaris, sebbene la sua met\u00e0 malata precedette la sua carriera super criminale.\nLa \"nuova\" Magenta costrinse una battaglia contro Wally West (ora terzo Flash), che subito degener\u00f2 in uno scontro, e quando la polizia intervenne, utilizz\u00f2 i suoi poteri per strappare le otturazioni dai loro denti. Flash rimase scioccato dalla quasi tendenza omicida di Frances.\nFrances incontr\u00f2 Wally molte volte in futuro. In un incidente, era calma e non-violenta, e cap\u00ec che utilizzare i suoi poteri avrebbe risvegliato il suo lato \"oscuro\". Sfortunatamente, dovette utilizzare i suoi poteri quando uno dei nemici di Flash port\u00f2 una bomba in un luogo determinato della citt\u00e0. Frances, a cavalcioni su Flash, riusc\u00ec a identificare la bomba e, rischiando di diventare cattiva, la fece levitare cos\u00ec in alto che l'esplosione non fer\u00ec nessuno. Durante quel periodo, divenne amica di Linda Park, la ragazza e futura moglie di Wally, parlando di cose che Wally fece in passato.\nSuccessivamente, ritorn\u00f2 e tent\u00f2 di uccidere Flash. Utilizzando i suoi poteri per dirottare un veicolo trasporta-macchine, fece il giro della citt\u00e0. Gett\u00f2 a Flash tutte le auto che riusc\u00ec a trovare, che non aveva tempo di giocare a schivare le auto in quanto doveva proteggere i cittadini dai possibili mezzi volanti. Con l'aiuto di Linda, Frances si calm\u00f2 abbastanza da fermare la sua furia.\nSuccessivamente, quando Cicada cominci\u00f2 ad attaccare Flash, Magenta ebbe una conversione precoce. Fu presente alla battaglia finale tra i due, ma fugg\u00ec. Si un\u00ec ai Nemici di Blacksmith dove attir\u00f2 l'attenzione affettiva di Girder. Le saltarono i nervi e lo fece a met\u00e0.\nNella storia del 2005 \"Rouge War\", la si vide tra i ranghi dei Nemici riformati di Jesse James (con lui vi erano Heat Wave e il Pifferaio). Quando attaccarono il gruppo di Capitan Cold, fu sconfitta dal Mago del Tempo.\nPi\u00f9 recentemente, fu vista tra le file della nuova Injustice League ed \u00e8 una dei criminali esiliati presenti in \"Salvation Run\". Sulla Terra, si un\u00ec alla Squadra di Vendetta su Cyborg, un gruppo di criminali i cui poteri avevano effetti sui metalli e le parti cibernetiche assemblate dal misterioso Mister Orr, su richiesta di Enclave M, per catturare il supereroe Cyborg e investire le sue scoperte e le tecnologie per usi militari. Cyborg le diede una shock elettrico cos\u00ec potente che le fece perdere i sensi, ignara di dove fosse o cosa avesse fatto, ma fu ancora in grado di riconoscere il suo vecchio compagno di squadra.\nPoteri.\nIl potere principale di Magenta consiste nel poter manipolare i campi elettromagnetici, e dunque primariamente i metalli. Il massimo quantitativo di materia che pu\u00f2 manipolare contemporaneamente \u00e8 sconosciuto.\nLe sue abilit\u00e0 si estendono fino al livello atomico, cosa che gli permette di manipolare le strutture chimiche e di riorganizzare la materia, anche se questo \u00e8 spesso un compito per lei faticoso. Magenta pu\u00f2 manipolare un gran numero di singoli oggetti contemporaneamente e con i suoi poteri \u00e8 stata in grado di assemblare macchinari complessi. In misura minore pu\u00f2 influenzare anche oggetti non metallici e non magnetici, e pu\u00f2 far levitare se stessa e gli altri (sempre tramite il controllo dei campi elettromagnetici). Pu\u00f2 inoltre generare degli impulsi elettromagnetici di grande forza e generare e manipolare l'energia elettromagnetica fino al livello dei fotoni. Un altro modo in cui Magenta usa spesso il suo potere \u00e8 la proiezione di campi di forza che possono bloccare selettivamente materia ed energia. Questi campi sono abbastanza forti da resistere alla detonazione di molteplici armi termonucleari, per cui Magenta \u00e8 invulnerabile a molti danni quando circondata dal suo scudo e grazie a esso pu\u00f2 sopravvivere temporaneamente nello spazio profondo. Egli pu\u00f2 anche incanalare i suoi poteri attraverso il proprio corpo per aumentare la sua resistenza e durata ben oltre i limiti umani e ha un tempo di reazione di base quindici volte pi\u00f9 breve di quello degli esseri umani normali. In un'occasione egli ha alterato il comportamento dei campi gravitazionali attorno a lei, cosa che viene attribuita all'esistenza di un campo unificato che egli pu\u00f2 manipolare.\nAltri media.\nNella serie televisiva \"The Flash\" Magenta appare nella terza stagione interpretata da Joey King."}
{"id": "2956389", "revid": "287204", "url": "https://it.wikipedia.org/wiki?curid=2956389", "title": "Barra de Guaratiba", "text": "Barra de Guaratiba \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile. In questo luogo si sarebbero dovute tenere tra il 27 e il 28 luglio del 2013 la veglia e la celebrazione eucaristica conclusiva della GMG di Rio de Janeiro \nAmministrazione.\nBarra de Guaratiba fu istituito come \"bairro\" a s\u00e9 stante il 23 luglio 1981 come parte della Regione Amministrativa XXVI - Guaratiba del municipio di Rio de Janeiro."}
{"id": "2956392", "revid": "536103", "url": "https://it.wikipedia.org/wiki?curid=2956392", "title": "Graziella (bicicletta)", "text": "La Graziella fu una bicicletta pieghevole disegnata da Rinaldo Donzelli e prodotta a partire dal 1964 dalla fabbrica Carnielli di Vittorio Veneto di nome Bottecchia.\nStoria.\nDivenne molto popolare in Italia, situandosi fra le icone del made in Italy degli anni sessanta. La commercializzazione della Graziella, pubblicizzata come \"la Rolls-Royce di Brigitte Bardot\", contribu\u00ec in maniera decisiva a rivoluzionare la percezione comune della bicicletta, che fino agli anni cinquanta era considerata solo come attrezzatura sportiva o come mezzo di trasporto \"povero\", e che negli anni del boom economico divenne invece uno status symbol della nuova giovent\u00f9 benestante. Era strutturata senza canna orizzontale, con cerniera centrale, piccole ruote da 16 pollici, sella e manubrio smontabili. \nNel 1971 sub\u00ec un aggiornamento per cui venne aumentato il diametro delle ruote e furono aggiunti particolari come il portapacchi in tinta.\nLa Graziella fu prodotta fino alla fine degli anni ottanta. I modelli originali sono oggetto di collezionismo e modernariato."}
{"id": "2956394", "revid": "110157", "url": "https://it.wikipedia.org/wiki?curid=2956394", "title": "Pedra de Guaratiba", "text": "Pedra de Guaratiba \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nPedra de Guaratiba fu istituito come \"bairro\" a s\u00e9 stante il 23 luglio 1981 come parte della Regione Amministrativa XXVI - Guaratiba del municipio di Rio de Janeiro."}
{"id": "2956395", "revid": "287204", "url": "https://it.wikipedia.org/wiki?curid=2956395", "title": "Kelmend", "text": "Kelmend \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gruemir\u00eb, Kastrat, Koplik, Qend\u00ebr Koplik e Shkrel a costituire la municipalit\u00e0 di Mal\u00ebsi e Madhe.\nLocalit\u00e0.\nIl comune \u00e8 formato dall'insieme delle seguenti localit\u00e0:\n\u00c8 gemellato con il comune italiano di Roccaraso."}
{"id": "2956397", "revid": "1974457", "url": "https://it.wikipedia.org/wiki?curid=2956397", "title": "Testo unico della legge sugli ufficiali ed agenti di pubblica sicurezza", "text": "Il testo unico della legge sugli ufficiali ed agenti di pubblica sicurezza \u00e8 un testo normativo dello Stato italiano - in forma di testo unico - che individua le autorit\u00e0 di pubblica sicurezza sul territorio statale, e ne disciplina le loro attribuzioni.\nVenne emanato con regio decreto 31 agosto 1907 n. 690, a tutt'oggi vigente. Il relativo regolamento di attuazione \u00e8 contenuto nell'R.D. 20 agosto 1909, n. 666.\nContenuto.\nQuesta legge delinea i compiti e le diverse attribuzioni delle autorit\u00e0 statali che si avvalgono delle forze di polizia dello Stato e le autorit\u00e0 locali sindaco o presidente della provincia che si avvalgono della polizia municipale o polizia provinciale per quanto di loro competenza.\nAnzitutto viene prevista l'organizzazione delle prefetture con alle dipendenze le questure su base provinciale per il governo e la vigilanza sul rispetto delle norme emanate dalle autorit\u00e0, struttura di chiara ispirazione al modello francese. Viene poi inoltre disciplinato un complesso di servizi investigativi specifici che hanno la capacit\u00e0 di convivere e rapportare le proprie attivit\u00e0 secondo limiti e competenze stabilite nelle leggi generali, elemento invece di ispirazione inglese.\nViene poi specificato chi sono le autorit\u00e0 di pubblica sicurezza, gli ufficiali (art. 2) e gli agenti (art. 18), i loro compiti e i loro limiti. La norma inoltre stabilisce rigidi criteri di competenza all'interno del sistema dei delicati rapporti tra autorit\u00e0 giudiziaria, autorit\u00e0 di pubblica sicurezza e sindaco.\nAltri riferimenti normativi.\nLo stesso Testo unico delle leggi di pubblica sicurezza, la legge quadro sull'ordinamento della polizia di stato legge 1\u00ba aprile 1981 n. 121, ma ancor di pi\u00f9 l'ordinamento stesso del ministero dell'interno e di quello di grazia e giustizia, fanno riferimento a questa legge, le cui ultime modifiche sono state apportate nel 2001."}
{"id": "2956399", "revid": "14691", "url": "https://it.wikipedia.org/wiki?curid=2956399", "title": "Carnielli Graziella", "text": ""}
{"id": "2956415", "revid": "32196269", "url": "https://it.wikipedia.org/wiki?curid=2956415", "title": "Tavriya Simferopol", "text": ""}
{"id": "2956416", "revid": "41824", "url": "https://it.wikipedia.org/wiki?curid=2956416", "title": "The New Grove Dictionary of Music and Musicians", "text": ""}
{"id": "2956417", "revid": "110157", "url": "https://it.wikipedia.org/wiki?curid=2956417", "title": "Qend\u00ebr Koplik", "text": "Qend\u00ebr Koplik \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gruemir\u00eb, Kastrat, Kelmend, Koplik e Shkrel a costituire la municipalit\u00e0 di Mal\u00ebsi e Madhe."}
{"id": "2956419", "revid": "404338", "url": "https://it.wikipedia.org/wiki?curid=2956419", "title": "Episodi di Mork &amp; Mindy (prima stagione)", "text": "La prima stagione della serie televisiva Mork &amp; Mindy and\u00f2 in onda in prima visione originale dal 1978 al 1979.\nAttentato a Mork.\nTrama.\nUna conoscente di Mindy per farle dispetto cerca di sedurre Mork ma fallisce. Mork e Mindy si danno il loro primo bacio.\nMork in vendita.\nTrama.\nUn reporter arriva a Boulder per indagare sull'arrivo nella citt\u00e0 di una navicella aliena."}
{"id": "2956422", "revid": "767487", "url": "https://it.wikipedia.org/wiki?curid=2956422", "title": "Shkrel", "text": "Shkrel \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gruemir\u00eb, Kastrat, Kelmend, Koplik e Qend\u00ebr Koplik a costituire la municipalit\u00e0 di Mal\u00ebsi e Madhe.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2956423", "revid": "767487", "url": "https://it.wikipedia.org/wiki?curid=2956423", "title": "Koplik", "text": "Koplik \u00e8 una frazione del comune di Mal\u00ebsi e Madhe in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gruemir\u00eb, Kastrat, Kelmend, Qend\u00ebr Koplik e Shkrel a costituire la municipalit\u00e0 di Mal\u00ebsi e Madhe."}
{"id": "2956427", "revid": "1543377", "url": "https://it.wikipedia.org/wiki?curid=2956427", "title": "Simone Stortoni", "text": "Carriera.\nDebutta nel ciclismo nel 1991. Dal 2004 al 2008 gareggia nella categoria dilettanti Elite/Under-23: nel 2004 veste la divisa della Domina Vacanze-Pedale Fermano, corre poi per quattro anni, dal 2005 al 2008, con la Lucchini-Neri di Luca Scinto, cogliendo diversi successi.\nPassa professionista nel 2009 con la CSF Group-Navigare di Bruno Reverberi. L'anno successivo partecipa al Giro d'Italia: si mette in luce nell'ottava tappa, quello con arrivo al Terminillo, giungendo al secondo posto alla spalle del danese Chris Anker S\u00f8rensen. Nel 2011 va ancora vicino al primo successo da \"pro\": \u00e8 infatti secondo al Gran Premio Citt\u00e0 di Camaiore (battuto in volata da Fabio Taborre) e nella graduatoria generale della Settimana Ciclistica Lombarda.\nNel 2012 si trasferisce alla Lampre-ISD, squadra World Tour; in stagione prende parte per la prima volta al Tour de France. Alla fine della stagione 2015, corsa con i colori dell'Androni Giocattoli-Sidermec, non trova un ingaggio e si ritira dal ciclismo agonistico."}
{"id": "2956428", "revid": "1305772", "url": "https://it.wikipedia.org/wiki?curid=2956428", "title": "Anime morte", "text": ""}
{"id": "2956430", "revid": "122516862", "url": "https://it.wikipedia.org/wiki?curid=2956430", "title": "Fush\u00eb Arr\u00ebz", "text": "Fush\u00eb Arr\u00ebz (anche nella forma \"Fush\u00eb Arr\u00ebzi\") \u00e8 un comune albanese situato nella prefettura di Scutari, nella parte settentrionale dell'Albania. \nIn seguito alla riforma amministrativa del 2015, sono stati accorpati a Fush\u00eb Arr\u00ebz i ex-comuni di Blerim, Fierz\u00eb, Iball\u00eb e Qaf\u00eb Mali, portando la popolazione complessiva a 7.405 abitanti (dati del censimento 2011).\nLa cittadina \u00e8 situata circa 40 km a nord di Scutari, il territorio \u00e8 montuoso, Fush\u00eb-Arr\u00ebz si trova ad un'altitudine di circa 600 m s.l.m.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2956438", "revid": "767487", "url": "https://it.wikipedia.org/wiki?curid=2956438", "title": "Robert Ferguson", "text": "Robert Ferguson fu vicario presbiteriano nel Kent fino al 1662, quando venne espulso dopo la promulgazione dell'Atto di uniformit\u00e0 del 1662. Prese parte a un complotto contro Carlo II e alla ribellione di Monmouth contro Giacomo II. Dopo la Gloriosa Rivoluzione, pass\u00f2 per\u00f2 dalla parte di Giacomo II.\nVenne arrestato ma non fu mai processato. Mor\u00ec povero nel 1714.\nLa sua opera principale \u00e8 il pamphlet \"History of the Revolution\" (1706), in cui espone la tesi che Guglielmo III ag\u00ec per conto dei Gesuiti e che la Gloriosa Rivoluzione fu parte di un complotto del Papa di Roma per la diffusione del cattolicesimo in Inghilterra."}
{"id": "2956446", "revid": "1305772", "url": "https://it.wikipedia.org/wiki?curid=2956446", "title": "Episodi di Mork &amp; Mindy (seconda stagione)", "text": "La seconda stagione della serie televisiva Mork &amp; Mindy and\u00f2 in onda in prima visione originale dal 1979 al 1980."}
{"id": "2956447", "revid": "767487", "url": "https://it.wikipedia.org/wiki?curid=2956447", "title": "Josef Lense", "text": "Nel 1914 Lense consegu\u00ec il suo dottorato sotto Samuel Oppenheim. Dal 1927 al 1928 \u00e8 stato professore ordinario, dal 1928 al 1946 professore straordinario per la matematica applicata all'Universit\u00e0 Tecnica di Monaco e dal 1946 fino al 1961 direttore dell'istituto matematico della stessa universit\u00e0.\nLense, insieme a Hans Thirring, \u00e8 noto come uno dei due scopritori dell'Effetto Lense-Thirring."}
{"id": "2956452", "revid": "298229", "url": "https://it.wikipedia.org/wiki?curid=2956452", "title": "Daniel Unger", "text": "Carriera.\nNel 2004 ha vinto la medaglia di bronzo ai Campionati europei di triathlon di Valencia.\nIl suo anno di grazia, tuttavia, \u00e8 stato il 2007. Dopo aver conseguito nuovamente il terzo posto ai Campionati europei di triathlon di Copenaghen, si \u00e8 aggiudicato il titolo di Campione del mondo di triathlon ai mondiali di Amburgo dello stesso anno."}
{"id": "2956454", "revid": "287204", "url": "https://it.wikipedia.org/wiki?curid=2956454", "title": "Opus anglicanum", "text": "L'opus anglicanum \u00e8 uno stile e una tecnica di ricamo sviluppata in Inghilterra a partire dal XIII secolo. .\nStoria dello stile.\nLa grande reputazione del ricamo inglese ha origine fin dal VII secolo e raggiunge il proprio apogeo con l\"'opus anglicanum\" del XIII secolo.\nSuccesso e diffusione dello stile.\nI Papi e la curia romana furono particolarmente sensibili all\"'opus anglicanum\", che lo cercavano come mezzo di svago con suore e bambini.\nGrazie all'attenzione dei Papi nei confronti dello stile, le opere a ricamo servirono a diffondere in Italia temi iconografici e stilistici del Nord Europa."}
{"id": "2956456", "revid": "113757", "url": "https://it.wikipedia.org/wiki?curid=2956456", "title": "Autorit\u00e0 dei bacini regionali liguri", "text": ""}
{"id": "2956460", "revid": "767487", "url": "https://it.wikipedia.org/wiki?curid=2956460", "title": "Alessandro Bernardini", "text": "Carriera.\nCresciuto nel Verbania, nel 2006 si trasferisce al Borgomanero dove gioca da titolare due stagioni in Serie D, dopo aver collezionato una partita di Coppa Italia con il nella stagione precedente, entrando al 74' di Parma- (0-1) del 30 novembre 2005, andata degli ottavi di finale.\nNel 2008 passa al in Serie C2 dove conquista la promozione in Serie C1, la stagione seguente resta in Lombardia e le sue prestazioni fanno s\u00ec che nel gennaio del 2010 venga acquistato dal in compartecipazione.\nDebutta in Serie A in maglia amaranto il 28 febbraio successivo, giocando complessivamente cinque partite, di cui le ultime 4 da titolare e per tutti e 90 i minuti.\nA fine stagione si aggrega alla Juventus per disputare una tourn\u00e9e negli Stati Uniti.\nDal 2010 milita nel Livorno, in Serie B. Segna la sua prima rete in amaranto il 3 settembre 2012 nella sfida di Serie B vinta 3-2 contro il Padova.\nIl 2 giugno 2013 conquista la Serie A ai play-off con il .\nIl 2 settembre seguente viene ceduto in prestito al Chievo Verona. Esordisce con i gialloblu il 21 settembre 2013 nella partita Chievo- (2-1).\nIl 23 giugno 2015 riceve un avviso di garanzia in merito alla presunta combine della partita - (1-1) del campionato di Serie B 2014-2015, che ha portato all'arresto, tra gli altri, il presidente del Catania Pulvirenti e l'ex direttore sportivo degli \"etnei\" Delli Carri.\nIl 4 novembre 2015 firma un contratto fino a fine stagione con opzione per il rinnovo con la , il 15 novembre 2015 gioca la sua prima partita in casa Salernitana-Novara (1-0) subendo un infortunio alle costole.\nStatistiche.\nPresenze e reti nei club.\n\"Statistiche aggiornate al 18 luglio 2019.\""}
{"id": "2956467", "revid": "1654832", "url": "https://it.wikipedia.org/wiki?curid=2956467", "title": "Ginestra Paladino", "text": "Biografia.\n\u00c8 figlia dell'artista di fama internazionale Mimmo Paladino. Esordisce come attrice nel 2003 con il film \"Ed io ti seguo\" con la regia di Maurizio Fiume.\nRecita successivamente in \"Manuale d'amore\" con la regia di Giovanni Veronesi nel 2005. In televisione prende parte nel 2021 a \"Sabato, domenica e luned\u00ec\" con la regia di Edoardo De Angelis e nel 2009 \u00e8 nel cast della nona stagione di \"Distretto di Polizia\"."}
{"id": "2956470", "revid": "125203542", "url": "https://it.wikipedia.org/wiki?curid=2956470", "title": "I viaggi di Mandeville", "text": "I viaggi di Mandeville (in inglese \"The Travels of Sir John Mandeville\", conosciuto anche come \"Voyage d'outre mer\") \u00e8 un resoconto di viaggio del XIV secolo a firma di Jehan de Mandeville, anglicizzato cone sir John Mandeville. Il presunto resoconto inizi\u00f2 a circolare tra il 1356 e il 1366 probabilmente in lingua anglo-normanna.\nL'opera appartiene al filone del viaggio inventato, apocrifo, cio\u00e8 falsamente attribuito ad altri, diffusa poi in particolare nei secoli XVII e XVIII, sulla spinta delle grandi esplorazioni geografiche ma prima che prendesse piede un'autentica cultura scientifica dell'esplorazione.\nBench\u00e9 il racconto descrivesse in realt\u00e0 un viaggio immaginario, fu creduto autentico per almeno due secoli. Il racconto raccolse una straordinaria popolarit\u00e0, anche grazie alla traduzione in molte altre lingue: ceco, danese, olandese, irlandese. Molti esploratori successivi, tra i quali Cristoforo Colombo e Martin Frobisher, furono notevolmente influenzati da quest'opera, nonostante vi siano descrizioni di cose irreali e di natura fantastica.\nAutore.\nNella prefazione del racconto dei viaggi l'autore si definisce un cavaliere e afferma di essere nato e cresciuto in Inghilterra, nella citt\u00e0 di St Albans. Si ritiene comunemente che \"sir John Mandeville\" fosse in realt\u00e0 uno pseudonimo, forse di un francese, Jehan a la Barbe, o di altri [senza fonte]."}
{"id": "2956471", "revid": "414902", "url": "https://it.wikipedia.org/wiki?curid=2956471", "title": "Mogli", "text": ""}
{"id": "2956477", "revid": "1305772", "url": "https://it.wikipedia.org/wiki?curid=2956477", "title": "Episodi di Mork &amp; Mindy (terza stagione)", "text": "La terza stagione della serie televisiva Mork &amp; Mindy and\u00f2 in onda in prima visione originale dal 1980 al 1981."}
{"id": "2956478", "revid": "414902", "url": "https://it.wikipedia.org/wiki?curid=2956478", "title": "Artistica", "text": ""}
{"id": "2956479", "revid": "414902", "url": "https://it.wikipedia.org/wiki?curid=2956479", "title": "Satirica", "text": ""}
{"id": "2956480", "revid": "640389", "url": "https://it.wikipedia.org/wiki?curid=2956480", "title": "Pamir Airways", "text": "Pamir Airways \u00e8 stata una compagnia aerea afghana con sede a Kabul che ha operato sia voli nazionali che internazionali verso India, Arabia Saudita, Dubai e Tagikistan.\nIl nome della compagnia deriva da quello del massiccio montuoso del Pamir.\nStoria.\nPamir Airways \u00e8 stata fondata nel 1994 da imprenditori locali ed \u00e8 stata la prima compagnia aerea privata del Paese.\nLe operazioni di volo sono iniziate nel 1995 con una flotta composta da un Boeing 707-300 e da due Antonov An-12.\nNell'aprile 2008 la compagnia \u00e8 stata rilevata da un gruppo di investitori capeggiati da Sherkhan Farnood, presidente della \"Kabul Bank\" e divenuto in seguito presidente di Pamir Airways.\nNel novembre 2010 Pamir Airways \u00e8 stata inserita nella Lista dei vettori aerei soggetti a divieto operativo nell'Unione europea. \nIl 17 marzo 2011 il Governo afghano ha sospeso il certificato di operatore aereo (COA) alla compagnia in seguito ad un'indagine di corruzione che ha coinvolto Sherkhan Farnood, accusato di aver concesso a Pamir Airways un prestito di 98 milioni di USD senza avere ricevuto garanzie.\nIl 19 marzo seguente il COA \u00e8 stato definitivamente ritirato.\nFlotta.\nNegli anni Pamir Airways ha utilizzato i seguenti velivoli:\nIncidenti.\nIl 17 maggio 2010 un Antonov An-24 operante il volo Pamir Airways 112 tra Kunduz e Kabul, si schianta in condizioni di scarsa visibilit\u00e0 sul passo del Salang, Afghanistan, causando la morte delle 43 persone a bordo.\nA giugno 2019 nessun rapporto ufficiale sulle cause dell'incidente \u00e8 stato diffuso dalle autorit\u00e0 afghane."}
{"id": "2956481", "revid": "392623", "url": "https://it.wikipedia.org/wiki?curid=2956481", "title": "Vjati\u010di", "text": "I Vjati\u010di (in russo \u0432\u044f\u0301\u0442\u0438\u0447\u0438) furono una trib\u00f9 di slavi orientali; la loro presenza viene attestata nella Cronaca degli anni passati, che cita il nome di \"Vjatko\", uno dei loro capi storici.\nProvenienti, a quanto sembra, dalle pianure dell'Europa orientale, si stanziarono a partire dall'ottavo secolo nel bacino del fiume Oka (nel territorio delle attuali \"oblast\"' di Mosca, Kaluga, Or\u00ebl, Rjazan', Tula e Lipeck), vivendo prevalentemente di agricoltura e allevamento; fra il XI e il X secolo erano assoggettati al tributo dapprima dai Cazari, successivamente dai principi della Rus' di Kiev, nonostante avessero sempre cercato la difesa della propria indipendenza dai potenti vicini.\nNel corso dell'XI secolo i Vjati\u010di si erano concentrati nel bacino della Moscova, dove attualmente si trova la capitale russa e la sua area metropolitana; sempre in questo secolo era avvenuta da parte loro la fondazione di numerosi centri urbani, dovuta allo sviluppo sempre maggiore dell'artigianato e del commercio; fra le maggiori, si possono annoverare Koltesk, Dedoslav, Nerinsk, Rjazan', oltre che un piccolo villaggio che sarebbe poi diventato la citt\u00e0 di Mosca.\nTracce della loro presenza si possono osservare nel territorio della citt\u00e0 di Mosca e nelle sue vicinanze, oltre che nei bacini superiori dei fiumi Oka e Don."}
{"id": "2956482", "revid": "1305772", "url": "https://it.wikipedia.org/wiki?curid=2956482", "title": "Cucciolo (disambigua)", "text": ""}
{"id": "2956484", "revid": "287204", "url": "https://it.wikipedia.org/wiki?curid=2956484", "title": "Vjatici", "text": ""}
{"id": "2956485", "revid": "306856", "url": "https://it.wikipedia.org/wiki?curid=2956485", "title": "Jean-Joseph de Laborde", "text": "Biografia.\nLaborde nacque in Aragona, in una modesta famiglia. Divenuto adolescente raggiunse lo zio, che era a capo di una compagnia di import-export a Saint-Jean-de-Luz, ed alla morte del cugino acquis\u00ec la propriet\u00e0 della compagnia. La sua successiva fortuna non poggi\u00f2 soltanto su questa sua prima attivit\u00e0, ma anche sui trasporti transatlantici (rifornimenti di merci alle colonie Americane e trasporto in Europa di frutta tropicale, piante esotiche e schiavi) ed alle sue piantagioni di canna da zucchero a Saint-Domingue, (Haiti).\nLa sua ascesa folgorante, paragonabile a quella di molti uomini borghesi dell'illuminismo, gli valse la promozione al rango di nobile e gli permise di acquisire diverse propriet\u00e0. Divenne fermier g\u00e9n\u00e9ral (1759-1767) su suggerimento del suo amico duc de Choiseul. Prese la residenza nel ch\u00e2teau de La Fert\u00e9-Vidame nel 1764, facendolo ridecorare secondo il suo gusto da diversi artisti. Tuttavia, lo perse, nel 1784, a favore di duca di Penthi\u00e8vre, che si era visto togliere il suo Castello di Rambouillet dal re Luigi XV che l\u00ec aveva il suo territorio di caccia. Laborde venne nominato marchese e nel 1784 e venne in possesso del castello di M\u00e9r\u00e9ville, che ricostru\u00ec secondo il suo gusto.\nIn politica, fu in anticipo sul suo tempo e della Rivoluzione francese, e con Mirabeau, fu uno dei pochi deputati nobili indipendenti ad accettare il declassamento a Terzo stato a seguito della rivoluzione. Tuttavia, questo non fu sufficiente a salvarlo dall'essere ghigliottinato sotto la \"loi des suspects\" sotto ordine di Louis de Saint-Just, in una delle ultime esecuzioni del Regime del Terrore nell'aprile del 1794."}
{"id": "2956486", "revid": "80339", "url": "https://it.wikipedia.org/wiki?curid=2956486", "title": "Viatici", "text": ""}
{"id": "2956487", "revid": "80339", "url": "https://it.wikipedia.org/wiki?curid=2956487", "title": "Vyatichi", "text": ""}
{"id": "2956490", "revid": "729019", "url": "https://it.wikipedia.org/wiki?curid=2956490", "title": "San Diego Open 1991", "text": "Il San Diego Open 1991 \u00e8 stato un torneo di tennis giocato sul cemento. \n\u00c8 stata la 13\u00aa edizione del torneo di San Diego, che fa parte della categoria Tier III nell'ambito del WTA Tour 1991\nSi \u00e8 giocato a San Diego negli USA dal 29 luglio al 5 agosto 1991.\nCampionesse.\nSingolare.\n Jennifer Capriati ha battuto in finale Monica Seles, 4\u20136, 6\u20131, 7\u20136(2)\nDoppio.\n Jill Hetherington / Kathy Rinaldi hanno battuto in finale Gigi Fern\u00e1ndez / Nathalie Tauziat, 6\u20134, 3\u20136, 6\u20132"}
{"id": "2956493", "revid": "1086846", "url": "https://it.wikipedia.org/wiki?curid=2956493", "title": "Associazione Calcio Torino 1970-1971", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1970-1971."}
{"id": "2956497", "revid": "1543377", "url": "https://it.wikipedia.org/wiki?curid=2956497", "title": "WTA Tour Championships 1991", "text": "Il WTA Tour Championships 1991 \u00e8 stato un torneo di tennis femminile che si \u00e8 giocato al Madison Square Garden di New York negli USA dal 18 al 24 novembre su campi in sintetico indoor. \u00c8 stata la 20\u00aa edizione del torneo di fine anno di singolare, la 16a del torneo di doppio.\nCampionesse.\nSingolare.\n Monica Seles ha battuto in finale Martina Navr\u00e1tilov\u00e1, 6\u20134, 3\u20136, 7\u20135, 6\u20130\nDoppio.\n Martina Navr\u00e1tilov\u00e1 / Pam Shriver hanno battuto in finale Gigi Fern\u00e1ndez / Jana Novotn\u00e1, 4-6, 7-5, 6-4"}
{"id": "2956499", "revid": "767487", "url": "https://it.wikipedia.org/wiki?curid=2956499", "title": "Nino Resegotti", "text": "Carriera.\nAllenatore.\n\u00c8 sempre stato citato con il diminutivo \"Nino\", ma il suo vero nome \u00e8 Vincenzo.\nHa fatto parte delle commissioni tecniche che selezionavano i giocatori per la Nazionale di calcio dell'Italia tra il 1914 e il 1915, nel 1920 e tra il 1921 ed il 1922. Insieme a Francesco Mauro, ha guidato l' nella stagione 1919-1920, al termine della quale la squadra di Milano vinse il suo secondo scudetto.\nNel 1929 viene chiamato alla guida del , neopromosso con la Prima Divisione 1929-1930. Con i pavesi dopo aver vinto il primo incontro contro la Vogherese, riesce nelle successive sette a prendere un solo punto costringendo Resegotti alle dimissioni.\nNel 1948 in occasione del 50\u00ba anniversario della F.I.G.C. fu insignito del titolo di \"pioniere del calcio italiano\".\nNegli anni cinquanta si trasfer\u00ec a Noli, in Liguria, e collabor\u00f2 con Teodoro Moggio, presidente della Polisportiva Nolese, alla fondazione dei \"Resegotti Boys\", che divenne la scuola calcio locale. Nell'anno 1960 dalla fusione tra l'U.S. Nolese e la Resegotti Boys, nasce la Polisportiva Nolese Resegotti Ganduglia che tutt'oggi continua la sua attivit\u00e0 nel calcio dilettantistico e giovanile.\nArbitro.\nResegotti fu uno dei fondatori nel 1911 dell'Associazione Italiana Arbitri ed arbitro di calcio negli anni dieci del ventesimo secolo."}
{"id": "2956500", "revid": "1305772", "url": "https://it.wikipedia.org/wiki?curid=2956500", "title": "Episodi di Mork &amp; Mindy (quarta stagione)", "text": "La quarta stagione della serie televisiva Mork &amp; Mindy and\u00f2 in onda in prima visione originale dal 1981 al 1982."}
{"id": "2956505", "revid": "154059", "url": "https://it.wikipedia.org/wiki?curid=2956505", "title": "Sill (geologia)", "text": ""}
{"id": "2956506", "revid": "183694", "url": "https://it.wikipedia.org/wiki?curid=2956506", "title": "Hans Thirring", "text": "Biografia.\n\u00c8 rinomato insieme al matematico Josef Lense per avere previsto l'effetto di trascinamento (o frame-dragging o effetto Lense-Thirring) della relativit\u00e0 generale nel 1918.\nRicevette un rinvio della chiamata di leva durante la seconda guerra mondiale a causa della rottura di un piede mentre stava sciando.\nFu un leader pacifista sia prima dell'Anschluss che nel dopoguerra.\nMa non riusc\u00ec a salvare il figlio maggiore, dichiarato disperso in un'azione militare durante gli ultimi due mesi della seconda guerra mondiale. Il suo corpo non fu mai ritrovato.\nHans Thirring prest\u00f2 servizio come assistente, professore e capo dell'istituto per la fisica teorica dell'Universit\u00e0 di Vienna fino al suo forzato ritiro nel 1938 dopo, l'annessione dell'Austria alla Germania nazista. Dopo la fine della seconda guerra mondiale, venne reintegrato diventando preside della facolt\u00e0 di Filosofia negli anni 1946-1947. Fu anche un attivista nel Partito Socialdemocratico d'Austria e fu membro del Consiglio Federale d'Austria durante il 1957-1963."}
{"id": "2956511", "revid": "352448", "url": "https://it.wikipedia.org/wiki?curid=2956511", "title": "Lense-Thirring", "text": ""}
{"id": "2956513", "revid": "253269", "url": "https://it.wikipedia.org/wiki?curid=2956513", "title": "Inger Stevens", "text": "Biografia.\nCarriera.\nInger Stevens aveva nove anni quando i genitori divorziarono e lei si trasfer\u00ec con il padre dalla natia Svezia negli Stati Uniti, prima a New York poi nella cittadina di Manhattan (nel Kansas), dove frequent\u00f2 la \"Manhattan High School\". All'et\u00e0 di 16 anni scapp\u00f2 di casa e svolse i lavori pi\u00f9 svariati (tra cui la ballerina di fila), trasferendosi quindi nuovamente a New York per iscriversi all'Actors Studio. \nNel 1954 inizi\u00f2 a lavorare sul piccolo schermo in lungometraggi pubblicitari e show di intrattenimento, grazie ai quali ottenne ingaggi per telefilm e per allestimenti teatrali a Broadway. Il debutto sul grande schermo avvenne nel film drammatico \"Tormento di un'anima\" (1957) di Ranald MacDougall, accanto a Bing Crosby, con cui la bionda e attraente attrice ottenne critiche positive e pot\u00e9 dimostrare le sue capacit\u00e0 drammatiche in un ruolo sino ad allora per lei inusuale per complessit\u00e0 e impegno.\nL'anno successivo forn\u00ec un'altra ottima prova drammatica nel film \"Lama alla gola\" (1958), accanto a James Mason, in cui interpret\u00f2 Joan Molner, una donna tenuta in ostaggio con la sua famiglia da uno squilibrato. Apparve inoltre nel ruolo di Annette Claiborne nell'avventura in costume \"I bucanieri\" (1958), diretto da Anthony Quinn, cui segu\u00ec una partecipazione al drammatico \"La fine del mondo\" (1959) di Ranald MacDougall, ove affianc\u00f2 Mel Ferrer e Harry Belafonte. Gli impegni cinematografici furono comunque sporadici, e la Stevens continu\u00f2 ad affermarsi come attrice prevalentemente televisiva, grazie alla partecipazione a popolari serie come \"Alfred Hitchcock presenta\" (1957), \"Bonanza\" (1959), \"Ai confini della realt\u00e0\" (1960), \"L'ora di Hitchcock\" (1963).\nNel 1963 fu scritturata per interpretare il personaggio di Katy Holstrum, protagonista della serie televisiva \"The Farmer's Daughter\", accanto all'attore William Windom. Il ruolo le valse il premio Golden Globe nel 1964 quale star televisiva femminile dell'anno, e la impegn\u00f2 in 101 episodi girati tra il 1963 e il 1966.\nNella seconda met\u00e0 degli anni sessanta torn\u00f2 al cinema partecipando alla commedia \"Una guida per l'uomo sposato\" (1967), diretta da Gene Kelly, e ai western \"L'ora della furia\" (1968) di Vincent McEveety, accanto a Henry Fonda e James Stewart, \"Impiccalo pi\u00f9 in alto\" (1968) di Ted Post, con Clint Eastwood, e \"Poker di sangue\" (1968) di Henry Hathaway, al fianco di Robert Mitchum e Dean Martin. La sua migliore interpretazione di questo periodo fu quella di Julia Madigan, tormentata moglie del detective protagonista (Richard Widmark) nel film \"Squadra omicidi, sparate a vista!\" (1968), teso e avvincente poliziesco diretto da Don Siegel. La sua ultima apparizione sul grande schermo fu in \"La stirpe degli dei\" (1969) di Daniel Mann.\nVita privata.\nDopo il primo matrimonio con il proprio agente Anthony Soglio, durato dal 1955 al 1957, la Stevens si rispos\u00f2 nel 1961 con l'attore americano di colore Ike Jones. La vita privata dell'attrice fu sentimentalmente turbolenta e segnata da gravi e ripetuti periodi di depressione. Il 30 aprile 1970 venne ritrovata senza vita nella sua abitazione di Los Angeles, suicida all'et\u00e0 di 35 anni per mezzo di un fatale cocktail di alcool etilico e barbiturici."}
{"id": "2956515", "revid": "1793900", "url": "https://it.wikipedia.org/wiki?curid=2956515", "title": "Old Chicago Main Post Office", "text": "L'Old Chicago Main Post Office \u00e8 un edificio di Chicago costruito nel 1921 e progettato da Graham, Anderson, Probst &amp; White. Impiegato come ufficio postale fino al 1997, \u00e8 stato venduto ad un privato nel novembre 2009 per circa 20 milioni di dollari.\nNel 2001 \u00e8 stato inserito nel National Register of Historic Places.\nL'edificio \u00e8 stato usato per le riprese dei film \"Batman Begins\" (2004) e \"Il cavaliere oscuro\" (2008)."}
{"id": "2956519", "revid": "122246", "url": "https://it.wikipedia.org/wiki?curid=2956519", "title": "Nellina Mazzulla", "text": "Biografia.\nNel 1994 viene convocata nella . Viene poi ingaggiata dalla Medinex Reggio Calabria di A2 negli anni successivi, partecipando a ben quattro finali nazionali giovanili. \nPartecipa a diversi campionati di serie B presso le societ\u00e0 del Celtic Taormina, Volley Letojanni, Volley club Catania, Lucky Wind Trevi ,poi in serie A2 con Icot Forli , Aquila Azzurra Trani B1 , e Master Group Matera A2 nel 2010.\nNel Beach volley, partecipa al campionato italiano assoluto in coppia nel 2007 con Margherita Chiavaro, nel 2008 con Francesca Giogoli, nel 2009 con Graziella Lo Re, \nNell'estate 2010, in coppia prima con Chiavaro e solo nelle ultime due tappe con Lo Re conquista una medaglia d'argento e ben tre di bronzo al campionato italiano assoluto e arriva in finale tricolore a sfiorare lo scudetto contro le avversarie Campanari - Fanella ottenendo pero il secondo posto e la nomina di vice campione d'Italia. \nNell'estate 2011, precisamente l'8 agosto, entra nella storia del beach volley italiano conquistando lo scudetto tricolore e il titolo di campionessa d'Italia entrando quindi a far parte dell'albo d'oro insieme alla compagna Graziella Lo Re. \nMilita nelle file della Pallavolo Marsala, squadra che disputer\u00e0 nella stagione 2012/13 il campionato di serie A2; Nellina \u00e8 stata tra le artefici della storica promozione in serie A del sodalizio lilibetano. Nell'estate 2013, insieme alla compagna F.Giogoli si conferma tra le big del Beach Volley conquistando ben 4 ori al Campionato Italiano. Attualmente, stagione 2013/14, alla Betitaly Maglie (LE) disputa il campionato nazionale di serie B1, e nel Gennaio del 2014 riceve la Medaglia di Bronzo al Valore Atletico del Comitato Olimpico Nazionale Italiano per la stagione agonistica 2011.\nNell'estate 2016 in coppia con la storica Compagna Lo re Graziella ripeto per la quarta volta l'impresa di arrivare in finale, di fronte al pubblico Catanese di casa, contro le quotate avversarie Nazionali Menegatti- Giombini, conquistando la medaglia d'argento.\nNell\u2019estate 2017 viene convocata dalla societ\u00e0 Pomi Casalmaggiore militante nel campionato di serie A1 di pallavolo per disputare la finale del Campionato Italiano 4x4 della Lega Volley summer Tour con la quale vince lo Scudetto."}
{"id": "2956520", "revid": "352448", "url": "https://it.wikipedia.org/wiki?curid=2956520", "title": "Precessione Lense-Thirring", "text": ""}
{"id": "2956532", "revid": "1728", "url": "https://it.wikipedia.org/wiki?curid=2956532", "title": "Capsanes", "text": ""}
{"id": "2956533", "revid": "712828", "url": "https://it.wikipedia.org/wiki?curid=2956533", "title": "Bagh-e Babur", "text": "Il giardino di B\u0101bur, B\u0101gh-e B\u0101bur, , \u00e8 un parco storico della citt\u00e0 di Kabul, Afghanistan, e luogo di sepoltura del primo Imperatore Moghul, B\u0101bur. Si stima che i giardini siano stati allestiti intorno al 1528 d.C. (935 nel calendario islamico) quando B\u0101bur diede il via alla costruzione di un 'viale giardino' a Kabul. Alcuni frammenti di descrizioni dei giardini stessi sono raccolti nelle memorie personali dell'imperatore, il B\u0101burn\u0101me.\nFu tradizione consolidata dei regnanti moghul quella di promuovere la creazione di luoghi di svago e ristoro durante il proprio governo e scegliere in seguito il proprio preferito come luogo di sepoltura. Il Bagh-e B\u0101bur continua a godere di prestigio anche sotto i successori dell'imperatore: risulta documentato un pellegrinaggio ai giardini dell'imperatore Jahangir nel 1607, quando ordin\u00f2 che tutti i giardini della citt\u00e0 fossero cintati da mura e che una piattaforma adibita alla preghiera fosse sistemata davanti alla tomba di B\u0101bur, in cima alla quale fece anche sistemare una lapide incisa.\nDurante la visita dell'imperatore Sh\u0101h Jah\u0101n nel 1638, uno schermo in marmo venne fatto erigere intorno al gruppo di tombe, ed una moschea venne costruita sulla terrazza sottostante. Resoconti coevi alla visita del 1638 parlano gi\u00e0 di un canale per l'acqua in pietra che correva in mezzo a un doppio filare di alberi al di sotto della moschea, intervallato da piscine.\nStoria.\nB\u0101bur manifest\u00f2 a lungo, sin da quando era riuscito a divenire imperatore, la volont\u00e0 di essere sepolto in un luogo degno della sua grandezza: di conseguenza pare che sia stato il monarca stesso a scegliere come proprio luogo di sepoltura il Bagh-e Babur. Un articolo scritto dall\"'Aga Khan Historic Cities Programme\", descrive lo schermo marmoreo fatto costruire nel 1638 dall'imperatore Shah Jahan, sul quale campeggia questa iscrizione: \"solo questa moschea della bellezza, questo tempio della nobilt\u00e0, costruito per la preghiera dei santi e l'epifania dei cherubini, \u00e8 cos\u00ec adatta a stare in un tale venerabile santuario come questo viale degli arcangeli, questo teatro del paradiso, il giardino di luce del re angelo rimesso a dio le cui spoglie sono in questo giardino del paradiso, \u1e92ah\u012brudd\u012bn Mu\u1e25ammad B\u0101bur il Conquistatore\".\nSebbene l'aggiunta di schermi ad opera di Shah Jahan contenesse riferimenti a B\u0101bur, Salome Zajadacz-Hastenrath, nel suo articolo \u201cA Note on Babur's Lost Funerary and Enclosure at Kabul\u201d suggerisce che sia stata proprio l'opera di Shah Jahan a trasformare il Bagh-e B\u0101bur in un cimitero. Sostiene infatti che \"una moschea venne costruita sulla tredicesima terrazza, la terrazza pi\u00f9 vicina alla Mecca; la terrazza successiva, la quattordicesima, sarebbe stata destinata ad ospitare il recinto funerario che contenente la tomba di B\u0101bur e di alcuni dei suoi parenti maschi\". Questa trasformazione nel senso di un vero e proprio mausoleo, con una recinzione intorno alla tomba di Babur, tende a sottolineare il prestigio raggiunto da tale imperatore. Cintandone la tomba, Sh\u0101h Jah\u0101n separ\u00f2 anche dopo la morte il re da tutti gli altri.\nL'unico accenno al progetto \u00e8 racchiuso in uno schizzo ed una breve descrizione ad opera di Charles Masson - un soldato britannico - risalenti al 1832, anno in cui la tomba fu distrutta da un terremoto. Nella descrizione della tomba ne tesseva le lodi: \"sebbene - ovviamente - in cattivo stato di conservazione, essa presenta una grande manualit\u00e0 nella lavorazione della pietra: alte mura con sontuoso lavoro di jali e decorazione in rilievo\". Masson descrisse inoltre la tomba come \"accompagnata da numerosi monumenti di natura simile, commemorativi dei suoi (di Babur) parenti, circondati da un recinto di marmo bianco, curiosamente ed elegantemente intagliato... Nessuna persona ha supervisionato su queste ed \u00e8 stata presa una grande libert\u00e0 con le pietre utilizzate nelle mura di recinzione\".. Ovviamente, i disegni e le descrizioni di Masson ci forniscono solamente il punto di vista della sua epoca su quanto potesse sembrare stravagante la tomba.\nBagh-e Babur \u00e8 cambiato drasticamente dall'epoca moghul ad oggi. Durante il corso degli anni influenze esterne hanno ridefinito l'uso del sito. Ad esempio, l'Aga Khan Historic Cities Programme descrive come, a partire dal 1880, Abdur Rahman Khan abbia costruito all'interno dei giardini un padiglione ed una residenza per la moglie, Bibi Halima. Nel 1933, lo spazio fu convertito in un luogo di pubblico svago con piscine e fontane, divenendo una delle principali attrazioni urbane. Una moderna serra e una piscina furono infine aggiunte nel 1980. Sebbene la recinzione della tomba di Babur non sia pi\u00f9 presente, Bagh-e Babur rimane uno dei siti di interesse storico pi\u00f9 importanti della citt\u00e0 di Kabul.\nTra il 1970 e il 1972 l'architetto paesaggista Maria Teresa Parpagliolo effettu\u00f2 una serie di rilievi del giardino al fine di comprendere la sua struttura originaria, sia relativamente la posizione delle vasche d'acqua e altri manufatti di organizzazione dei percorsi, che della composizione arborea.\nDurante gli anni pi\u00f9 recenti, sono stati intrapresi alcuni tentativi di ricostruire la citt\u00e0 di Kabul e la tomba di B\u0101bur. Zahra Breshna, un architetto del Department for Preservation &amp; Rehabilitation of Afghanistan's Urban Heritage, sostiene che \"sarebbero da enfatizzare principalmente lo sviluppo ed il rafforzamento degli aspetti locali e tradizionali in parte dimenticati, piuttosto che collocare questi all'interno del contesto globale contemporaneo. L'obiettivo \u00e8 di preservare la tradizione senza ostacolare lo sviluppo di moderne istituzioni dal punto di vista sociale, ecologico ed economico\".. I pianificatori hanno inoltre discusso a lungo sull'importanza di un 'revival dell'identit\u00e0 culturale nello sviluppo della citt\u00e0: tali idee sembrano essere in accordo con i progetti dell'Aga Khan.\nIl piano esposto dall'Aga Khan spinge per la ricostruzione del B\u0101gh-e B\u0101bur e fa perno su alcuni elementi chiave: la ricostruzione delle mura perimetrali, il ripristino della moschea di Sh\u0101h Jah\u0101n ed il restauro del recinto della tomba di Babur sono tutti importanti ingredienti del restauro dei giardini e del precedentemente citato revival dell'identit\u00e0 culturale. Le mura perimetrali, comuni in tutte le citt\u00e0 islamiche, provvederebbero alla recinzione dell'area..\nLa proposta principale \u00e8 comunque quella inerente al restauro della tomba di B\u0101bur: la ricostruzione del giardino ed il ripristino di un elemento storico cos\u00ec importante \u00e8 visto all'interno di questo contesto anche come la possibilit\u00e0 di restituire un motivo di orgoglio e unit\u00e0 alla cittadinanza.\nRestauri del XXI secolo.\nSeguendo tale piano di recupero, \u00e8 stato eseguito un dettagliato rilievo delle mura perimetrali del giardino, parte delle quali si pensa siano riconducibili al tardo XIX secolo. Queste sono costituite da mattoni fatti a mano ed essiccati al sole su fondazioni in pietra, tecnica ancora oggi largamente utilizzata in Afghanistan nelle costruzioni rurali. Dopo un'attenta documentazioni, le porzioni danneggiate o mancanti delle mura sono state riparate o ricostruite tra il 2002 ed il 2004, periodo durante il quale la manodopera specializzata e generica ha fornito quasi 100.000 giornate di lavoro.\nAl fine di garantire un appropriato livello di accuratezza nel lavoro di conservazione e restauro, una vasta gamma di documenti \u00e8 stata consultata e catalogata: oltre agli specifici riferimenti al B\u0101gh-e B\u0101bur stesso, sono stati studiati coevi documenti riguardanti la distribuzione dell'acqua e la scelta delle tipologie di alberi. \u00c8 stata inoltre preziosa la consulenza di studiosi che avevano in precedenza curato lo studio e il restauro di ulteriori giardini moghul nella regione.\nDal 2003 l'attenzione si \u00e8 concentrata sulla moschea in marmo bianco, fatta costruire da Sh\u0101h Jah\u0101n nel 1675 per festeggiare la conquista di Balkh, sul ripristino del recinto della tomba di B\u0101bur, sul recupero del padiglione nei giardini risalente ai primi anni del XX secolo e sulla ricostruzione del complesso dell'haremserai, o Palazzo della regina. Inoltre, si \u00e8 proceduto alla costruzione di un nuovo caravanserraglio, ricreato sulle orme di un edificio preesistente situato alla base del giardino, laddove son stati preservati anche i resti di una porta fatta erigere da Sh\u0101h Jah\u0101n. All'esterno dei confini del giardino \u00e8 stata creata anche una piscina.\nInvestimenti significativi sono inoltre stati fatti nei confronti dell'ambiente naturale del giardino, grazie anche ai gi\u00e0 citati studi su documenti d'archivio inerenti alla natura storica del paesaggio ed il confronto con le necessit\u00e0 dei visitatori contemporanei. \u00c8 stato installato un sistema di irrigazione e diverse migliaia di alberi sono stati piantati: tra questi si contano platani, cipressi, biancospini, ciliegi selvatici ed altri alberi da frutto e da ombra. Basandosi sui risultati degli scavi archeologici, sono state ristabilite la relazione tra le tredici terrazze e la complessa rete di camminamenti e scalinate.\nDagli inizi del 2008 il giardino \u00e8 gestito dal Bagh-e Babur Trust e conta un costante aumento del numero annuo di visitatori, superiore alle 300.000 unit\u00e0 annue."}
{"id": "2956534", "revid": "122288165", "url": "https://it.wikipedia.org/wiki?curid=2956534", "title": "Stefano Viali", "text": "Vincitore nel 2005 di un \"David di Donatello\" (ex aequo) per il miglior cortometraggio: \"Lotta Libera\", oltre a numerosi altri riconoscimenti tra cui due Menzioni speciali ai Nastri d'argento: per la Qualit\u00e0 tecnica e narrativa di \"Lotta Libera\" e per il Soggetto del cortometraggio \"Forme\".\nBiografia.\nDopo aver conseguito la maturit\u00e0 scientifica presso il Liceo A. Avogadro nel 1981, ha debuttato in teatro come regista e attore nel 1982 con lo spettacolo \"Omaggio a Petrolini\" (selezionato dalla critica fra le novit\u00e0 italiane 81/82). Da giovane conosce \"Paolo Panelli\" che lo introduce nel mondo del cinema e del teatro. Con \"Paolo Panelli\" idea nelle stagioni 1983/1984 e 1984/1985 \"Quarant\u2019anni di scenette\" e \"Per Quanto\". Nel 1985 \u00e8 stato uno dei fondatori della \"Cooperativa Societ\u00e0 per Attori\" (Teatro della Cometa - Roma) con la quale ha realizzato ed interpretato numerosi spettacoli: \"Camere da Letto\", \"Confusioni\", \"In Cucina\" di Alan Ayckbourn; \"La Sala da Pranzo\" di A. R. Gurney; \"Pasta\" di Tom Griffin; \"Terapia di Gruppo\" di Chrisopher Durang; \"L\u2019Atelier\" di Jean Claude Grumberg; \"Angeli in America\". Ha partecipato a diversi Film in Italia e in Germania come protagonista. Tra le sue collaborazioni con registi francesi e israeliani si annoverano Charles Tordjman, Michael Gurevitch, Daniel Horowitz, Mamadou Dioume, Tapa Sudana, Hassan Kouyat\u00e9 (della compagnia di Peter Brook). Nel 2003/4/5 \u00e8 il protagonista de \"La Casa degli Spiriti\", di Isabelle Allende regia di Claudia Della Seta e Glenda Sewald. Nel 2006 \u00e8 uno dei protagonisti de \"La Tenda Rossa\" di Anita Diamant, regia di Claudia Della Seta e Ze\u2019ev Kelaty. Dal 2003 al 2011 appare in \"Distretto di Polizia \"nel ruolo di \"Aldo Boni\" capo della polizia scientifica. \nCome regista ha diretto in Teatro i seguenti spettacoli: \"Omaggio a Petrolini\" di E. Petrolini; \"L\u2019Uccellino Azzurro\" di Maurice Maeterlinck; \"Kvetch\" di Steven Berkoff (I Premio alla Rassegna Teatro-Scuola di Carlentini (SR); \"L\u2019Estate di Avia\" di Gila Almagor; \"Il Cerchio di Gesso del Caucaso\" di Bertolt Brecht. Ha diretto nel \u201898: \"Il Giardino d\u2019Infanzia di Riki\" di David Grossman, prodotto da Franco Clavari per il Teatro della Comunit\u00e0, un progetto che ha unito l\u2019esperienza come regista e l\u2019insegnamento della pedagogia teatrale. Ha ideato e diretto (insieme ad Alessandra Panelli) per la Compagnia \"Diverse Abilit\u00e0\": \"Il Viaggio di Nessuno\" tratto dall\u2019Odissea - Stazione Ostiense di Roma, aprile 1999, e nel 2000 \"Ha! Ta-Yooo\" tratto da \"La Conferenza degli Uccelli\" di Farid Uttin Attar. Nel dicembre del 2001 ha diretto: \"La Foresta Pazza\" di Caryl Churchill. Nel 2013 ha diretto presso il Teatro dell'Orologio di Roma lo spettacolo bilingue: \"NO\" di Denis Baronnet e Sara Clifford.\nCome regista cinematografico dirige ed interpreta \"Lotta Libera\" (15\u2019), shortmovie in 35\u00a0mm, selezionato come unico corto italiano al 55. \"Internationale Filmfestspiele Berlin-20\". \"Lotta Libera\" vince il \"David di Donatello\" nel 2005 per il miglior cortometraggio italiano e riceve una \"Menzione Speciale ai Nastri d'argento\" 2005 per Qualit\u00e0 tecnica e Narrativa\nNel 2006, ha girato il docu-fiction in minidv \"The Hidden Gendercide\" (7\u2019) (13\u2019) shortmovie in 35\u00a0mm per il quale riceve la \"Menzione Speciale ai Nastri d'argento\" 2007 per il Soggetto. \nNel 2008 ha girato \"Un\u2019Infermiera di nome Laura\" (25\u2019) DVC proHD.\nNel 2011 ha girato \"Storia di un naufragio \u2013 Canto per Migranti\" (13\u2019) MiniDV\nNel 2012 \u00e8 regista di \"NO\"Video Clip della omonima canzone di Denis Baronnet e Jerome Castel\nNel 2014/2015 dirige insieme a Francesca Pirani \"Shooting Beo\" documentario (80\u2019) Full HD - Colore\nNel 2015 dirige \"Fatti Osceni in Luogo Pubblico\" (15\u2019) 2K \u2013 Colore \u2013 Scope\nSta preparando il suo primo lungometraggio.\nDal 1991 al 2004 ha diretto un laboratorio teatrale presso il Liceo Classico Ginnasio Giulio Cesare come docente di formazione dell\u2019attore e di drammaturgia della messa in scena. Ha partecipato ad un progetto molto ampio e articolato proposto dalla commissione europea in relazione al Bando \"Horizon\" fra l'Italia, la Francia e la Spagna, che per due trienni (1995/1997- 1998/2000) ha favorito il sostegno e la creazione di nuove imprese a carattere occupazionale in favore delle fasce svantaggiate. Un percorso formativo, didattico, artistico e socio-educativo assai ricco di collaborazioni e di risultati, fino al raggiungimento del principale obiettivo, cio\u00e8 la costituzione di una Compagnia Teatrale Integrata a carattere stabile e professionale (con statuto di cooperativa sociale) di cui \u00e8 il presidente denominata \u201cDiverse Abilit\u00e0\u201d. Dal 2003 collabora come docente alle iniziative del CTE (Centro Teatro Educazione) dell\u2019Ente Teatrale Italiano."}
{"id": "2956535", "revid": "414902", "url": "https://it.wikipedia.org/wiki?curid=2956535", "title": "Gravidanze", "text": ""}
{"id": "2956536", "revid": "170423", "url": "https://it.wikipedia.org/wiki?curid=2956536", "title": "Campionati europei di triathlon del 2003", "text": "I Campionati europei di triathlon del 2003 si sono tenuti a Karlovy Vary (Carlsbad), Repubblica Ceca in data 21 giugno 2003.\nNella gara maschile ha vinto lo spagnolo Iv\u00e1n Ra\u00f1a, mentre in quella femminile la spagnola Ana Burgos.\nLa gara \"junior\" ha visto trionfare per la seconda volta consecutiva il belga Peter Croes e la portoghese Vanessa Fernandes."}
{"id": "2956541", "revid": "124024682", "url": "https://it.wikipedia.org/wiki?curid=2956541", "title": "Beatrice Palme", "text": "Biografia.\nFiglia d'arte, essendo i suoi genitori gli attori Ulf Palme e Anna Maria Larussa, Beatrice Palme esordisce al cinema nella prima met\u00e0 degli anni ottanta interpretando ruoli da comprimaria, successivamente diviene nota al pubblico con il personaggio di Lidia Cairoli in \"\u00c8 arrivato mio fratello\" in cui recita al fianco di Renato Pozzetto.\nAttrice versatile, si \u00e8 fatta spazio dalle commedie ai drammi fino ai thriller a sfondo erotico, tra i ruoli in cui ha avuto maggiore spessore si possono citare quello di Talluhak in \"Renegade - Un osso troppo duro\" e quello di Caterina, la moglie di uno dei tre protagonisti in \"Stasera a casa di Alice\"; dalla seconda met\u00e0 degli anni novanta si dedica saltuariamente all'attivit\u00e0 di doppiatrice."}
{"id": "2956544", "revid": "709565", "url": "https://it.wikipedia.org/wiki?curid=2956544", "title": "Manfred Mota", "text": "Manfred Mota \u00e8 un personaggio dei fumetti DC Comics, supercriminale avversario di Flash.\nBiografia del personaggio.\nManfred Mota \u00e8 un ingegnere nucleare, e padre di Valerie Perez. Fu introdotto in Flash 50th Anniversary Special in quanto si scontr\u00f2 con tutte le incarnazioni d Flash, ogni volta utilizzando sempre gli stessi poteri.\nNella sua prima comparsa come Atom Smasher, utilizz\u00f2 la sua conoscenza dell'ingegneria nucleare, per creare un costume che gli permettesse di dare un pugno dal potere atomico. Mota fu per\u00f2 sconfitto da Jay Garrick. In prigione, Mota pianific\u00f2 la vendetta e quando comparve un nuovo Flash, Barry Allen, Mota pens\u00f2 che fosse Jay. Rilasciato dalla prigione, Mota tenne in ostaggio Central City come Professor Fallout, nascondendo in segreto una bomba ai neutroni in una scultura rappresentante un atomo. Fu subito sconfitto da Barry e rispedito in carcere.\nDurante il secondo periodo in prigione, Mota era ossessionato dalla vendetta, da Flash e dal salvare l'energia nucleare. Creandosi l'identit\u00e0 di Fusionn, Mota rub\u00f2 l'equipaggiamento di un impianto nucleare e si confezion\u00f2 una tuta che gli permetteva di lanciare colpi d'energia. Mota volle quindi smascherare il terzo Flash, Wally West, durante un combattimento, solo per capire che non stava combattendo contro Jay, e che la sua identit\u00e0 era gi\u00e0 pubblica. Arrabbiato, Mota tent\u00f2 di fondere l'intera citt\u00e0, ma Wally gli lanci\u00f2 contro un pezzo di ferro - immondizia per il costume a reazione di fusione nucleare di Mota - attraverso uno dei canali di raffreddamento della tuta, fondendola in una roccia radioattiva. Un Anno Dopo la Crisi Infinita, La figlia di Mota, Valerie, ebbe una relazione romantica con il quarto Flash, Bart Allen. In qualche modo, Mota si trasform\u00f2 in un essere di pura energia, e entr\u00f2 nel corpo di sua figlia. La rap\u00ec grazie al clone di Bart, Inertia. Mota voleva utilizzare il DNA di sua figlia per ricostruire il proprio corpo, ma fu ingannato dal suo partner. Manfred ricomparve a Valerie una seconda volta, affermando di amarla ancora, ma fu catturato da Bart.\nIl Flash del futuro, John Fox, affront\u00f2 Mota quando questi ritorn\u00f2 come un mostro fatto interamente di Plutonio nel 2645. Fox riusc\u00ec ad inviare Mota nel futuro dove decadde nel piombo."}
{"id": "2956546", "revid": "1305772", "url": "https://it.wikipedia.org/wiki?curid=2956546", "title": "Vezzi", "text": ""}
{"id": "2956547", "revid": "7336", "url": "https://it.wikipedia.org/wiki?curid=2956547", "title": "Acromatismo", "text": ""}
{"id": "2956549", "revid": "7336", "url": "https://it.wikipedia.org/wiki?curid=2956549", "title": "Acrididi", "text": ""}
{"id": "2956552", "revid": "110157", "url": "https://it.wikipedia.org/wiki?curid=2956552", "title": "Jacarezinho (Rio de Janeiro)", "text": "Jacarezinho \u00e8 un quartiere (\"bairro\") della citt\u00e0 di Rio de Janeiro, in Brasile. \u00c8 anche una delle pi\u00f9 grandi baraccopoli della citt\u00e0. Si trova nella Zona Nord della citt\u00e0, vicino alla ferrovia. Era un quartiere con alti indici di violenza, principalmente relativi al traffico e al consumo di droga..\nIl suo HDI nel 2000 \u00e8 stato di 0,731, al 121\u00ba posto tra le 126 regioni analizzate della citt\u00e0 di Rio de Janeiro.\nAmministrazione.\nJacarezinho fu istituito il 29 luglio 1992 come unico \"bairro\" della omonima Regione Amministrativa XXVIII del municipio di Rio de Janeiro.\nPacificazione.\nIntorno alle 6.30 di domenica 14 ottobre 2012, pi\u00f9 di duemila uomini della polizia e dell'Esercito partecipano all'operazione nella favela di Jacarezinho. L'azione \u00e8 stata sostenuta da 24 veicoli blindati, 13 della Marina e 11 della Polizia Militare, e sette aerei della Polizia Federale Stradale, della Polizia Militare e della Polizia Civile. Secondo l'Ufficio di Pubblica Sicurezza, questo \u00e8 il primo passo verso l'attuazione di un'Unit\u00e0 di Polizia di Pacificazione (UPP) a Jacarezinho. La preparazione per l'inizio del processo di pace iniziato il venerd\u00ec 12, in cui gli agenti del Battaglione per le operazioni speciali di polizia (BOPE), del Batalh\u00e3o de Choque (BPChq), e del 22\u00b0 BPM (Mar\u00e9) e del 3\u00b0 BPM (M\u00e9ier) rafforza la sicurezza intorno, realizzando dei blitz nelle vie strategiche, come in Avenida Brasil, e perlustrando le persone che entrano ed escono dalla comunit\u00e0.\nIl 16 gennaio 2013 la comunit\u00e0 ha iniziato ad essere assistita dalla 30\u00aa UPP."}
{"id": "2956553", "revid": "7336", "url": "https://it.wikipedia.org/wiki?curid=2956553", "title": "Aldeide acrilica", "text": ""}
{"id": "2956555", "revid": "330745", "url": "https://it.wikipedia.org/wiki?curid=2956555", "title": "Silent Hill Shattered Memories", "text": ""}
{"id": "2956556", "revid": "1783371", "url": "https://it.wikipedia.org/wiki?curid=2956556", "title": "Timsort", "text": "In informatica il Timsort \u00e8 un algoritmo di ordinamento derivato dal merge sort e dall'insertion sort. La sua struttura \u00e8 ottimizzata per trattare diversi tipi di dato.\nIl suo nome deriva da quello del suo inventore, Tim Peters, che lo ha creato nel 2002 quale algoritmo di ordinamento standard del linguaggio di programmazione Python e di Rust, in cui \u00e8 stato integrato a partire dalla versione 2.3. \u00c8 anche utilizzato per ordinare i vettori in Java 7."}
{"id": "2956557", "revid": "300067", "url": "https://it.wikipedia.org/wiki?curid=2956557", "title": "Everett", "text": ""}
{"id": "2956561", "revid": "3115", "url": "https://it.wikipedia.org/wiki?curid=2956561", "title": "Complexo do Alem\u00e3o", "text": "Complexo do Alem\u00e3o, Morro do Alem\u00e3o o semplicemente Alem\u00e3o \u00e8 un quartiere (\"bairro\") baraccopoli di classe bassa della Zona Nord del comune di Rio de Janeiro, nello stato di Rio de Janeiro, in Brasile. Per molti decenni \u00e8 stata considerata una delle zone pi\u00f9 violente della citt\u00e0, ma, a partire dal 2011, il governo dello stato ha lavorato nel quartiere attraverso le unit\u00e0 di polizia di pacificazione, che hanno portato a risultati positivi in termini di riduzione dei tassi di violenza nel quartiere. Secondo il censimento del 2000 dell'Istituto brasiliano di Geografia e Statistica, il suo indice di sviluppo umano \u00e8 di 0,711, al 126\u00ba e ultimo posto della citt\u00e0 di Rio de Janeiro.\nAmministrazione.\nComplexo do Alem\u00e3o fu istituito il 9 dicembre 1993 come unico \"bairro\" della omonima Regione Amministrativa XXIX del municipio di Rio de Janeiro."}
{"id": "2956562", "revid": "287204", "url": "https://it.wikipedia.org/wiki?curid=2956562", "title": "Acrostichum", "text": "Acrostichum \u00e8 un genere di felci della famiglia delle Pteridaceae.\nDescrizione.\nLe specie di \"Acrostichum\" sono felci di notevoli dimensioni, che possono raggiungere i 3,5\u00a0m di altezza.\nSono piante semi-acquatiche, che non tollerano immersioni prolungate ma le cui radici richiedono una umidit\u00e0 costante.\nIn particolare \"Acrostichum aureum\" ha un'alta tolleranza alla salinit\u00e0 ed \u00e8 specie tipica degli habitat a mangrovia.\nTassonomia.\nIl genere comprende le seguenti specie:"}
{"id": "2956569", "revid": "404449", "url": "https://it.wikipedia.org/wiki?curid=2956569", "title": "Gavorrano Scalo", "text": ""}
{"id": "2956571", "revid": "88740", "url": "https://it.wikipedia.org/wiki?curid=2956571", "title": "Ewing", "text": ""}
{"id": "2956573", "revid": "152625", "url": "https://it.wikipedia.org/wiki?curid=2956573", "title": "Welcome To The Darkside", "text": ""}
{"id": "2956575", "revid": "414902", "url": "https://it.wikipedia.org/wiki?curid=2956575", "title": "Metodi contraccettivi", "text": ""}
{"id": "2956576", "revid": "212348", "url": "https://it.wikipedia.org/wiki?curid=2956576", "title": "Autorit\u00e0 di bacino regionale della Sicilia", "text": "L'Autorit\u00e0 di bacino regionale della Sicilia \u00e8 una delle Autorit\u00e0 della Regione Siciliana che opera nel settore della difesa del suolo.\n\u00c8 un ente pubblico economico che gestisce i bacini idrografici dell'isola.\nLa sede amministrativa \u00e8 a Palermo."}
{"id": "2956579", "revid": "1452073", "url": "https://it.wikipedia.org/wiki?curid=2956579", "title": "Folded Man", "text": "Folded Man il cui vero nome \u00e8 Edwin Gauss, \u00e8 un personaggio dei fumetti, creato da Mark Waid (testi) e Brian Augustyn (disegni), pubblicata dalla DC Comics. \u00c8 un supercriminale dell'Universo DC, avversario di Flash.\nBiografia del personaggio.\nFolded Man era Edwin Gauss, studente di fisica al M.I.T. Scienziato privo di scrupoli, la sua ricerca si incentrava sulla risoluzione della teoria del campo unificato di Albert Einstein. Dopo ingenti sforzi, che inclusero il furto di software privati del miliardario dell'elettronica Norman Bridges, invent\u00f2 un dispositivo per effettuare viaggi interdimensionali. Successivamente svilupp\u00f2 un esoscheletro che permetteva al suo corpo di muoversi attraverso almeno quattro dimensioni.\nUn Bridges adirato, che considerava lo sviluppo dell'esoscheletro di Gauss di sua propriet\u00e0, persegu\u00ec lo studente allo scopo di riappropriarsi della tecnologia sviluppata dal Gauss. Per sfuggire al miliardario lo scienziato si reinvent\u00f2 sotto l'identit\u00e0 di un criminale in costume dal nome \"Folded Man\". La sua nuova carriera criminale lo port\u00f2 in conflitto con Wally West, il terzo Flash, sebbene riusc\u00ec a evitare la cattura. In \"Crisi infinita\", Folded Man divenne un membro della Societ\u00e0 segreta dei supercriminali.\nPoteri e abilit\u00e0.\nFolded Man indossa un vestito che gli permette di manipolare le sue dimensioni personali. Pu\u00f2 appiattirsi fino ad assumere due dimensioni, in questo modo passa attraverso gli oggetti meglio di un rasoio affilato. Assumendo quattro dimensioni, pu\u00f2 lasciare il nostro piano per andare in qualsiasi luogo."}
{"id": "2956582", "revid": "88812", "url": "https://it.wikipedia.org/wiki?curid=2956582", "title": "Libri acroamatici", "text": ""}
{"id": "2956583", "revid": "7336", "url": "https://it.wikipedia.org/wiki?curid=2956583", "title": "Altopiano acrocoro", "text": ""}
{"id": "2956584", "revid": "1305772", "url": "https://it.wikipedia.org/wiki?curid=2956584", "title": "Experience", "text": "Experience (esperienza in lingua inglese) pu\u00f2 riferirsi a:"}
{"id": "2956586", "revid": "1431409", "url": "https://it.wikipedia.org/wiki?curid=2956586", "title": "Ge\u014drgios Tzavellas", "text": "Carriera.\nClub.\nTzavellas ha iniziato la sua carriera professionistica nel club greco del Kerkyra FC, collezionando 23 presenze (2 reti) in una stagione e mezza di militanza in Beta Ethniki.\nNel gennaio 2008 si \u00e8 trasferito al Panionios, club di Super League greca, per oltre 200.000 euro e gli viene assegnata la maglia numero 31. Nella stagione 2007-2008 non ha debuttato in prima squadra; l'esordio risale invece alla stagione 2008-2009 e pi\u00f9 precisamente al 13 settembre 2008 contro il Panserraikos. In questa annata ha totalizzato 17 presenze (2 reti).\nIl 31 gennaio 2012 approda ai francesi del \nAlla fine della sessione estiva di calciomercato della stagione 2013/2014 il giocatore passa al a parametro zero dal , firmando un contratto quadriennale.\nNazionale.\nIl 15 novembre 2009 viene convocato per la prima volta dalla nazionale greca allenata da Otto Rehhagel, per un incontro contro l', valido per il ritorno dei play-off del . La partita si \u00e8 disputata tre giorni dopo (1-0 per gli ellenici) ma Tzavellas non ha giocato.\nNel maggio 2010 viene inserito nella lista preliminare di 30 elementi convocati per il .\nStatistiche.\nPresenze e reti nei club.\n\"Statistiche aggiornate al 10 maggio 2019.\""}
{"id": "2956587", "revid": "32198595", "url": "https://it.wikipedia.org/wiki?curid=2956587", "title": "Grande Stadio di Strahov", "text": ""}
{"id": "2956591", "revid": "132266", "url": "https://it.wikipedia.org/wiki?curid=2956591", "title": "9\u00ba Reggimento paracadutisti d'assalto &quot;Col Moschin&quot;", "text": ""}
{"id": "2956592", "revid": "287204", "url": "https://it.wikipedia.org/wiki?curid=2956592", "title": "Mar\u00e9 (Rio de Janeiro)", "text": "Mar\u00e9 (o Complexo da Mar\u00e9) \u00e8 un quartiere (\"bairro\") e \"favela\" (slum) della Zona Nord (Zona Norte) della citt\u00e0 di Rio de Janeiro in Brasile.\nAmministrazione.\nMar\u00e9 fu istituito il 19 gennaio 1994 come unico \"bairro\" della omonima Regione Amministrativa XXX del municipio di Rio de Janeiro."}
{"id": "2956593", "revid": "729019", "url": "https://it.wikipedia.org/wiki?curid=2956593", "title": "TEE Cycnus", "text": "Il Cycnus \u00e8 stato un treno Trans Europ Express in servizio tra il 1973 e il 1978 tra Milano e Ventimiglia.\nMessa in servizio.\nAlla fine degli anni cinquanta si stava creando a Milano una serie di servizi ferroviari volti a mettere in comunicazione il capoluogo lombardo con numerose altre citt\u00e0 europee. All'inizio degli anni settanta, il successo dei TEE raggiunge i massimi livelli, tanto che le ferrovie italiane, tedesche e francesi, decideranno di mettere in servizio treni TEE anche sulle linee interne, cosa in origine non prevista.\n\u00c8 all'interno di questo contesto che le Ferrovie dello Stato il 30 settembre 1973 decidono di inserire in servizio il TEE Cycnus che mette in relazione la citt\u00e0 meneghina con il confine franco-italiano di Ventimiglia. Fu creato cos\u00ec un collegamento, trainato su tutto il suo percorso da macchine del Gruppo E 444, simmetrico sulla tratta italiana a quello del TEE Ligure, che collegava Milano con Avignone. I due treni si incrociavano tutti i giorni in prossimit\u00e0 di Genova.\nIl servizio.\nLa velocit\u00e0 ridotta rispetto alle altre linee TEE era causata dalla conformazione della linea stessa e dai suoi dislivelli, dal fatto che in taluni tratti il percorso fosse a binario singolo e che .\nSi riporta di seguito l'orario del 1975:"}
{"id": "2956594", "revid": "1305772", "url": "https://it.wikipedia.org/wiki?curid=2956594", "title": "Eye of the Beholder", "text": ""}
{"id": "2956596", "revid": "1543377", "url": "https://it.wikipedia.org/wiki?curid=2956596", "title": "Gravitomagnetismo", "text": "Con il termine gravitomagnetismo (talvolta definito gravitoelettromagnetismo, abbreviato GEM), ci si riferisce a un insieme di analogie formali tra le equazioni di campo di Maxwell e un'approssimazione, valida sotto certe condizioni, delle equazioni di campo di Einstein per la relativit\u00e0 generale.La versione pi\u00f9 comune del GEM \u00e8 valida solo lontano da sorgenti isolate e per particelle test che si muovono lentamente.\nLe equazioni vennero pubblicate per la prima volta nel 1893, cio\u00e8 prima della relativit\u00e0 generale, da Oliver Heaviside come una teoria separata che espandeva la legge di Newton.\nBackground.\nQuesta riformulazione approssimata della gravitazione descritta dalla relativit\u00e0 generale, introduce una \"forza apparente\" in un sistema di riferimento diverso da quello di un corpo gravitante che si muove. Per analogia con l'elettromagnetismo, questa forza apparente \u00e8 chiamata forza \"gravitomagnetica\", dal momento che si origina nello stesso modo in cui una carica elettrica in movimento crea un campo magnetico e quindi una \"forza apparente\", come nella relativit\u00e0 speciale. La principale conseguenza della forza gravitomagnetica, o accelerazione gravitomagnetica, \u00e8 che un oggetto in caduta libera vicino a un oggetto massivo rotante ruoter\u00e0 esso stesso. Questa previsione, spesso citata impropriamente come effetto gravitomagnetico, \u00e8 tra le ultime previsioni basilari della relativit\u00e0 generale ancora non direttamente verificate.\nConvalide indirette degli effetti gravitomagnetici sono state ricavate dalle analisi dei getti relativistici. Roger Penrose ha proposto un meccanismo (noto come processo Penrose) collegato all'effetto di trascinamento per estrarre energia e momento angolare dai buchi neri rotanti. Reva Kay Williams, dell'Universit\u00e0 della Florida, ha sviluppato una rigorosa dimostrazione che convalida il meccanismo di Penrose. Il suo modello mostrava come l'effetto Lense-Thirring avrebbe potuto fornire la spiegazione delle alte energie e luminosit\u00e0 osservate nei quasar e nei nuclei galattici attivi, i getti collimati vicini al loro asse polare e i getti asimmetrici (relativi al piano orbitale). Tutte queste propriet\u00e0 osservate potrebbero essere spiegate in termini di effetti gravitomagnetici. L'interpretazione del meccanismo di Penrose proposto dalla Williams pu\u00f2 essere applicata ai buchi neri di ogni dimensione. I getti relativistici possono rappresentare la pi\u00f9 estesa e brillante forma di convalida per il gravitomagnetismo.\nUn gruppo di ricercatori della Stanford University sta attualmente analizzando i dati del primo test diretto del GEM, l'esperimento con il satellite Gravity Probe B, per vedere se essi sono compatibili con il gravitomagnetismo. Anche l'APOLLO (\"Apache Point Observatory Lunar Laser-ranging Operation\", acronimo da non confondere con il Programma Apollo) ha in programma l'osservazione degli effetti gravitomagnetici.\nEquazioni.\nSecondo la relativit\u00e0 generale, il campo gravitazionale prodotto da un oggetto rotante (o qualsiasi massa-energia in rotazione) pu\u00f2, in un caso limite particolare, essere descritto da equazioni che hanno la stessa forma del campo magnetico nell'elettromagnetismo classico. Iniziando dall'equazione di base della relativit\u00e0 generale di Einstein e ipotizzando un campo gravitazionale debole o uno spaziotempo ragionevolmente piatto, possono essere derivate le equazioni gravitazionali per l'elettromagnetismo, chiamate \"equazioni GEM\", analoghe alle equazioni di Maxwell. Le equazioni GEM corrispondenti a quelle di Maxwell nel SI sono:\ndove:\nForza di Lorentz.\nPer una particella test la cui massa \"m\" \u00e8 \"piccola\", in un sistema stazionario, la forza risultante (di Lorentz) che agisce su di essa dovuta al campo GEM \u00e8 definita dalla seguente equazione, che \u00e8 l'analogo GEM della forza di Lorentz:\ndove:\nL'accelerazione di ogni particella test \u00e8 semplicemente:\nIn qualcuno dei lavori pubblicati, Bg nelle equazioni GEM \u00e8 sempre moltiplicato per 1/2, un fattore assente nelle equazioni di Maxwell. Questo fattore si annulla se Bg nella versione GEM dell'equazione della forza di Lorentz \u00e8 moltiplicato per 2, come mostrato sopra. I fattori 2 e 1/2 derivano dal fatto che il campo gravitazionale \u00e8 provocato dal tensore energia impulso che \u00e8 un tensore di secondo rango, a differenza del campo elettromagnetico che \u00e8 causato da una quadri-corrente che \u00e8 un tensore di primo rango. Questa differenza diventa intuitivamente chiara quando la non-invarianza della massa relativistica viene confrontata con l'invarianza della carica elettrica. Si usa riferirsi a questo dicendo che la gravit\u00e0 \u00e8 un campo di spin 2 mentre l'elettromagnetismo \u00e8 un campo di spin 1.\nIn unit\u00e0 di Planck.\nDal confronto delle equazioni GEM con quelle di Maxwell \u00e8 ovvio che \u22121/(4\u03c0\"G\") \u00e8 l'analogo gravitazionale della permittivit\u00e0 del vuoto \"\u03b5\"0. Adottando le unit\u00e0 di Planck si normalizzano \"G\", \"c\" e 1/(4\u03c0\"\u03b5\"0) a 1, eliminando perci\u00f2 queste costanti da entrambi gli insiemi di equazioni, che diventano identiche tranne per il segno meno che precede 4\u03c0 nelle equazioni GEM. Questi segni meno derivano da una differenza essenziale tra gravit\u00e0 ed elettromagnetismo: le cariche elettrostatiche di segno uguale si respingono, mentre le masse si attraggono. Perci\u00f2 le equazioni GEM sono semplicemente equazioni di Maxwell con la sostituzione della massa (o densit\u00e0 di massa) per la carica (o densit\u00e0 di carica), e \u2212\"G\" con la costante della forza di Coulomb 1/(4\u03c0\"\u03b5\"0).\nLa seguente tabella riassume i risultati fin qui ottenuti:\n4\u03c0 appare sia nelle equazioni GEM che di Maxwell, dato che le unit\u00e0 di Planck normalizzano \"G\" e 1/(4\u03c0\"\u03b5\"0) a 1, e non 4\u03c0\"G\" e \"\u03b5\"0.\nEffetti di ordine superiore.\nAlcuni effetti gravitomagnetici di ordine superiore possono riprodurre effetti che ricordano le pi\u00f9 convenzionali interazioni tra cariche polarizzate. Per esempio, se due ruote sono fatte girare su un comune asse, l'attrazione gravitazionale reciproca \u00e8 maggiore se esse girano in direzioni opposte invece che nella stessa direzione. Questa pu\u00f2 essere espressa come una componente gravitomagnetica attrattiva o repulsiva.\nConsiderazioni gravitomagnetiche prevedono anche che una massa toroidale fluida o flessibile sottoposta a una rotazione (rotazione ad \"anello di fumo\") dell'asse minore tender\u00e0 a estrarre la materia preferenzialmente attraverso la \"gola\" (un caso di effetto di trascinamento rotazionale, che agisce attraverso la \"gola\"). In teoria, questa configurazione potrebbe essere usata per accelerare gli oggetti (attraverso la \"gola\"), senza che questi subiscano alcuna forza g.\nSi consideri una massa toroidale con due gradi di rotazione (sia l'asse maggiore che l'asse minore ruotano, portando entrambi la parte interna verso l'esterno e ruotandola). Questo rappresenta un \"caso speciale\" in cui gli effetti gravitomagnetici generano un campo gravitazionale chirale di tipo a spirale intorno all'oggetto. Ci si aspetterebbe normalmente che le forze di reazione al trascinamento agli equatori interni ed esterni siano di uguale in grandezza e direzione contraria, nel caso pi\u00f9 semplice che coinvolga soltanto la rotazione dell'asse minore. Quando \"entrambe\" le rotazioni vengono applicate simultaneamente, si pu\u00f2 dire che questi due insiemi di forze di reazione agiscano a profondit\u00e0 diverse di un campo di Coriolis radiale che si estende attraverso il toro rotante, rendendo pi\u00f9 difficile stabilire se la cancellazione sia stata completa.\nLa modellazione di questo comportamento complesso come problema di uno spazio-tempo curvo \u00e8 ancora da realizzare e la si ritiene molto difficile.\nCampo gravitomagnetico della Terra.\nLa formula per il campo gravitomagnetico Bg vicino a un corpo rotante pu\u00f2 essere derivata dalle equazioni GEM ed \u00e8:\ndove L \u00e8 il momento angolare del corpo. Nel piano equatoriale, r e L sono perpendicolari, cosicch\u00e9 il loro prodotto scalare tende a zero e questa formula si riduce a:\nLa grandezza del momento angolare di un corpo omogeneo a forma di sfera \u00e8:\ndove:\nDunque, la grandezza del campo gravitomagnetico della Terra al suo equatore \u00e8:\ndove formula_9 \u00e8 la gravit\u00e0 terrestre. La direzione della forza coincide con la direzione del momento angolare, vale a dire il nord.\nDa questo calcolo risulta che il campo gravitomagnetico equatoriale terrestre \u00e8 di circa \"B\"g, Terra\u00a0=\u00a0\u00a0Hz, o in unit\u00e0 di gravit\u00e0 standard (9,81\u00a0 m/s2) divise per la velocit\u00e0 della luce. Tale campo \u00e8 estremamente debole e richiede misurazioni estremamente sensibili per essere rilevato. Un esperimento per misurare tale campo venne realizzato con la missione del Gravity Probe B.\nCampo gravitomagnetico di una pulsar.\nSe applichiamo la formula precedente alla pulsar PSR J1748-2446ad, la seconda \"in classifica\" a ruotare pi\u00f9 velocemente, (716 volte al secondo), assumendo un raggio di 16\u00a0km, e massa pari a due masse solari, allora abbiamo\npari a circa 166\u00a0Hz, il che dovrebbe essere rilevabile con facilit\u00e0.\nTuttavia, la pulsar ruota a un quarto della velocit\u00e0 della luce all'equatore, e il suo raggio \u00e8 solo tre volte maggiore del raggio di Schwarzschild. Quando tale movimento veloce e tali forti campi gravitazionali coesistono in un sistema, l'approccio semplificato di separare le forze gravitomagnetiche e gravitoelettriche pu\u00f2 essere applicato solo come un'approssimazione molto grossolana.\nScienza di confine.\nLa comprensione incompleta del significato della somiglianza tra le formule gravitomagnetiche e le equazioni di Maxwell per l'elettromagnetismo (reale) ha dato adito alla cosiddetta scienza di confine.\nL'uso dell'analogia \"gravitomagnetica\" per una forma semplificata delle equazioni di campo di Einstein, d'altra parte, \u00e8 fermamente parte della relativit\u00e0 generale. \u00c8 un'approssimazione per l'attuale teoria gravitazionale standard ed ha previsioni verificabili, ormai sul punto di essere direttamente testate dall'esperimento del Gravity Probe B. Nonostante l'uso della parola \"magnetismo\" nel \"gravitomagnetismo\", e nonostante la similarit\u00e0 delle leggi di forza GEM con la legge della forza elettromagnetica (reale), il gravitomagnetismo non va assolutamente confuso con:"}
{"id": "2956598", "revid": "1993636", "url": "https://it.wikipedia.org/wiki?curid=2956598", "title": "Monti Acrocerauni", "text": "I Monti Acrocerauni o Monti Cerauni (alb. \"Vargu Detar or Mal\u00ebsia Akrokeraune\"; gr. \u039a\u03b5\u03c1\u03b1\u03cd\u03bd\u03b9\u03b1 \u038c\u03c1\u03b7, \"Keravnia ori\"; lat. Cerauni Montes) sono una catena montuosa dell'Epiro, al confine tra Albania e Grecia. Sorgono lungo la riva orientale del Canale d'Otranto e si estendono per circa 100\u00a0km in direzione sud est-nord ovest, da Saranda ad Orikum, frazione della citt\u00e0 di Valona situata nell'omonima baia. La larghezza della catena montuosa varia dai 4 ai 7\u00a0km. Amministrativamente rientrano nella prefettura di Valona.\nIl punto pi\u00f9 alto della catena \u00e8 il Monte \u00c7ika (2.044 metri). Il Passo di Llogara divide la catena degli Acrocerauni in una zona occidentale e una zona orientale ricadente nella penisola di Karaburun.\nI monti furono descritti da Tolomeo, Strabone e Pausania il Periegeta. Il Passo di Llogara fu scelto da Giulio Cesare come sede di stazionamento delle legioni, nei pressi del villaggio di Palas\u00eb sulla Riviera albanese, durante la sua battaglia contro Pompeo."}
{"id": "2956600", "revid": "7336", "url": "https://it.wikipedia.org/wiki?curid=2956600", "title": "Monti Cerauni", "text": ""}
{"id": "2956601", "revid": "124582615", "url": "https://it.wikipedia.org/wiki?curid=2956601", "title": "Alan Ruck", "text": "Biografia.\nFrequenta la Parma Senior High School di Parma, in Ohio, e si laurea alla University of Illinois. Debutta a teatro nell'opera \"Biloxi Blues\" (poi portato sul grande schermo come \"Frenesie... militari\") di Neil Simon, a fianco di Matthew Broderick. Il suo primo film \u00e8 \"Class\" (1983), seguito da una serie di film per la televisione. Nel 1986 ha il ruolo pi\u00f9 importante da non protagonista in \"Una pazza giornata di vacanza\", di nuovo al fianco di Broderick. Nel 1990 ottiene un ruolo importante in \"Young Guns II - La leggenda di Billy the Kid\", e nel 1994 il ruolo del capitano Harriman nel film di \"Star Trek\", \"Generazioni\". Dal 1996 al 2002 \u00e8 parte del cast, insieme a Michael J. Fox e in seguito Charlie Sheen, della serie televisiva \"Spin City\", per un totale di sei stagioni. Lo stesso anno interpreta uno dei cacciatori di tornado nel film catastrofico \"Twister\" di Jan de Bont. Gli anni duemila lo vedono ospite in numerose serie televisive come ', \"Numb3rs\", \"Boston Legal\", \"Greek - La confraternita\", \"Cougar Town\" e altre. Le apparizioni pi\u00f9 recenti sul grande schermo lo vedono in \"E venne il giorno\" (2008), di M. Night Shyamalan con Mark Wahlberg, e in \"Misure straordinarie\" (2010) di Tom Vaughan, con Harrison Ford e Brendan Fraser. Nel 2006 prende parte alle riprese del film amatoriale ' sempre nel ruolo del capitano John Harriman.\nVita privata.\nNel 1984 sposa Claudia Stefany dalla quale ha due figli, Emma e Sam; la coppia divorzia nel 2005. Si risposa nel 2008 con l'attrice Mireille Enos, che nel 2010 d\u00e0 alla luce una bambina, Vesper Vivianne. Nel luglio 2014 per la coppia arriva il secondo figlio, Larkin Zouey."}
{"id": "2956603", "revid": "33921", "url": "https://it.wikipedia.org/wiki?curid=2956603", "title": "Complexo da Mar\u00e9", "text": ""}
{"id": "2956604", "revid": "7336", "url": "https://it.wikipedia.org/wiki?curid=2956604", "title": "Acrocerauni", "text": ""}
{"id": "2956606", "revid": "7336", "url": "https://it.wikipedia.org/wiki?curid=2956606", "title": "Cerauni", "text": ""}
{"id": "2956607", "revid": "110157", "url": "https://it.wikipedia.org/wiki?curid=2956607", "title": "Gericin\u00f3", "text": "Gericin\u00f3 \u00e8 un quartiere (\"bairro\") della Zona Ovest della citt\u00e0 di Rio de Janeiro in Brasile.\nAmministrazione.\nGericin\u00f3 fu istituito come \"bairro\" a s\u00e9 stante il 23 novembre 2004 come parte della Regione Amministrativa XVII - Bangu del municipio di Rio de Janeiro."}
{"id": "2956609", "revid": "599013", "url": "https://it.wikipedia.org/wiki?curid=2956609", "title": "Belle P\u00e9rez", "text": ""}
{"id": "2956612", "revid": "1543377", "url": "https://it.wikipedia.org/wiki?curid=2956612", "title": "Koubaye", "text": "Koubaye \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 8 nuclei abitati:"}
{"id": "2956620", "revid": "1543377", "url": "https://it.wikipedia.org/wiki?curid=2956620", "title": "Kounari", "text": "Kounari \u00e8 un comune rurale del Mali facente parte del circondario di Mopti, nella regione omonima."}
{"id": "2956624", "revid": "709565", "url": "https://it.wikipedia.org/wiki?curid=2956624", "title": "Brother Grimm", "text": "Brother Grimm \u00e8 un personaggio immaginario, un super criminale dell'Universo DC.\nBiografia del personaggio.\nGrimm \u00e8 il figlio di Brother Nightingale, il re di una dimensione alternativa di Eastwind. Nightingale devast\u00f2 tutte le terre di Eastwind e, senza nulla pi\u00f9 da conquistare, mise gli occhi sulla Terra. Grimm e suo fratello Angar, stanchi della guerra, inviarono un messaggio a Flash che, insieme a Kid Flash e al Flash della Golden Age, perch\u00e9 fermassero le armate di Nightingale.\nCon la deposizione di Nightingale, il popolo chiese a Grimm di divenire il loro re. Non interessato, Grimm accett\u00f2 il consiglio di Kid Flash nel \"seguire la propria strada\" e lasci\u00f2 che suo fratello prendesse la corona. Sfortunatamente, Angar si dimostr\u00f2 un sovrano cattivo quanto suo padre, e Grimm fu costretto a prendere la corona.\nOra dovendo abbandonare il suggerimento di Kid Flash, Grimm si arrabbi\u00f2 quando scopr\u00ec che Wally West non aveva seguito il suo stesso consiglio, e prese il mantello di Flash. Grimm decise di punire il velocista e di prendere possesso della Terra come tent\u00f2 di fare suo padre all'epoca. Grimm decise di farsi aiutare da Mirror Master e Capitan Cold che intrappolarono Wally in una dimensione specchio, dove fu tagliata la sua connessione con la Forza della velocit\u00e0. Quindi, Grimm incautamente ingann\u00f2 Capitan Cold e Mirror Master, e che unirono le loro forze con Flash per entrare nelle terre dell'Eastwind e sconfiggere Brother Grimm.\nIn un successivo tentativo di rimpiazzare Wally, Grimm assunse l'identit\u00e0 di uno studente di medicina e and\u00f2 a Keystone City, \"costringendosi\" ad innamorarsi di Linda Park, la moglie incinta di Wally, e la port\u00f2 nel suo regno grazie ad un fagiolo magico. Incapace di arrampicarsi sullo stelo poich\u00e9 vibrava violentemente ogni volta che vi si avvicinava, Wally non pot\u00e9 fare altro che farsi aiutare a raggiungere la vetta da Hawkman, che pass\u00f2 di l\u00e0 quando il fagiolo magico cominci\u00f2 a crescere. Mentre Wally sconfisse Grimm in un confronto corpo a corpo, Hawkman distrusse la pianta, tagliando il ponte tra Eastwind e la Terra.\nPoteri e abilit\u00e0.\nAbile stregone e guerriero, Grimm \u00e8 in grado di assumere una look che pu\u00f2 cambiare la sua apparenza, trasportare le persone in altre dimensioni, e anche convocare creature e forme di vita dal suo mondo al nostro. Come avversario dei Flash, tuttavia, il suo potere pi\u00f9 grande fu avvertire la Forza della velocit\u00e0, che costringeva Wally a limitarsi alla velocit\u00e0 di un uomo normale in ogni confronto con Grimm, cos\u00ec come Grimm \u00e8 in grado cos\u00ec di prevedere ogni suo movimento e di evadere i suoi attacchi, non conta quanto veloce sia."}
{"id": "2956625", "revid": "1305772", "url": "https://it.wikipedia.org/wiki?curid=2956625", "title": "Chodovsk\u00e1 Hu\u0165", "text": "Chodovsk\u00e1 Hu\u0165 (in tedesco \"Kuttenplaner Schmelzthal\" o \"Chodovsk\u00fd \u0160melct\u00e1l\") \u00e8 una frazione di T\u0159i Sekery, comune ceco del distretto di Cheb, nella regione di Karlovy Vary.\nGeografia fisica.\nIl paese si trova a 3\u00a0km a sud di T\u0159i Sekery. Nel villaggio sono state registrate 107 abitazioni, nelle quali vivono 89 persone.\nSi estende su una superficie di 1238,42 ha (equivalenti a circa 12,38\u00a0km\u00b2), ma il villaggio comprende anche il territorio di Pl\u00e1nsk\u00e1 Hu\u0165, (194,6 ha, ovvero 1,95\u00a0km\u00b2).\nAltri comuni limitrofi sono Tachovsk\u00e1 Hu\u0165, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9, Mal\u00e1 Hle\u010fsebe, Sekersk\u00e9 Chalupy e Jedlov\u00e1 a nord, Skeln\u00e9 Hut\u011b, Horn\u00ed Ves, Drmoul, Zadn\u00ed Chodov e Trst\u011bnice ad est e Broumov, Nov\u00fd Haimhausen, Jalov\u00fd Dv\u016dr e Svat\u00fd K\u0159\u00ed\u017e a sud."}
{"id": "2956627", "revid": "438678", "url": "https://it.wikipedia.org/wiki?curid=2956627", "title": "Kuttenplaner Schmelzthal", "text": ""}
{"id": "2956629", "revid": "767487", "url": "https://it.wikipedia.org/wiki?curid=2956629", "title": "Allison Iraheta", "text": "Allison si \u00e8 classificata prima nel talent show \"Quincea\u00f1era: Mam\u00e1 Quiero Ser Artista\" nel 2006 e quarta nell'ottava edizione del talent show statunitense \"American Idol\" nel maggio 2009 e ha pubblicato il suo album di debutto, \"Just Like You\", nel dicembre dello stesso anno, che a luglio 2010 ha venduto oltre 100.000 copie a livello mondiale (nella prima settimana di vendita, con le sue 32.000 copie, l'album ha debuttato alla posizione numero 35 della \"Billboard\" 200, la classifica degli album americana)."}
{"id": "2956630", "revid": "438678", "url": "https://it.wikipedia.org/wiki?curid=2956630", "title": "Chodovsk\u00fd \u0160melct\u00e1l", "text": ""}
{"id": "2956632", "revid": "212348", "url": "https://it.wikipedia.org/wiki?curid=2956632", "title": "Gerardo Martino", "text": "Biografia.\nGerardo Martino ha origini italiane: i suoi nonni provenivano dal paese lucano di Ripacandida, in provincia di Potenza. \u00c8 soprannominato \"El Tata\".\nCaratteristiche tecniche.\nAllenatore.\nDa allenatore del Barcellona ha applicato un turnover definito \"scientifico\" per la precisione nella rotazione di tutti i calciatori della rosa.\nCarriera.\nCalciatore.\nClub.\nNewell's Old Boys.\nMartino inizi\u00f2 a giocare a calcio all'et\u00e0 di 10 anni nel Newell's Old Boys di Rosario, la sua citt\u00e0 natale. Fece il suo esordio nel calcio professionistico a 17 anni, il 15 giugno 1980, in una partita di Primera Divisi\u00f3n tra Newell's Old Boys e Platense. Nel corso dei 15 anni trascorsi da giocatore del Newell's, divenne il detentore del maggior numero di presenze in Primera Divisi\u00f3n (con 468 partite giocate), del maggior numero di presenze complessive (scendendo in campo 505 volte e segnando 35 reti) e del maggior numero di titoli conquistati con il club (1987-1988, 1990-1991 e 1992, assieme a Norberto Scoponi e Juan Manuel Llop).\nConsiderato il miglior giocatore ed uno dei massimi idoli della storia \"leprosa\", nel 2003 si classific\u00f2 al 1\u00ba posto per numero di voti in un sondaggio apparso sul sito ufficiale del club rossonero come \"Miglior giocatore della storia del Newell's Old Boys\". Il 22 dicembre 2009, a seguito di tali meriti, la citt\u00e0 di Rosario intitol\u00f2 una tribuna dello stadio Marcelo Bielsa al centrocampista argentino.\nOttenne il suo primo riconoscimento nella Primera Divisi\u00f3n 1987-1988, quando i Newell's Old Boys conquistarono il loro secondo titolo nazionale. Questa stagione \u00e8 ricordata non solo per la vittoria del campionato, ma anche per essere stato conquistato esclusivamente da calciatori della \"cantera\", raro avvenimento nel mondo del calcio. La stagione seguente partecip\u00f2 alla Coppa Libertadores raggiungendo e uscendo sconfitto dalla finale in partita doppia del massimo torneo continentale contro il Nacional di Montevideo. A distanza di tre anni vinse da protagonista, sotto la guida di Marcelo Bielsa, il suo secondo titolo nello spareggio della Primera Divisi\u00f3n 1990-1991.\nTenerife.\nA met\u00e0 del 1991 tent\u00f2 il salto nel calcio europeo trasferendosi al Tenerife con il quale disput\u00f2 solamente 15 partite prima di far ritorno in patria.\nRitorno al Newell's.\nNel 1992 torn\u00f2 al Newell's Old Boys e conquist\u00f2 il suo terzo titolo, il Clausura 1992. La stagione seguente gioc\u00f2 al fianco di Maradona, durante la breve parentesi di quest'ultimo nel club di Rosario. A causa di problemi con la dirigenza, nel 1994 si trasfer\u00ec al Lan\u00fas nel quale milit\u00f2 per sei mesi disputando il Clausura 1994.\nPer il suo attaccamento al Newell's, fece il secondo ritorno al club che lo lanci\u00f2 nel calcio professionista per la seconda met\u00e0 del 1994, ma il rinnovarsi dei problemi con la dirigenza lo costrinsero a lasciare la squadra definitivamente nel 1995.\nRitiro.\nPose fine alla sua carriera di calciatore dopo aver militato nell'O'Higgins in Cile e nel Barcelona SC in Ecuador.\nNazionale.\nNel 1981 ricevette la sua prima convocazione per una rappresentativa nazionale, l'Under-20. Con la maglia \"albiceleste\" partecip\u00f2 Mondiali Under-20 del 1981 scendendo in campo in due occasioni. Il 19 febbraio 1991 scese in campo per la prima e ultima volta con la maglia della nazionale maggiore guidata da Alfio Basile. Venne schierato nel secondo tempo durante un'amichevole contro l'Ungheria vinta per 2 a 0 dall'Argentina nello stadio Cordoviola di Rosario.\nAllenatore.\nEsordi.\nNel 1998, a due anni dal ritiro come calciatore, intraprese la carriera di allenatore nel Brown di Arrecifes, squadra che si trovava all'epoca in Nacional B, chiamando ad assisterlo due suoi ex compagni di squadra del Newell's campione di argentina nel 1988, Jorge Pautasso e Jorge Theiler.\nIn seguito allen\u00f2 il Platense nel corso del 1999 e l'Instituto C\u00f3rdoba tra il 2000 e il 2001.\nConsacrazione in Paraguay.\nNel 2002 ricevette le prime offerte dall'estero e si sedette alla guida del Libertad in Paraguay dove ottenne i primi risultati da allenatore conquistando i tornei di Apertura e Clausura del 2002 e di Apertura del 2003.\nAlla fine del 2003 venne ingaggiato da un'altra squadra paraguaiana, il Cerro Porte\u00f1o, che puntava alla conquista del titolo nazionale e alla lotta per la Coppa Libertadores. Sotto la sua guida il club di Asunci\u00f3n conquist\u00f2 i tornei di Apertura e Clausura 2004.\nUna volta ottenuta la consacrazione in Paraguay vincendo quattro tornei (gli ultimi tre dei quali consecutivamente), Martino decise di prendersi qualche mese di ferie e si dimise da tecnico del Cerro Porte\u00f1o alla fine del 2004. Come dichiarato dal presidente del club, \"El Tata\" aveva espresso il suo desiderio di trascorrere del tempo con la sua famiglia.\nA met\u00e0 del 2005 decise di tornare al lavoro in Argentina sedendosi sulla panchina del Col\u00f3n per il campionato di Apertura 2005 ma il suo mandato fu breve (solamente sei partite) poich\u00e9 gli scarsi risultati lo portarono a fare ritorno in Paraguay.\nIn quell'anno fece ritorno al club con il quale aveva conseguito il maggior numero di successi, il Libertad. Come durante il suo primo anno, vinse i tornei di Apertura e Clausura 2006 raggiungendo inoltre le semifinali di Coppa Libertadores.\nNazionale paraguaiana.\nAlla fine del 2006, in seguito ai risultati ottenuti con Libertad e Cerro Porte\u00f1o, la Federazione calcistica del Paraguay lo scelse come commissario tecnico della Nazionale paraguaiana in luogo di An\u00edbal Ruiz.\nIl suo lavoro di commissario tecnico della Nazionale paraguaiana inizi\u00f2 nel marzo 2007 e lo port\u00f2 a conquistare, nel settembre 2009, l'accesso ai Mondiali di calcio 2010. Sotto la sua guida, il Paraguay giunse sino ai quarti di finale, miglior risultato di sempre in un mondiale, dove perse 1-0 contro i futuri campioni della Spagna in virt\u00f9 di un gol segnato nei minuti finali.\nIl 2 maggio 2011 gli viene prolungato il contratto fino al 2013. Il 29 luglio 2011 si dimette dalla carica di ct della nazionale paraguaiana dopo aver perso la finale della Coppa America 2011 contro l'Uruguay.\nIl ritorno in patria al Newell's.\nIl 26 dicembre 2011 viene annunciato il suo ingaggio da parte del Newell's Old Boys, sua ex squadra da giocatore, in sostituzione di Diego Cagna. Sotto la sua guida la squadra di Rosario si laurea campione nel Torneo Final 2013.\nBarcellona.\nIl 23 luglio 2013 diventa il nuovo allenatore del Barcellona, firmando un contratto biennale. Il 28 agosto 2013 vince il suo primo trofeo con la nuova squadra, battendo l'Atl\u00e9tico Madrid in Supercoppa di Spagna grazie al maggior numero di reti segnate in trasferta (1-1 a Madrid e 0-0 a Barcellona). Il prosieguo di stagione, per\u00f2, si rivela negativo e il Barcellona viene eliminato ai quarti di finale di Champions League proprio dall'Atl\u00e9tico Madrid, perde la finale di Copa del Rey contro il Real Madrid e conclude la Liga al secondo posto in classifica. A fine campionato Martino rassegna le sue dimissioni dai catalani.\nNazionale argentina.\nIl 13 agosto 2014 viene nominato nuovo commissario tecnico della Nazionale argentina. Il 4 luglio 2015 perde la finale della Copa Am\u00e9rica contro il Cile, padrone di casa, ai rigori. Con lo stesso esito, peraltro contro il medesimo avversario, si conclude l'avventura nella Copa Am\u00e9rica del Centenario disputata l'anno successivo negli Stati Uniti d'America.\nIl 5 luglio 2016, a nove giorni dalla nuova sconfitta nell'atto conclusivo della Copa Am\u00e9rica, rassegna le dimissioni dall'incarico, anche a seguito delle difficolt\u00e0 riscontrate nel comporre la selezione olimpica che egli stesso avrebbe dovuto guidare ai Giochi Olimpici di Rio de Janeiro.\nIn America e Messico.\nIl 27 settembre viene annunciato come nuovo allenatore dell'Atlanta United nella MLS.Al primo anno arriva quarto nella classifica generale, l'anno dopo secondo solo due punti dietro ai New York Red Bulls, vincendo per\u00f2 in finale playoff il titolo MLS. Il 23 ottobre 2018 annuncia di non voler rinnovare con il club americano per motivi personali.\nIl 7 gennaio 2019 diventa CT della Nazionale di calcio del Messico. Il 7 luglio 2019 vince la Gold Cup 2019 battendo in finale 1-0 i padroni di casa cio\u00e8 gli Stati Uniti.\nStatistiche.\nAllenatore.\n\"Statistiche aggiornate al 29 novembre 2020.\"\nNazionale argentina nel dettaglio.\n\"Statistiche aggiornate al 30 giugno 2018.\""}
{"id": "2956633", "revid": "767487", "url": "https://it.wikipedia.org/wiki?curid=2956633", "title": "Il pavone nero", "text": "Il pavone nero \u00e8 un film del 1975 diretto da Osvaldo Civirani.\nAppartenente al filone erotico, sebbene siano evidenti elementi horror, il film \u00e8 interpretato da Karin Schubert, Chris Avram, Don Powell, Franco Ressel, Luigi Angelillo, Rita Orlando e Samantha Star. Del film esistono due versioni: una normale e una hard, in cui compaiono scene di sesso esplicito.\nTrama.\nSanto Domingo. Un ingegnere italiano giunge da Milano per ispezionare i lavori di costruzione di una diga, dato che il suo predecessore, tal Kluge, \u00e8 sparito senza lasciare traccia. A un certo punto il professionista e sua moglie Laura vengono coinvolti nei misteriosi riti voodoo che si praticano sull'isola, e che vengono guidati da Balaga, uno stregone contrario all'edificazione della diga. Intanto il fantasma di Kluge ammonisce l'ingegnere sul portare a termine i lavori.\nSolo grazie all'intervento della polizia Laura, ammaliata dai riti, viene salvata e riportata in Italia."}
{"id": "2956644", "revid": "32199212", "url": "https://it.wikipedia.org/wiki?curid=2956644", "title": "Nanyang, Henan", "text": ""}
{"id": "2956645", "revid": "110157", "url": "https://it.wikipedia.org/wiki?curid=2956645", "title": "Rosenheim (Landkreis Altenkirchen)", "text": "Rosenheim (Landkreis Altenkirchen) \u00e8 un comune di 719 abitanti della Renania-Palatinato, in Germania.\nAppartiene al circondario (\"Landkreis\") di Altenkirchen (Westerwald) (targa AK) ed \u00e8 parte della comunit\u00e0 amministrativa (\"Verbandsgemeinde\") di Gebhardshain."}
{"id": "2956653", "revid": "287204", "url": "https://it.wikipedia.org/wiki?curid=2956653", "title": "Mopti", "text": "Mopti \u00e8 un comune urbano del Mali, capoluogo del circondario e della regione omonimi.\nSituata alla confluenza del Bani con il Niger, la citt\u00e0 \u00e8 un importante porto fluviale ed ospita numerosi cantieri navali. Venne fondata alla fine del XVIII secolo da un gruppo di pescatori Bozo. Mopti conobbe il suo maggiore sviluppo a partire dal 1919, quando venne istituito il comune ed inizi\u00f2 a svilupparsi il porto, ed attorno al 1930 divenne il principale porto del paese per la pesca ed il maggior centro di lavorazione ed esportazione di piume di airone, destinate in Europa soprattutto all'utilizzo nella moda, in particolare all'ornamento dei cappelli."}
{"id": "2956662", "revid": "1543377", "url": "https://it.wikipedia.org/wiki?curid=2956662", "title": "Ouro Modi", "text": "Ouro Modi \u00e8 un comune rurale del Mali facente parte del circondario di Mopti, nella regione omonima.\nGeografia.\nIl comune \u00e8 composto da 4 nuclei abitati:"}
{"id": "2956664", "revid": "436907", "url": "https://it.wikipedia.org/wiki?curid=2956664", "title": "The Magic Position", "text": "The Magic Position \u00e8 il terzo album discografico del cantautore inglese Patrick Wolf, pubblicato il 26 febbraio 2007 dall'etichetta discografica Loog Records. \nL'album vede la partecipazione di Marianne Faithfull ed Edward Larrikin dei Larrikin Love, la sorella di Wolf Jo Apps e Derek Apps. L'uscita del disco \u00e8 stata preceduta dai singoli \"\"Accident &amp; Emergency\" e \"Bluebells\".\n\"The Magic Position\" raggiunse la #46 posizione nella Official Albums Chart.\nIl singolo \"The Magic Position\"\" fu commercializzato il 26 marzo 2007."}
{"id": "2956666", "revid": "1305772", "url": "https://it.wikipedia.org/wiki?curid=2956666", "title": "Tachovsk\u00e1 Hu\u0165", "text": "Tachovsk\u00e1 Hu\u0165 (in tedesco \"Tachovsk\u00fd \u0160melctal\") \u00e8 una frazione di T\u0159i Sekery, comune ceco del distretto di Cheb, nella regione di Karlovy Vary.\nGeografia fisica.\nIl paese si trova a 2\u00a0km a sud-ovest di T\u0159i Sekery. Nel villaggio sono state registrate 20 abitazioni, nelle quali vivono 46 persone.\nSi estende su una superficie di 613,96 ha (equivalenti a circa 6,14\u00a0km\u00b2).\nAltri comuni limitrofi sono Slatina e M\u00e4hring ad ovest, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9, Jedlov\u00e1, Sekersk\u00e9 Chalupy, H\u00e1j e Star\u00e1 Voda a nord, Pl\u00e1nsk\u00e1 Hu\u0165, Skeln\u00e9 Hut\u011b, Mal\u00e1 Hle\u010fsebe e Drmoul ad est e Chodovsk\u00e1 Hu\u0165, Nov\u00fd Haimhausen, Jalov\u00fd Dv\u016dr e Broumov a sud."}
{"id": "2956668", "revid": "1543377", "url": "https://it.wikipedia.org/wiki?curid=2956668", "title": "Just Like You (Allison Iraheta)", "text": "Just Like You \u00e8 l'album di debutto della cantante pop rock statunitense Allison Iraheta, che ha pubblicato in seguito alla sua partecipazione alla nona edizione del talent show \"American Idol\", dove si \u00e8 classificata quarta. \u00c8 stato messo in commercio a partire dal 1\u00ba dicembre 2009 dalle etichette discografiche 19 Recordings e Jive Records.\nHa venduto circa 102.000 a livello mondiale, e ha raggiunto negli Stati Uniti le posizioni 35 e 14 rispettivamente nelle classifiche degli album e dei download digitali dei dischi, vendendo circa 32.000 copie in una settimana.\nDa esso sono stati estratti tre singoli: \"Friday I'll Be Over U\", che ha venduto circa 54.000 copie, \"Scars\", che ha venduto circa 20.000 copie e \"Don't Waste the Pretty\", con circa 4.000 copie vendute. Il primo singolo ha fatto il suo debutto in radio il 5 ottobre 2009 ed \u00e8 stato messo in commercio il 3 novembre dello stesso anno. La canzone \"El viernes te olvido yo\", disponibile solo nell'edizione iTunes deluxe dell'album, \u00e8 la versione in spagnolo del singolo."}
{"id": "2956669", "revid": "438678", "url": "https://it.wikipedia.org/wiki?curid=2956669", "title": "Tachovsk\u00fd \u0160melctal", "text": ""}
{"id": "2956670", "revid": "290948", "url": "https://it.wikipedia.org/wiki?curid=2956670", "title": "Corso professionale", "text": ""}
{"id": "2956671", "revid": "339392", "url": "https://it.wikipedia.org/wiki?curid=2956671", "title": "Instituto Nacional de Estad\u00edstica de Espa\u00f1a", "text": ""}
{"id": "2956672", "revid": "1543377", "url": "https://it.wikipedia.org/wiki?curid=2956672", "title": "Bruno Arrigoni", "text": "Carriera.\nAllenatore.\nGiocatore delle serie minori, fa il suo esordio da allenatore nella squadra in cui militava, la Societ\u00e0 Canottieri Milano in serie D, alla fine degli anni sessanta. Nel 1969 viene chiamato alla Simmenthal Milano per allenare nel settore giovanile, conquistando per tre anni consecutivi il campionato nazionale di categoria. Con l'allontanamento di Sandro Gamba da Milano, Arrigoni segue l'allenatore alla Pallacanestro Varese, come suo vice in prima squadra, rimanendovi tre anni. In quel periodo con la Ignis Varese conquista due scudetti, una Coppa dei campioni e una Coppa Intercontinentale. Chiamato ad allenare la Celana Basket Bergamo in A2 nel 1977, vi rimane un anno.\nL'esperienza successiva \u00e8 nella pallacanestro femminile, guidando sia la Nazionale che la Fiat di Torino, dove conquister\u00e0 due scudetti consecutivi e una Coppa dei campioni.\nAgli inizi degli anni ottanta, avendo chiuso il settore agonistico della Sisport, si dedica esclusivamente ad allenare in ambito della FIP. Nel 1981 lascia il ruolo di commissario tecnico a Vittorio Tracuzzi, e l'anno successivo \u00e8 a Verona dove conduce la Scaligera Basket Verona dalla Serie B alla A2. Negli anni successivi presta i suoi servizi a varie squadre italiane, fino al 1990, quando viene nominato viceallenatore della Pallacanestro Cant\u00f9. Vi rimane sei anni per poi rientrare a Varese come secondo di Edoardo Rusconi. Nel 1997 accetta la proposta della Fortitudo Bologna di assumere il ruolo di dirigente preposto allo scouting.\nDirigente.\nDal giugno 2013 al giugno 2015 \u00e8 stato il direttore sportivo della Virtus Bologna; in precedenza aveva ricoperto lo stesso incarico alla Pallacanestro Cant\u00f9, societ\u00e0 nella quale ha trascorso in totale 21 anni di carriera\nIl 24 giugno 2015 diventa il nuovo general manager della Pallacanestro Varese, rimanendo per\u00f2 solo una stagione.\nIl 13 marzo 2019, Arrigoni torna alla Pallacanestro Cant\u00f9 come consulente esterno."}
{"id": "2956676", "revid": "1543377", "url": "https://it.wikipedia.org/wiki?curid=2956676", "title": "Ouroub\u00e9 Doudd\u00e9", "text": "Ouroub\u00e9 Doudd\u00e9 \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 9 nuclei abitati:"}
{"id": "2956677", "revid": "287204", "url": "https://it.wikipedia.org/wiki?curid=2956677", "title": "Ouroube Doudde", "text": ""}
{"id": "2956690", "revid": "1543377", "url": "https://it.wikipedia.org/wiki?curid=2956690", "title": "Salsalb\u00e9", "text": "Salsalb\u00e9, o anche Sasalb\u00e9, \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 9 nuclei abitati:"}
{"id": "2956692", "revid": "86343", "url": "https://it.wikipedia.org/wiki?curid=2956692", "title": "Sasalb\u00e9", "text": ""}
{"id": "2956693", "revid": "86343", "url": "https://it.wikipedia.org/wiki?curid=2956693", "title": "Sasalbe", "text": ""}
{"id": "2956694", "revid": "466539", "url": "https://it.wikipedia.org/wiki?curid=2956694", "title": "Siegmund Braitbart", "text": "\u00c8 stato uno dei pi\u00f9 famosi \"strongman\" di inizio secolo, noto come \"Il Re di Ferro\" (\"Eisenk\u00f6nig\").\nBiografia.\nNacque a \u0141\u00f3d\u017a da una famiglia di ebrei polacchi, fabbri da generazioni. Secondo la sua autobiografia, i suoi genitori scoprirono per la prima volta la sua prodigiosa forza all'et\u00e0 di appena tre anni, quando il piccolo Zishe sollev\u00f2 una pesante sbarra di ferro che gli era caduta addosso. A quattro anni inizi\u00f2 a lavorare alla forgia. Reclutato dall'esercito russo durante la prima guerra mondiale, fu catturato dai tedeschi: dopo la fine della guerra rimase in Germania, e inizi\u00f2 a guadagnarsi da vivere esibendosi nelle fiere e nei mercati.\nLe sue dimostrazioni di forza attingevano al suo passato come fabbro. Zishe piegava a mani nude delle barre di ferro in eleganti disegni floreali; tranciava catene a morsi; spezzava a met\u00e0 un ferro di cavallo; trainava un carro e 40 persone usando solo i denti. Perfezion\u00f2 una delle performance pi\u00f9 diffuse all'epoca, la cosiddetta \"Tomba di Ercole\": disteso sul dorso, sorreggeva enormi pesi con il petto e l'addome. In questa posizione riusc\u00ec a sorreggere una piattaforma sulla quale due motociclisti compivano acrobazie. Breitbart offriva inoltre un corso di potenziamento per corrispondenza. Per le sue lezioni aveva inventato un apparato speciale: composto da due impugnature e una serie di lastre di acciaio speciale, veniva piegato in diverse posizioni.\nLa sua carriera si arrest\u00f2 bruscamente all'et\u00e0 di 42 anni. Un suo classico numero consisteva nel piantare un chiodo da ferrovia in cinque tavole di legno spesso, utilizzando solo le mani. Durante una performance a Berlino, nel 1925, il chiodo arrugginito trapass\u00f2 il legno e lo fer\u00ec alla gamba. Per otto settimane Breitbart rimase attaccato alla vita, mentre i medici cercavano di fermare l'infezione. Dopo aver subito l'amputazione di entrambe le gambe, il Re di Ferro mor\u00ec. La sua vita \u00e8 riportata, in modo romanzato, nel film \"Invincibile\"."}
{"id": "2956695", "revid": "287204", "url": "https://it.wikipedia.org/wiki?curid=2956695", "title": "Salsalbe", "text": ""}
{"id": "2956706", "revid": "1543377", "url": "https://it.wikipedia.org/wiki?curid=2956706", "title": "Sio (Mali)", "text": "Sio \u00e8 un comune rurale del Mali facente parte del circondario di Mopti, nella regione omonima."}
{"id": "2956707", "revid": "1664282", "url": "https://it.wikipedia.org/wiki?curid=2956707", "title": "Diritti e doveri di reciprocit\u00e0 dei conviventi", "text": ""}
{"id": "2956708", "revid": "1488961", "url": "https://it.wikipedia.org/wiki?curid=2956708", "title": "DiDoRe", "text": "DiDoRe \u00e8 una sigla che significa \"Diritti e Doveri di Reciprocit\u00e0 dei conviventi\" e viene riferita al disegno di legge presentato l'8 ottobre 2008 sotto il Governo Berlusconi IV. La proposta, a firma dell'allora ministro della Funzione Pubblica Renato Brunetta e dell'allora ministro dell'Attuazione del Programma Gianfranco Rotondi, riguardava la regolamentazione delle coppie di fatto in alternativa ai DICO, presentati (e mai approvati) dal Governo Prodi II formato dalla coalizione di centro-sinistra, con l'obbiettivo di tutelare parzialmente le unioni omosessuali, ma rimarcando delle forti differenze tra esse e le unioni eterosessuali.\nNonostante l'assenza di un qualunque costo economico da parte dello Stato e la sottoscrizione della proposta da parte di 80 deputati del Popolo della Libert\u00e0 (il pi\u00f9 grande partito dell'epoca), a causa del mancato consenso nella maggioranza di governo la proposta non riusc\u00ec mai a uscire dalla commissione parlamentare per affrontare la discussione e il voto delle camere."}
{"id": "2956709", "revid": "729019", "url": "https://it.wikipedia.org/wiki?curid=2956709", "title": "Volo Pamir Airways 112", "text": "Il volo Pamir Airways 112 era un volo regionale passeggeri programmato da Kunduz a Kabul in Afghanistan, che precipit\u00f2 il 17 maggio 2010.\nL'aereo.\nL'aereo coinvolto era un Antonov An-24, numero seriale (MSN) 27307903, registrato YA-PIS. Effettu\u00f2 il primo volo nel 1972 e fu acquistato dalla Pamir Airways nel febbraio 2010; secondo fonti non ufficiali era stato acquistato tre mesi prima dell'incidente da una compagnia aerea bulgara.\nPasseggeri ed equipaggio.\nC'erano un certo numero di afgani a bordo dell'aereo. La BBC riport\u00f2 che fossero a bordo sei stranieri, inclusi tre inglesi. Un passeggero statunitense fu riportato da una fonte del Dipartimento Statale. Il 21 maggio, l'investigatore capo dell'aviazione parl\u00f2 di un numero sconosciuto di australiani, pachistani e tajikistani erano dunque tra gli otto passeggeri stranieri a bordo dell'aereo. Venne riportato che pi\u00f9 di tre australiani sarebbero potuti essere a bordo. A partire del 22 maggio, la notizia rimane non confermata.\nL'equipaggio era composto da afgani.\nL'incidente.\nIl volo 112 part\u00ec da Kunduz alle 8.30 ore locali (UTC+4:30) ma 10 minuti dopo la torre di controllo perse tutti i contatti con esso. Sull'aereo viaggiavano 39 passeggeri e 5 membri dell'equipaggio.\nTestimonianze riportarono che l'aereo cadde in una zona montuosa nei pressi del passo del Salang nella regione dell'Hindu Kush, a circa 100 chilometri dall'Aeroporto Internazionale di Kabul. Quando fu finalmente localizzato, i rottami erano soltanto a 20\u00a0km da Kabul.\nIl velivolo coinvolto era un Antonov An-24, aereo normalmente programmato per quel volo. Le condizioni atmosferiche riportate erano pessime, tanto che un esperto comandante militare le defin\u00ec come \"...molto brutte. Sta nevicando. C'\u00e8 un'inondazione\".\nTentativi di salvataggio.\nIl governo afgano dovette richiedere la collaborazione della NATO. L'organizzazione invi\u00f2 le squadre di ricerca verso l'ultima posizione nota del velivolo, ma furono obbligati ad arretrare di alcuni chilometri dal supposto luogo di impatto a causa del maltempo. Il colonnello responsabile del tratto meridionale del passo afferm\u00f2 che \"l'unico modo di cercare \u00e8 a piedi. Gli elicotteri non possono farlo.\" La ricerca del velivolo riprese nella mattinata del 18 maggio, e l'\"area dello schianto\" venne localizzata a fine giornata, secondo Yalda Natiq, portavoce del Ministero dei Trasporti afgano. Le prime testimonianze sul fatto che i rottami dell'aereo fossero stati localizzati nel tardo marted\u00ec pomeriggio (18 maggio) risultarono essere false, e la ricerca continu\u00f2 il mercoled\u00ec 19 maggio. La polizia afgana, gente del posto e gli elicotteri dell'International Security Assistance Force (ISAF) parteciparono alle ricerche. Il terreno roccioso e montuoso, la nebbia e la neve intralciarono nuovamente le ricerche. Il 20 maggio fu annunciato il ritrovamento della coda del velivolo.\nIl 21 maggio le autorit\u00e0 raggiunsero la carcassa dell'aeromobile. \"Parti dell'aereo precipitato sono dinanzi a me. Ci sono un certo numero di corpi qui attorno\" afferm\u00f2 il ministro dei trasporti e dell'aviazione civile Mohammadullah Batash durante un collegamento telefonico dal luogo dell'impatto, distante 20\u00a0km da Kabul, sebbene inizialmente si era pensato che l'Antonov 24 fosse caduto a circa 100\u00a0km a nord ella capitale. \"\u00c8 troppo presto affermare che non ci sono superstiti, ma fino a dove possiamo vedere nessuno \u00e8 rimasto vivo e la situazione qui \u00e8 estrema - freddo, neve, vento\" ribad\u00ec. ISAF inform\u00f2 che il luogo dell'impatto era situato ad una altitudine approssimativa di 13500 piedi (4,100 m) nel Distretto di Shakardara nella provincia di Kabul.\nIl 23 maggio 2010 la Pamir Airways confermava il ritrovamento dei resti dell'aereo e delle scatole nere e annunciava l'inizio di un'inchiesta per stabilire le cause dell'incidente."}
{"id": "2956713", "revid": "547034", "url": "https://it.wikipedia.org/wiki?curid=2956713", "title": "B\u00e9at Fran\u00e7ois Placide de la Tour-Ch\u00e2tillon de Zurlauben", "text": "Biografia.\nFu figlio cadetto di B\u00e9at Jacques II de la Tour-Ch\u00e2tillon de Zurlauben e serv\u00ec nei diversi gradi nei reggimenti svizzeri; venne quindi nominato nel 1745, da Luigi XV, luogotenente generale dell'esercito, e nel 1755 venne insignito dell'Ordine di San Luigi.\nCombatt\u00e9 nel 1705 alla battaglia di Ramillies, nel 1708 alla battaglia di Oudenaarde e comand\u00f2 il \"I Battaglione delle guardie svizzere in Francia\" nella campagna delle Fiandre dove ebbe alle sue dipendenze il nipote B\u00e9at Fid\u00e8le Antoine Jean Dominique de la Tour-Ch\u00e2tillon de Zurlauben. Serv\u00ec come \"maresciallo di campo\" all'assedio di Menin, d'Ypres, di Friburgo, d'Oudenaarde, di Dendermonde e segu\u00ec Luigi XV nelle campagne dal 1744 al 1747.\nMor\u00ec nel 1770."}
{"id": "2956714", "revid": "1543377", "url": "https://it.wikipedia.org/wiki?curid=2956714", "title": "Socoura", "text": "Socoura \u00e8 un comune rurale del Mali facente parte del circondario di Mopti, nella regione omonima."}
{"id": "2956715", "revid": "170423", "url": "https://it.wikipedia.org/wiki?curid=2956715", "title": "Campionati europei di triathlon del 2002", "text": "I Campionati europei di triathlon del 2002 si sono tenuti a Gy\u0151r, in Ungheria in data 6 luglio 2002..\nNella gara maschile ha vinto lo spagnolo Iv\u00e1n Ra\u00f1a, mentre in quella femminile la belga Kathleen Smet.\nLa gara \"junior\" ha visto trionfare il belga Peter Croes e l'olandese Wendy de Boer."}
{"id": "2956716", "revid": "1543377", "url": "https://it.wikipedia.org/wiki?curid=2956716", "title": "Medhi Lacen", "text": "Ha origini italiane da sua madre.\nAnche suo fratello Michael \u00e8 un calciatore.\nCarriera.\nClub.\nNato a Parigi, in Francia, il 15 marzo del 1984 da padre algerino originario di Algeri e da madre italiana, inizia la propria carriera professionista in squadre modeste come Stade Lavallois e ASOA Valence.\nNel 2005 si \u00e8 trasferito al Deportivo Alav\u00e9s, che al termine della stagione retroceder\u00e0 in seconda divisione. Il debutto di Lacen nella Liga risale al 15 ottobre 2005 contro il Villarreal (1-1).\nDopo due stagioni da titolare nella squadra basca, si \u00e8 trasferito al Racing Santander nell'agosto 2008 firmando un triennale. Nella stagione 2008-2009 ha collezionato 31 presenze.\nNazionale.\nAnche se nato in Francia, Lacen ha potuto scegliere di rappresentare l' per la nazionalit\u00e0 del padre. \u00c8 stato convocato per la prima volta in Nazionale maggiore nel 2006 da Jean-Michel Cavalli, in occasione di un'amichevole contro il , ma non ha potuto giocare per un problema amministrativo.\nIl 12 dicembre 2009 Mohamed Raouraoua, presidente della FAF, ha annunciato la possibile convocazione di Lacen per la Coppa d'Africa 2010 da disputarsi in Angola. Cinque giorni dopo, il commissario tecnico Rabah Sa\u00e2dane ha annunciato che il giocatore non avrebbe preso parte alla competizione per via della gravidanza della moglie.\nDopo quasi quattro anni dalla prima convocazione, Lacen ha debuttato il 12 febbraio 2010 in amichevole contro la (sconfitta per 3-0). Nel maggio dello stesso anno \u00e8 stata ufficializzata la sua convocazione per il ."}
{"id": "2956719", "revid": "287204", "url": "https://it.wikipedia.org/wiki?curid=2956719", "title": "Soye", "text": "Il toponimo Soye pu\u00f2 riferirsi a diverse localit\u00e0:"}
{"id": "2956720", "revid": "300067", "url": "https://it.wikipedia.org/wiki?curid=2956720", "title": "Rebekkah Brunson", "text": "Carriera.\nPrima di approdare a Valencia (estate 2010), ha giocato per tre anni con la compagine italiana del Taranto Cras Basket.\nIn precedenza, ha giocato per la Georgetown University.\n\u00c8 nata a Washington, DC e ha frequentato la Oxon Hill High School nel Maryland.\nNel 2004 \u00e8 diventata la migliore rimbalzista della storia della Georgetown University.\nHa giocato nelle Sacramento Monarchs per sei stagioni e ha contribuito alla vittoria del campionato WNBA del 2005.\nDurante la \"off-season\" WNBA, ha giocato per il Taranto Cras Basket. Ha giocato anche per la Dinamo Mosca, e per il Dexia Namur, un club professionistico belga.\nHa anche istituito e gestisce la 32 Foundation (chiamata cos\u00ec per via del suo numero di maglia), che offre opportunit\u00e0 accademiche e atletiche ai giovani di Washington."}
{"id": "2956728", "revid": "1305772", "url": "https://it.wikipedia.org/wiki?curid=2956728", "title": "Stazione di Novate", "text": ""}
{"id": "2956732", "revid": "380654", "url": "https://it.wikipedia.org/wiki?curid=2956732", "title": "Money in the Bank (WWE)", "text": "Money in the Bank \u00e8 un evento a pagamento di wrestling prodotto annualmente dalla WWE.\nL'evento prende il nome dal Money in the Bank Ladder match, incontro che fino al 28 marzo 2010 si disputava solamente a \"WrestleMania\".\nMoney in the Bank Ladder match.\nIl Money in the Bank \u00e8 una variante del Ladder match e la sua stipulazione speciale consiste nello staccare una valigetta appesa con un gancio al di sopra del ring; il vincitore ha la possibilit\u00e0 di sfidare il campione mondiale della federazione in qualsiasi momento entro i dodici mesi successivi.\nFino al 28 marzo 2010, con l'evento disputato solamente nell'edizione annuale di \"WrestleMania\", si teneva un unico Money in the Bank Ladder match, il cui vincitore poteva sfidare il campione mondiale di uno dei due roster (\"Raw\" o \"SmackDown\"), ma con lo spostamento dell'incontro in un pay-per-view dedicato le valigette divennero due, una per il WWE Championship ed una per il World Heavyweight Championship. In seguito all'unificazione dei due titoli maggiori nel dicembre del 2013, torn\u00f2 a disputarsi un solo Money in the Bank Ladder match.\nNel 2017 \u00e8 stato introdotto, per la prima volta nella storia, il Money in the Bank Ladder match femminile, che garantisce un contratto da poter incassare in qualsiasi momento per il WWE SmackDown Women's Championship o il WWE Raw Women's Championship.\nNel 2020 si \u00e8 svolta una variante del Money in the Bank Ladder match denominata \"Corporate\", in cui il vincitore \u00e8 stato colui che per primo \u00e8 riuscito a staccare una valigetta posta sul tetto della sede della WWE a Stamford (Connecticut) dopo aver scalato l'intera struttura."}
{"id": "2956740", "revid": "339392", "url": "https://it.wikipedia.org/wiki?curid=2956740", "title": "Frame dragging", "text": ""}
{"id": "2956744", "revid": "125461242", "url": "https://it.wikipedia.org/wiki?curid=2956744", "title": "Carlo Repetti", "text": "Biografia.\nAutore teatrale e direttore del Teatro Stabile di Genova dal 2000 al 2015, teatro dove ha lavorato dal 1971 al 1990 e dal 1993 al 1997 come drammaturgo, responsabile culturale, direttore della Scuola di recitazione, e vicedirettore. \u00c8 stato assessore allo spettacolo, turismo, sport e commercio del Comune di Genova dal 1990 al 1993 e dal 1997 al febbraio 2000. Come assessore ha fra l'altro affiancato Claudio Burlando nell'ideazione e nella realizzazione dell'Acquario di Genova, ha creato la Film Commission di Genova, ha riaperto e gestito nel '91 e nel '92 il Festival del Balletto di Nervi, ha ideato e promosso le guide Touring Club e Gallimard dedicate a Genova. Era cittadino onorario di Cabella Ligure e Cavaliere della L\u00e9gion d\u2019honneur. Sposato e aveva tre figli: Lorenzo, Camilla e Benedetta.\nL'attivit\u00e0 di drammaturgo.\nTra le numerose opere messe in scena si ricordano: \"La stagione e il silenzio\" (1986), \"Genova 1746\" (1981); \"La passione dello Segnor Ihesu Christe\" da testi religiosi liguri del Trecento (1983); \"Gli accidenti di Costantinopoli\" (1984), da Carlo Goldoni; \"Borges, autoritratto del mondo\" (1984) e \"Inverni\" (1988) da Silvio D'Arzo, diretti da Marco Sciaccaluga e interpretati da Ferruccio De Ceresa e Elsa Albani; \"Verso la fine dell'estate\", andata in scena al Festival dei Due Mondi del 1992, con Anna Galiena e Massimo Ghini, regia di Piero Maccarinelli. Per il Teatro stabile di Genova ha ideato e organizzato il grande ciclo di letture integrali della \"Divina Commedia\" (1983/1986), dell'opera poetica di Eugenio Montale (1988/1989), dei \"Grandi Discorsi\" (1995-96-97) e delle \"Mises en Espace\" (dal 1996)."}
{"id": "2956746", "revid": "1543377", "url": "https://it.wikipedia.org/wiki?curid=2956746", "title": "Soye (Mali)", "text": "Soye \u00e8 un comune rurale del Mali facente parte del circondario di Mopti, nella regione omonima.\nIl comune \u00e8 composto da 26 nuclei abitati:"}
{"id": "2956751", "revid": "767487", "url": "https://it.wikipedia.org/wiki?curid=2956751", "title": "Chiave dicotomica", "text": "La chiave dicotomica o chiave dicotomica di identificazione \u00e8 uno strumento che ci permette di identificare elementi, se strutturati in una tassonomia, in primo luogo gli organismi viventi. Tecnicamente rappresenta un semplice algoritmo binario, in informatica paragonabile in qualche modo ad un algoritmo di ricerca, come appunto la ricerca dicotomica, in una struttura dati (la tassonomia), e la conseguente categorizzazione dell'elemento ricercato.\nDa definizione, in biologia, una dicotomia \u00e8 una divisione di organismi in due gruppi tipicamente basati su di una caratteristica presente in un gruppo e assente nell'altro; sono parte integrante del processo di identificazione delle specie attraverso domande sequenziali. Alla domanda \"\u00e8 provvisto di ossa?\", si dividono le specie animali in vertebrati e non-vertebrati, essendo chiaro che nessun animale pu\u00f2 essere sia vertebrato che non, tantomeno pu\u00f2 non appartenere a nessuna delle due categorie.\nIn fattispecie ci sono chiavi per determinare animali, piante, funghi, monere, protisti e qualunque altro essere vivente; chiavi che comprendono il livello specie, genere, famiglia, e altre categorie tassonomiche.\nUna chiave dicotomica si basa sulle definizioni dei caratteri morfologici, macroscopici o microscopici; da essa si diramano due soluzioni possibili, se hanno o non hanno un determinato carattere. Ripetendosi il processo, di definizioni di caratteristiche, fino ad arrivare all'organismo in questione.\nOrganizzazione della chiave.\nLa chiave viene organizzata in dicotomie (a volte tricotomie) o dilemmi, ovvero, coppia di affermazioni contrapposte (esempio: \"piante con fiori gialli\" contro \"piante senza fiori gialli\").\nQueste affermazioni sono nominate in modo diverso, con numeri arabi o romani, lettere, simboli, ecc.\nPer esempio:\n1a. Pianta con fiori azzurri o violetti... 2\n1b. Pianta con fiori gialli o bianchi... 3\n2a. Pianta con fiori azzurri ... specie A\n2b. Pianta con fiori violetti ... specie B\n3a. Pianta con fiori bianchi... specie C\n3b. Pianta con fiori gialli ... specie D\nLa stessa chiave, organizzata in altro modo:\nNotate come, in questo caso, le dicotomie si riconoscono perch\u00e9 hanno lo stesso simbolo.\nCome utilizzare una chiave?\nLe chiavi dicotomiche sono degli strumenti molto utili per identificare gli organismi. Il suo impiego consiste sempre nel prendere una e solo una delle due alternative; bisogna prima leggere le due affermazioni e optare per una di queste. L'affermazione che si scarta non viene pi\u00f9 presa in considerazione nello sviluppo della determinazione.\nTornando all'esempio del colore dei fiori, immaginiamo di avere un fiore giallo; leggiamo la prima dicotomia:\n1a. Pianta con fiori azzurri o violetti... 2\n1b. Pianta con fiori gialli o bianchi ... 3\nLa nostra pianta ha fiori gialli, per cui seguiamo la dicotomia numero 3 (saltando la 2)\n3a. Pianta con fiori bianchi... specie C\n3b. Pianta con fiori gialli ... specie D\nIl nostro fiore realizza la condizione 3b, per cui appartiene alla specie D.\nNonostante ci\u00f2, \u00e8 frequente trovare dicotomie ambigue, come per esempio:\ne il nostro specimen misura proprio 4\u00a0cm (o 3,9, o 4,1), dobbiamo seguire le due strade, fino ad imbattersi in una dicotomia che il nostro specimen non realizza; per esempio, se optiamo per seguire il cammino 2 (pi\u00f9 di 4\u00a0cm) e pi\u00f9 avanti scopriamo una dicotomia che dica\nfap\ne il nostro esemplare ha la testa rossa, torneremo alla dicotomia 1 e seguiremo il cammino 3 (meno di 4\u00a0cm).\nEsempi pratici di chiavi dicotomiche.\nChiave per i vertebrati.\nLa seguente chiave, semplificata ed esemplificativa serve per identificare le classi del subphylum vertebrati. La chiave \u00e8 esemplificativa, perch\u00e9 in realt\u00e0 una tale categorizzazione \u00e8 semplificata. Tiene conto di caratteri primitivi e generali (vi sono mammiferi secondariamente senza pelo, esempio i cetacei, uccelli implumi, eccetera, per cui seguendo la chiave sottostante, un delfino finirebbe nei pesci ossei).\n1a. Con pelo ... Classe Mammiferi\n1b. Senza pelo ...2\n2a. Con piume ... Classe Aves\n2b. Senza piume ...3\n3a. Senza mandibole ... Classe Agnati\n3b. Con mandibole ...4\n4a. Con pinne pari...5\n4b. Senza pinne; con zampe o senza ...6\n5a. Con scheletro osseo ... Classe Osteichthyes (pesci ossei)\n5b. Con scheletro cartilaginoso ... Classe Condritti (pesci cartilaginosi)\n6a. Pelle secca, coperta di squame ... Classe Rettili\n6b. Pelle umida, senza squame ... Classe Anfibi\nSe il nostro esemplare \u00e8 una rana, realizzer\u00e0 la condizione 1b (senza pelo), onde per cui passeremo alla dicotomia 2; delle due opzioni, realizzer\u00e0 la 2b (senza piume), e passeremo alla dicotomia 3; avendo mandibole, seguiremo la dicotomia 4 e, siccome ha zampe e non ha pinne (opzione 4b), continueremo nella 6; infine, dato che manca di squame ed ha la pelle umida (6b), concluderemo che appartiene alla classe degli anfibi. Potremmo continuare con una chiave per gli ordini di anfibi:\n1a. Senza zampe ... Ordine Apodi\n1b. Con zampe ...2\n2a. Con coda ... Ordine Urodeli\n2b. Senza coda ... Ordine Anuri\nSiccome la nostra rana possiede zampe (1b) e manca di coda (2b), risulta che \u00e8 un anuro. In questo modo, seguendo le chiavi di rango tassonomico sempre pi\u00f9 basse, potremo arrivare alla specie.\nChiave per oggetti.\nNon solo possono essere elaborate chiavi per identificare esseri viventi, ma, in teoria, qualsiasi raccolta di oggetti pu\u00f2 essere separata usando chiavi dicotomiche.\nSe desideriamo separare elementi di vestiario (scarpe, pantofole, camicetta, pantaloni), una chiave semplice potrebbe essere:"}
{"id": "2956755", "revid": "400694", "url": "https://it.wikipedia.org/wiki?curid=2956755", "title": "Thomas Jefferson Smith", "text": ""}
{"id": "2956756", "revid": "4175", "url": "https://it.wikipedia.org/wiki?curid=2956756", "title": "Campionati europei di triathlon del 2001", "text": "I Campionati europei di triathlon del 2001 si sono tenuti a Karlovy Vary (Carlsbad), Repubblica Ceca in data 23 giugno 2001..\nNella gara maschile ha vinto il ceco Filip Ospal\u00fd, mentre in quella femminile la britannica Michelle Dillon.\nLa gara \"junior\" ha visto trionfare l'elvetico Sven Riederer e per la seconda volta consecutiva la britannica Jodie Swallow."}
{"id": "2956757", "revid": "1543377", "url": "https://it.wikipedia.org/wiki?curid=2956757", "title": "Friday I'll Be Over U", "text": "Friday I'll Be Over U \u00e8 il singolo di debutto della cantante pop rock statunitense Allison Iraheta, incluso nel suo album \"Just Like You\". La canzone \"El Viernes Te Olvido Yo\", disponibile solo nell'edizione iTunes deluxe dell'album, \u00e8 la versione in spagnolo del singolo. Ha finora venduto circa 54.000 copie a livello mondiale. Ha fatto il suo debutto in radio il 5 ottobre 2009 ed \u00e8 stato messo in commercio il 3 novembre dello stesso anno."}
{"id": "2956758", "revid": "1543377", "url": "https://it.wikipedia.org/wiki?curid=2956758", "title": "Diafarab\u00e9", "text": "Diafarab\u00e9 \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2956759", "revid": "287204", "url": "https://it.wikipedia.org/wiki?curid=2956759", "title": "Diafarabe", "text": ""}
{"id": "2956760", "revid": "1654832", "url": "https://it.wikipedia.org/wiki?curid=2956760", "title": "Positano (miniserie televisiva)", "text": "Positano \u00e8 una miniserie televisiva italiana.\nDescrizione.\nNel formato originario, la fiction \u00e8 composta da quattro puntate, che vennero trasmesse in prima visione su Rai 1 nel 1996. \u00c8 prodotta dalla Red Film Group di Mario Rossini per la regia di Vittorio Sindoni. Girata sulla costiera amalfitana, la fiction narra le vicende di alcuni ragazzi che in assenza dei genitori per finanziare le riparazioni di un motoscafo decidono di trasformare la villa di famiglia in un albergo e gestirlo."}
{"id": "2956761", "revid": "290948", "url": "https://it.wikipedia.org/wiki?curid=2956761", "title": "Ricamatore", "text": ""}
{"id": "2956765", "revid": "339392", "url": "https://it.wikipedia.org/wiki?curid=2956765", "title": "Formula 2 giapponese stagione 1979", "text": ""}
{"id": "2956768", "revid": "1543377", "url": "https://it.wikipedia.org/wiki?curid=2956768", "title": "Scars (Allison Iraheta)", "text": "Scars \u00e8 il secondo singolo della cantante pop rock statunitense Allison Iraheta, incluso nel suo album di debutto \"Just Like You\". Ha finora venduto circa 20.000 copie a livello mondiale."}
{"id": "2956772", "revid": "1543377", "url": "https://it.wikipedia.org/wiki?curid=2956772", "title": "Diaka", "text": "Diaka \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2956776", "revid": "124123", "url": "https://it.wikipedia.org/wiki?curid=2956776", "title": "Armin Meili", "text": "Biografia.\nFiglio di Heinrich Meili, che fu architetto capo della ferrovia del Gottardo e progettista della stazione di Arth-Goldau, e di Maria Anna Steiner, ha studiato architettura al Politecnico federale di Zurigo.\nDopo gli studi ha iniziato a lavorare nello studio di architettura del padre di Lucerna. \u00c8 stato direttore dell'Esposizione nazionale svizzera dal 1936 al 1940.\nHa progettato edifici civili e religiosi, tra cui si possono ricordare la Chiesa riformata di Soletta ed il Centro Svizzero di Milano.\nSi \u00e8 dedicato anche alla carriera politica, divenendo nel 1939 consigliere nazionale per il Partito Radicale Democratico, carica che manterr\u00e0 al 1955."}
{"id": "2956786", "revid": "120395", "url": "https://it.wikipedia.org/wiki?curid=2956786", "title": "Carota Novella di Ispica", "text": ""}
{"id": "2956790", "revid": "547034", "url": "https://it.wikipedia.org/wiki?curid=2956790", "title": "Luke Edward Wright", "text": "Biografia.\nFu il quarantatreesimo segretario alla Guerra degli Stati Uniti, sotto il presidente degli Stati Uniti d'America Theodore Roosevelt (26\u00ba presidente). Nato nella contea di Giles, stato del Tennessee.\nSi trasfer\u00ec con la famiglia a Memphis nel 1850. Dopo aver frequentato le scuole pubbliche, entr\u00f2 a far parte delle Forze armate degli Stati Confederati d'America. Fra le altre cariche svolte quella di Governatore generale delle Filippine.\nRiconoscimenti.\nIl parco Wright a Baguio, Filippine \u00e8 stato chiamato cos\u00ec in suo onore."}
{"id": "2956802", "revid": "775372", "url": "https://it.wikipedia.org/wiki?curid=2956802", "title": "Armistizio di Salonicco", "text": "L'armistizio di Salonicco fu siglato il 29 settembre 1918 alla Convention per l'armistizio della Bulgaria a Salonicco, in Grecia, fra il regno di Bulgaria e le forze alleate. L'incontro avvenne a seguito della richiesta, da parte del governo bulgaro, di un accordo per il cessate il fuoco. L'armistizio pose materialmente fine alla partecipazione della Bulgaria al primo conflitto mondiale e stabil\u00ec i termini della smobilitazione e del disarmo delle forze armate per quel Paese.\nI firmatari che parteciparono alla stesura dell'armistizio furono il generale francese Louis Franchet d'Esp\u00e9rey per l'Intesa e una commissione nominata dal governo bulgaro, composta dal generale Ivan Lukov (membro dello stato maggiore dell'esercito bulgaro), Andrej Ljap\u010dev (membro del consiglio dei ministri) e il diplomatico Simeon Radev.\nTermini.\nI termini dell'armistizio prevedevano la smobilitazione immediata di ogni attivit\u00e0 militare da parte bulgara, prescrivevano l'evacuazione dei territori serbi e greci occupati dall'esercito, ponevano limiti e restrizioni alla consistenza dell'esercito bulgaro e imponevano che la Bulgaria restituisse l'equipaggiamento militare sottratto al IV Reggimento greco durante l'occupazione della Macedonia meridionale nel 1916. Tale documento avrebbe avuto effetto sino alla stipula del trattato di pace conclusivo generale (il Trattato di Neuilly)."}
{"id": "2956805", "revid": "125674658", "url": "https://it.wikipedia.org/wiki?curid=2956805", "title": "Palazzo dei Normanni", "text": "Il Palazzo dei Normanni, noto anche come Palazzo Reale, si trova a Palermo ed \u00e8 attualmente sede dell'Assemblea regionale siciliana. Il palazzo \u00e8 la pi\u00f9 antica residenza reale d'Europa, dimora dei sovrani del Regno di Sicilia, sede imperiale con Federico II e Corrado IV e dello storico Parlamento siciliano. Al primo piano del palazzo sorge la \"Cappella Palatina\". L'ala ovest \u00e8 assegnata all'Esercito italiano.\n\u00c8 uno dei monumenti pi\u00f9 visitati nell'isola. I servizi aggiuntivi turistici sono curati dalla Fondazione Federico II; gli ingressi principali (quello parlamentare e quello turistico) sono su piazza del Parlamento, quello carraio \u00e8 sul lato di piazza Indipendenza. Dal 3 luglio 2015 fa parte del Patrimonio dell'umanit\u00e0 (UNESCO) nell'ambito del sito seriale \"Palermo arabo-normanna e le cattedrali di Cefal\u00f9 e Monreale\".\nStoria.\nEpoca fenicio - punica.\nL'attuale palazzo ingloba nelle fondamenta stratificazioni dei primi insediamenti fortificati d'origine fenicio - punica databili fra l'VIII e il V secolo a.C., le cui tracce riemergono nelle campagne di studi nelle segrete e nei sotterranei. Queste fortificazioni costituivano il nucleo sociale e politico dei primitivi insediamenti che formavano la \"paleopolis\", aggregato contrapposto alla zona sacra, destinata al culto pagano e alle sepolture, ubicata qualche centinaio di metri pi\u00f9 a NE a ridosso del fiume Papireto. Quest'ultima area, futura \"neapolis\", \u00e8 oggi identificabile col \"piano della cattedrale\", il campanile ravvisabile nell'alta torre di avvistamento incastonata nella cinta muraria della cittadella fortificata, nonch\u00e9 da una fitta rete di ambienti ipogei costituita da grotte, catacombe, cripte, cuniculi e spelonche, ubicati nelle immediate adiacenze.\nEpoca greco - romana.\nPaleopolis e neapolis erano comprese su una striscia di terra delimitata a settentrione dal fiume Papireto e dal Kemonia a mezzogiorno, striscia di terra che all'epoca si estendeva lungo direttrice configurabile con l'odierno Cassaro, limitata approssimativamente fino all'attuale chiesa di Sant'Antonio Abate. Una vasta e ramificata insenatura permetteva l'approdo e il riparo delle imbarcazioni in entrambi i corsi d'acqua, proprio a ridosso del polo monumentale, peculiarit\u00e0 che influ\u00ec a determinare il nome della localit\u00e0, in epoca greca Panormos ovvero \"Citt\u00e0 tutto Porto\". Nel 254 a.C. la roccaforte del \"castrum\" fu conquistata dai romani.\nEpoca bizantino - araba.\nFlavio Belisario conquist\u00f2 la citt\u00e0 e si impossess\u00f2 della fortificazione nel 535, il dominio bizantino perdur\u00f2 per quasi tre secoli. Sotto il regno di Costantino IX Monomaco, imperatore costantinopolitano e re di Sicilia, la fortificazione del \"kastron\" assunse il rango di palazzo con il prefetto Giorgio Maniace il quale lo abbell\u00ec facendo installare opere, manufatti e altro bottino di guerra.\nI due arieti di bronzo, espressioni dell'arte greca e frutto di saccheggi, in Sicilia adornarono temporaneamente il portale gotico della Fortezza Maniace di Siracusa per volere di Federico II di Svevia. Maria di Trast\u00e1mara per servigi resi nella strenua difesa di Siracusa, li don\u00f2 a Giovanni I Ventimiglia, pertanto i manufatti pervennero dapprima nel castello Ventimiglia di Castelbuono e in seguito posti a decoro del mausoleo di famiglia nella chiesa di San Francesco. Per contrasti con la casa regnante e la confisca dei beni, gli arieti dei Ventimiglia giunsero a Palermo. Gaspare Palermo documenta la loro presenza in epoche successive nel Palazzo Chiaramonte-Steri, nella fortezza di Castello a Mare, trafugati da un vicer\u00e9 di Sicilia a Napoli, riconsegnati alle sale di Palazzo Regio. Con la distruzione di un elemento della coppia durante la Rivoluzione siciliana del 1848, l'esemplare superstite, fu definitivamente trasferito nelle raccolte del Museo archeologico regionale \u00abAntonio Salinas\u00bb.\nLa prima costruzione con funzioni di residenza reale denominata \" 'al Qasr\" o \"Kasr\" (\"Alcassar\", la dimora degli emiri), \u00e8 attribuita al periodo della dominazione islamica, lasso di tempo di circa due secoli ove si avvicendarono numerosi governatori o emiri appartenenti, nell'ordine, alle dinastie degli Aghlabidi, Fatimidi, Kalbiti. Nell'831 dopo la conquista araba della citt\u00e0 il governatore, supremo comandante e principe di Sicilia denomin\u00f2 la costruzione \"Castelnuovo\" che si contrapponeva all'edificio ubicato in marina denominato \"Castellammare\" e al \"Castello di Maredolce\" nel Parco della Favara, quest'ultima dimora prediletta insieme a tutte le residenze e le strutture arabe insediate nella vicina Kalsa.\nIbn Hawqal documenta due medine o citt\u00e0 murate contrapposte: il \"Qasr\" e la \"Kalsa\". In mezzo, tre borghi satelliti tra loro separati e contigui corrispondenti al futuro rabato (Albergheria, Seralcadio, Conceria), descritto da Muhammad al-Idrisi in epoca normanna.\nLa decisione di trasferire la sede del governatore posta nel cuore della citt\u00e0 murata della \"civitas superior\" in un luogo pi\u00f9 sicuro e protetto militarmente, \u00e8 fornita dalla tumultuosa sommossa popolare contro il governatore fatimita Sal\u012bm Ibn Rashid Al Kut\u0101ni, sedata nell'autunno del 937 con l'intervento militare di Khalil ibn Ishaq. Il nucleo aghlabida \u00e8 abbandonato dopo aver identificato nei pressi del porto, nelle adiacenze dell'arsenale, la nuova sede della cittadella fortificata degli emiri fatimidi, molto pi\u00f9 difendibile nella \"civitas inferior\" perch\u00e9 parzialmente protetta dal mare.\nEpoca normanna.\nI sovrani Normanni distinguevano il \"Castrum superius\" o \"Palatium novum\" posto sull'altura dal \"Castrum inferius\" o \"Palatium vetus\" ubicato a valle, insediandosi al loro arrivo presso quest'ultimo gi\u00e0 dimora della corte araba. Il \"Parcus Vetus\" indicava l'insediamento del centro di potere arabo, l'aggettivo \"Vetus\" (\"vecchio\", \"antico\", \"primitivo\", \"vetusto\") si estendeva tanto all'area, quanto alla dimora del primitivo accampamento. Accampamento divenuto residenza degli emiri e oggetto di conquista da parte delle armate normanne, che nell'assedio di Palermo piantarono nelle immediate adiacenze il loro campo base prima di sferrare gli attacchi alla Kalsa e al Cassaro fortificato. Infatti, dalla pianura alluvionale sud - orientale della costa, porta d'accesso alla citt\u00e0 provenendo da est, contraddistinta dal Dattereto prossimo al fiume Oreto e al \"Castello di Yahya\", part\u00ec la riconquista della citt\u00e0.\nNegli anni costruirono il castello a monte denominato \"Castrum superius\" dalle caratteristiche normanne, un centro complesso e polifunzionale che esprimeva tutta la potenza della monarchia, cos\u00ec realizzarono una struttura di edifici. Roberto il Guiscardo lo ingrand\u00ec dotandolo della Cappella di Gerusalemme, il gran Conte Ruggero edific\u00f2 la Torre Greca, i quartieri per opifici e armigeri. Solo dopo la sua morte, la regina reggente Adelasia del Vasto e l'erede al trono si trasferirono da Messina, citt\u00e0 che era servita da base ai Normanni per estendere il proprio dominio, a Palermo. Nella capitale gli Altavilla s'insediarono inizialmente nella residenza di \"Palazzo della Favara\" prima di trasferirsi nelle strutture del \"Palatium novum\".\nNel 1132 Ruggero II di Sicilia costru\u00ec la parte mediana del palazzo, l'ampissimo appartamento che oggi prende il suo nome, ovvero quella porzione d'edificio precedentemente destinato a opificio della seta, la Cappella Palatina e la Torre Joharia. Il luogo di culto dedicato a San Pietro Apostolo soppiant\u00f2 la primitiva moschea edificata sulle carceri e segrete del palazzo. Da Guglielmo I e Guglielmo II di Sicilia furono aggiunte le ali destinate ai servizi degli eunuchi, secondo l'usanza araba, gli appartamenti delle dame di corte, matrone, fanciulle, servitori, l'harem e nella parte settentrionale fu aggregato il \u00abserraglio degli schiavi\u00bb, le torri Pisana o di \"Santa Ninfa\" e Chirimbi. Coeva \u00e8 la realizzazione della \u00abVia Coperta\u00bb, un camminamento protetto che dalla Torre Pisana e la Sala Verde attraverso la contrada della Guilla conduceva al primitivo Palazzo Arcivescovile con meta finale la cattedrale metropolitana primaziale della Santa Vergine Maria Assunta.\nQuesto castello costruita dai normanni, assunse la denominazione di \"Palazzo dei Normanni\" solo in tempi recenti, polo destinato ben presto a diventare il centro della cultura e dell'arte europea tra il XII e il XIII secolo.\nIn questi sontuosi e raffinati ambienti, infatti, si svilupp\u00f2 la pi\u00f9 importante cultura europea dell'epoca: qui gli imperatori radunavano i pi\u00f9 grandi scienziati e poeti, musicisti e pittori del tempo. All'interno del palazzo furono mantenuti gli opifici e i laboratori tessili per produrre manufatti di rara bellezza mantenendo la tradizione, le conoscenze, la cultura e il sapere introdotto dai dominatori orientali, la Zecca, i laboratori di oreficeria ed il \"Tiraz\", l'opificio per la manifattura di stoffe preziose. Adiacente al regio palazzo sorgeva la \"Galca\" (l'anello), il quartiere regio che si sviluppava verso est racchiuso fra mura, ospitava edifici di vario tipo legati alla funzionalit\u00e0 della reggia.\nMuhammad al-Idrisi nel 1150, Ibn Jubayr nel 1184, Ugo Falcando descrivono nelle loro opere le magnificenze e le vicende legate al palazzo. Il pi\u00f9 rilevante degli episodi avvenuto negli anni 1160 - 1161 vede il Palazzo Reale teatro della \"rivolta dei baroni\" maturata in seguito alla congiura ordita da Matteo Bonello, durante la quale le sale della reggia furono saccheggiate e date alle fiamme con la distruzione di un insostituibile patrimonio librario e artistico.\nEpoca svevo - angioino - aragonese.\nAl 1194 risale il saccheggio della reggia voluto da Enrico VI di Svevia, il quale utilizz\u00f2 cento muli per trasportare tutto l'oro e gli oggetti preziosi in essa custodita. Con gli Svevi fu sede delle Scienze e delle Lettere, elogiata da Dante Alighieri. Con Federico II di Svevia e il figlio Manfredi furono mantenute nel palazzo le attivit\u00e0 di governo, amministrative e di cancelleria, mentre quelle letterarie furono distaccate a Palazzo della Favara, luogo deputato ad ospitare la scuola poetica siciliana.\nNel 1269 per il palazzo cominci\u00f2 una fase di decadenza. Spoglio delle macchine da guerra, mostr\u00f2 tutta la sua vulnerabilit\u00e0 durante i moti dei Vespri Siciliani culminati nel 1282 con le sommosse inserite nel contesto delle Guerre del Vespro: il popolo palermitano in rivolta espugn\u00f2, depredandolo ancora una volta. Scacciati gli angioini, Pietro III d'Aragona si trasfer\u00ec nel palazzo dimorandovi appena tre anni.\nDopo l'espulsione degli Angioini nel 1282, la dinastia aragonese propense nel dimorare allo Steri o \"Hosterium Magnum\" confiscato alla famiglia Chiaramonte. Fra gli aragonesi fu sede di Francesco II Ventimiglia, nominato signore perpetuo della capitale siciliana nel 1353. Il 16 febbraio 1361 s'insedi\u00f2 Federico IV d'Aragona, con i titoli di capitano e giustiziere, castellano del palazzo e di Castellammare.\nRisalgono al 1340 le prime notizie di guasti dovuti ad un rovinoso crollo che determinarono il progressivo spopolamento della reggia. Il sito non suscitava pi\u00f9 particolare interesse per motivi logistici e di sicurezza, ad essa si preferiva la residenza di Castellammare. Il lento abbandono avvenne a partire dagli inizi del XV secolo, periodo in cui Palazzo Regio e strutture limitrofe furono utilizzati come cava da cui trarre materiale edilizio utilizzato per la costruzione di luoghi di culto o cimiteri.\nEpoca spagnola.\nNonostante la pressoch\u00e9 totale devastazione, la cimatura e demolizione di alcune torri, il Palazzo Reale, pur mantenendo solo il suo ruolo difensivo non rimase disabitato, ma fu sede del Tribunale della Santa Inquisizione tra il 1513 e il 1553. Nel 1549 Tommaso Fazello offre una descrizione della situazione disastrosa in cui versava al punto che era possibile scorgere la Cappella Palatina attraverso le rovine.\nIl palazzo torn\u00f2 a occupare un ruolo importante nella seconda met\u00e0 del XVI secolo quando i vicer\u00e9 spagnoli lo elessero a propria residenza, abbandonando il Palazzo Chiaramonte-Steri o \"Hosterium Magnum\". Per contro il Tribunale dell'Inquisizione si trasfer\u00ec nelle strutture di Castellammare. Furono poste in essere iniziative che modificarono radicalmente l'aspetto originario del complesso:\nEpoca savoiarda.\nPer l'ingresso in citt\u00e0 e la cerimonia d'incoronazione di Vittorio Amedeo II di Savoia e Anna Maria di Borbone-Orl\u00e9ans, la vigilia di Natale del 24 dicembre 1713, il palazzo \u00e8 preventivamente approntato per ospitare i reali. I lavori ed il perfezionamento degli appartamenti trova il maggior intervento nel restauro della \"Sala dei Venti\".\nEpoca borbonica.\nGli appartamenti reali subiscono un'ulteriore rimodulazione nel 1735 per l'arrivo, la visita e l'incoronazione di Carlo III di Borbone. Fu edificata la \"Scala Rossa\", uno scalone monumentale di raccordo posto presso il colonnato del \"Cortile Maqueda\". Venute meno le esigenze difensive \u00e8 compiuta la riduzione o demolizione dei bastioni orientali per l'adeguamento della piazza al livello del Cassaro e altrove, la loro trasformazione in giardini pensili. Il varco della cortina rinascimentale \u00e8 definitivamente attrezzato come principale porta carraia e portale d'ingresso, il \"Portale di San Michele\" \u00e8 ulteriormente ingrandito. Si edific\u00f2 una nuova cavallerizza e si rinnov\u00f2 l'antica. Si costruirono idonee strade d'accesso e carrettere interne. Internamente fu eseguito l'ingrandimento degli appartamenti destinati al sovrano, il rinnovamento degli infissi e delle vetriate, l'apparato decorativo in affreschi approntato dal pittore Olivio Sozzi. Restauri e miglioramenti di tutti tutti gli appartamenti reali e delle strutture dell'intero complesso.\nAnche i Borboni delle Due Sicilie con Ferdinando III fecero ristrutturare il palazzo che visse la stagione di maggiore operosit\u00e0, dopo la fase cinquecentesca, in virt\u00f9 della permanenza della Corte Borbonica: infatti i sovrani, fuggiti nel 1806 con la conquista di Napoli da parte di Napoleone Bonaparte, si rifugiarono a Palermo. Il Salone del Parlamento fu adibito all'esposizione della preziosa Quadreria di Capodimonte e il monarca decise di fare affrescare nuovamente le pareti e la volta della sala, affinch\u00e9 il salone presentasse \"... uno stile pi\u00f9 elegante e pi\u00f9 grandioso\"\". Il ciclo di affreschi raffigurante l\"'Apoteosi di Ercole\" di Giuseppe Velasco sostitu\u00ec \"La Maest\u00e0 Regia, protettrice delle Scienze e delle Belle Arti\" commissionato da Francesco d'Aquino, principe di Caramanico nel 1787.\nAltri interventi decorativi abbellirono le sale di rappresentanza, i corridoi degli appartamenti del re e della regina al piano nobile durante la loro permanenza stabile dal 1806 al 1815. In occasione dei moti rivoluzionari del 1848 furono abbattuti dal popolo in tumulto i bastioni di Santa Maria e San Michele, la dimora fu saccheggiata e fu distrutta gran parte del mobilio, arredi velocemente ripristinati.\nEpoca contemporanea.\nDopo l'Unit\u00e0 d'Italia fece parte dei beni del comando dei Corpi dell'Esercito e in occasione dell' del 1891 - 1892 furono rinnovati gli arredi degli appartamenti reali. Nel 1919 si deline\u00f2 la possibilit\u00e0 di utilizzare il Palazzo come sede di accademie e nel 1923 fu destinato ad accogliere gli uffici della Soprintendenza ai monumenti, alcuni Istituti universitari, la Real Accademia di Scienze Lettere e Arti, la Biblioteca Filosofica, il Museo etnografico siciliano Giuseppe Pitr\u00e8, il Museo Nazionale e l'alloggio del Prefetto. Furono mantenuti per uso della casa reale alcuni appartamenti. Nel 1921 \u00e8 stata acquisita la propriet\u00e0 da parte del governo.\nNegli anni '30 del '900 furono portati avanti dei restauri da parte del sovrintendente ai monumenti Francesco Valenti, poi proseguiti da Mario Guiotto, che hanno riportato in luce alcune strutture normanne. \nNell'agosto 1943 fu requisito dalle truppe alleate. Poco dopo la fine della seconda guerra mondiale nel 1946, ebbero inizio i primi saggi archeologici volti a comprendere l'eventuali preesistenze al palazzo, ovvero le stratificazioni di manufatti e insediamenti anteriori agli interventi arabi.\nNel 1947 gli enti che lo occupavano furono trasferiti in altri immobili e fu denominato \"Palazzo dei Normanni\". Nell'aprile 1947 divenne sede dell'Assemblea Regionale Siciliana. Dal 1976 al 1981 furono eseguiti lavori di trasformazione in alcuni piani del palazzo, curati da Rosario La Duca. Dopo il terremoto del 2002 che ha danneggiato alcuni interni, sono stati effettuati dei restauri sugli affreschi di Sala d'Ercole.\nAttualmente \u00e8 la sede del Parlamento regionale, e ospita la Parrocchia S. Pietro Apostolo - Cappella Palatina e l'Osservatorio astronomico di Palermo, mentre l'ala di collegamento a porta Nuova \u00e8 sede del Comiliter, il Comando militare territoriale della Sicilia.\nEsterno.\nL'aggregato degli edifici assume la forma di una forcella capovolta, i due bracci meridionali della biforcazione intersecano i manufatti della Cappella Palatina che originano due grandi cortili interni. Molteplici stili si fondono sui svariati ordini e sulle numerose sfaccettature delle varie prospettive. Gli stili romanico, bizantino, arabo, normanno, neogotico, chiaramontano, rinascimentale, barocco, miscelano elementi come strombature, nervature, oculi, rilievi, archi, ogive, bugnato, monofore e finte bifore, tufo combinato con tarsie di lava, intrecci, pietra viva, modanature, merlature, marcapiani, archi, timpani dal forte impatto sensoriale ed emotivo.\nDelle quattro torri normanne originarie: la Greca, la Chirimbi, la Pisana, la Joaria, oggi rimangono solo le ultime due, di forma quadrangolare coeve alla Cappella Palatina. \nCortili.\nSono presenti pi\u00f9 cortili interni, due di essi provvisti di logge e portici:\nIl Cortile Maqueda \u00e8 il crocevia dei principali ambienti, ali e manufatti:\nLe torri.\nTorre Pisana.\nIl mastio, altrimenti noto come \"Torre Santa Ninfa\" era una costruzione destinata alla custodia dei tesori, manufatto edificato da Guglielmo II di Sicilia col contributo di maestranze pisane. Secondo la tradizione, in epoca sveva con Federico II, la torre era probabilmente uno dei luoghi di riunione della scuola poetica siciliana ed ambiente frequentato dallo stesso sovrano. Il vicer\u00e9 Francesco d'Aquino di Caramanico fece realizzare nel 1790 l'osservatorio astronomico.\nEsternamente appare priva di decorazioni, ma \u00e8 lecito supporre dalle tracce visibili che, nelle zone in cui furono aggiunti dei soppalchi dagli spagnoli, fosse interamente mosaicata probabilmente con scene di battaglie, seguendo canoni che imponevano una forte simmetria tra le scene raffigurate. Comprendeva la Stanza dei Tesori, con doppia porta d'accesso, circondata da camminamenti di ronda coperti da volte maestose e le quattro giare murate nel pavimento che potevano contenere innumerevoli pezzi di monete d'oro.\nLa facciata orientale \u00e8 il risultato di un importante intervento di restauro di ripristino neogotico dell'architetto Nicol\u00f2 Puglia nel 1835. Lo stesso Puglia fu l'autore del progetto di decorazione neogotica dei prospetti occidentali intorno al 1842. Gli interni comprendono nel piano parlamentare la Sala di Federico, la Sala Cinese e la Sala Pompeiana, della prima met\u00e0 dell'Ottocento, decorate con pitture di Giuseppe Patania e Giovanni Patricolo, ambienti che costituivano gli appartamenti privati della regina Marina Carolina di Borbone.\nInterno.\nPiano Parlamentare.\nAl secondo livello del Loggiato di Cortile Maqueda \u00e8 permesso l'accesso al Piano Parlamentare che, attraverso il Corridoio Mattarella, consente il percorso fra gli ambienti degli appartamenti reali - secondo le note documentali, gli appartamenti della regina e del principe ereditario - ubicati nel plesso rinascimentale, mentre Sala dei Venti e Sala Ruggero sono dislocati nella Torre Joaria.\nCorridoio Mattarella.\nAmbiente di collegamento degli ambienti della primitiva \"Galleria\". All'ingresso \u00e8 collocato il quadro, olio su tela, opera del pittore siciliano Giuseppe Sciuti del 1901 raffigurante l\"Allegoria dell'agricoltura, dell'industria e dell'economia\", lungo il percorso \u00e8 presente una grande statua in bronzo raffigurante \"Archimede\", opera dell'artista palermitano Benedetto Civiletti, eseguita nel 1893 su commissione di re Umberto I. Un altro acquisto del sovrano all'Esposizione Nazionale di Palermo del 1891 \u00e8 un olio su tela raffigurante la \"Battaglia di Dogali\", opera firmata dal pittore romano Cesare Biseo del 1887.\nSala d'Ercole.\n\"Sala del Parlamento\" conosciuta come \"Sala d'Ercole\" perch\u00e9 vi si riunivano negli ultimi secoli i membri del Parlamento siciliano.\nNel 1799 Giuseppe Velasco, pittore figurista, su committenza di Ferdinando III di Borbone decor\u00f2 a tempera le pareti della sala con alcune tra le dodici \"Fatiche di Ercole\". Sulla volta si ammirano: la \"Nascita di Ercole\", la scena \"Ercole si d\u00e0 la morte facendosi bruciare su una pira ardente\" e la monumentale \"Apoteosi\" dell'eroe mitologico greco. Le decorazioni a \"grottesca\" e le \"candelabra\" in stile neoclassico pompeiano furono dipinte dal pittore ornatista Benedetto Codardi.\nNell'ambiente si riuniscono dal 1947 i deputati dell'Assemblea Regionale Siciliana, i quali costituiscono l'organo legislativo della regione.\nHa la funzione di anticamera al \"Salone d'Ercole\" la Sala di Archimede. La sala prende il nome dall'omonima statua, ed \u00e8 ricavata negli antichi ambienti medievali che collegavano lo scalone d'onore alla cinquecentesca \"Sala dei Parlamenti\".\nSala dei Vicer\u00e9.\nIl nome dell'ambiente deriva dalla presenza di 21 ritratti collocati alle pareti raffiguranti rispettivamente: vicer\u00e9 di Sicilia, luogotenenti e presidenti del regno Borbone di Sicilia e delle Due Sicilie, primo sovrano Carlo III di Borbone. Altrimenti noto come \"Transatlantico\".\nAlla stessa stregua delle raccolte di Palazzo Pa\u00e7o da Ribeira di Lisbona, del Monastero de las Descalzas Reales di Madrid, del Palacio del Real di Valencia, del Real Alc\u00e1zar di Madrid, del monastero dell'Escorial di Madrid, di Palazzo Reale di El Pardo di Madrid, di Villa Gallia di Paolo Giovio a Borgovico, di Palazzo di Margherita d'Austria di Malines, della residenza di Binche, anche i vicer\u00e9 e i governatori della casa d'Asburgo iniziarono ad arredare, a partire dalla fine del XVI secolo le gallerie di palazzo reale di Milano, palazzo reale di Napoli e Palermo.\nLa disposizione dei ritratti all'interno della galleria operata dal Manuel de Benavides y Arag\u00f3n, conte di Santisteban, risale ai tempi del Bernardino de Cardenas y Portugal, duca di Maqueda, e annoverava trentasette ritratti di vicer\u00e9, da Fernando de Acu\u00f1a y de Herrera, conte di Buend\u00eda, fino allo stesso Manuel de Benavides y Arag\u00f3n.\nProbabilmente fu sostituita l'originale decorazione degli inizi del XVII secolo, come ci suggerisce la descrizione della cerimonia\nper le nozze di donna Giovanna d'Austria, figlia di Giovanni d'Austria e nipote di Carlo V d'Asburgo, con Francesco Branciforte, principe di Pietraperzia. Pi\u00f9 tardi nel 1640 l'ambiente presentava un ciclo di affreschi raffigurante le \"Storie della vita di San Francesco d'Assisi e Sant'Antonio di Padova\", opere realizzate da Pietro Novelli, i cui frammenti superstiti, trasferiti su tela, sono custoditi nella Galleria regionale di Palazzo Abatellis. Fra le poche raffigurazioni d'epoca della Galleria, la tavola inserita nel codice illustrato \"Teatro Geografico antiguo y moderno del Reyno de Sicilia\", completato il 1 maggio del 1686 che mostra la sala della galleria ai tempi del vicer\u00e9 conte di Santisteban.\nLa cerimonia d'incoronazione di Carlo III di Borbone a Palermo del 1735 documentata da Antonio Mongitore, contempla nella Galleria i ritratti dei sovrani da Ruggero II a Carlo II, mentre relega i ritratti dei vicer\u00e9 asburgici nelle restanti sale del palazzo. Il nobile palermitano Francesco Maria Emanuele Gaetani, marchese di Villabianca, riporta che i ritratti delle anticamere sono gli originali raccolti da Manuel de Benavides y Arag\u00f3n. Il presente ciclo della Galleria fu rinnovato nel 1738 da Carlo di Borbone che ne affid\u00f2 il compito della realizzazione al pittore fiammingo Guglielmo Borremans. Fra i ritratti dei Governatori di Sicilia, facenti le veci del re che risiedeva a Napoli, si ammirano:\nIl fregio che segna il perimetro della sala in direzione della volta, fu realizzato nel 1901 da Salvatore Gregorietti ed evidenzia il simbolo della Sicilia, Trinacria e l'aquila del Senato Palermitano.\nSala dei Venti.\nAntica cappella di Santa Maria Superiore fatta edificare da Roberto il Guiscardo e Ruggero I di Sicilia nel 1071, convertita ad uso profano nel 1520. Restauri della \"Sala delle Quattro Colonna\", cos\u00ec denominata nel XVI secolo quando fu decorata con vetrate colorate da Simone de Wobreck, autore nel 1560 del dipinto \"Pittura dell'isola di Sicilia\", opera documentata nella reggia.\nDopo l'insediamento nel 1713, Vittorio Amedeo II di Savoia ne fa scoperchiare il tetto sistemando al centro della volta lignea a lucernario la \"Rosa dei venti\". In epoca borbonica vi sono documentati l\"'Appartamento delli marmi\" e quello di S.A.R. il principe ereditario.\nAmbiente interno tra i pi\u00f9 suggestivi ed affascinanti del Palazzo. Inglobato nella Torre Joharia \u00e8 coevo, adiacente e comunicante con la Stanza di Ruggero, sintesi del passaggio di pi\u00f9 culture. Proprio la collocazione ne determin\u00f2 i lievi interventi successivi. Alle pareti \u00e8 collocato un olio su tela raffigurante la \"Negazione di Pietro\", opera firmata e datata di Filippo Paladini nel 1613.\nSala re Ruggero.\nVoluta da Ruggero II d'Altavilla fu ricavata nella Torre Pisana, l'ala pi\u00f9 antica del palazzo con accesso dalla Sala dei Venti. I mosaici delle stupende decorazioni parietali furono commissionati dal figlio Guglielmo I d'Altavilla detto \"il Malo\". Verosimilmente coeve agli ornamenti delle navate laterali della Cappella Palatina, sono improntate allo stesso stile riscontrabile nei cicli musivi della chiesa di Santa Maria dell'Ammiraglio detta \u00abla Martorana\u00bb e della cattedrale di Santa Maria Nuova di Monreale, ma se ne discostano come temi.\nColonnine angolari delimitano alti rivestimenti in marmo sovrastati da ampie superfici a mosaico di grande pregio raffiguranti elementi vegetali (palme e banani) e scene di carattere aulico e venatorio, simboli del potere normanno. Sono raccontate con grande dedizione nell'esecuzione battute di caccia con arcieri e cervi, rappresentati pavoni, cigni, oltre i mitologici centauri, grifi e altri animali esotici tra cui leopardi e tigri fra lussureggiante vegetazione, sottile allusione al Parco del Genoardo, tutto nel tentativo di mostrare un'allegoria della corte normanna. Caratteristica le figure a coppie simmetriche e speculari, arabeschi e girali dall'effetto caleidoscopico immersi in motivi fitomorfi e zoomorfi. Le raffinate rappresentazioni dai canoni sontuosi ma con accenti di rigidit\u00e0, delineano la chiarissima matrice greco-bizantina dell'opera combinata con l'influenza pittorica dell'Oriente persiano.\nLa decorazione centrale della volta della sala risale invece al periodo successivo di Federico II, come testimoniato dalla rappresentazione dell'aquila sveva.\nSala Rossa.\nEra parte dell'originaria \"Galleria\" del Palazzo. Sulla volta, l'opera attribuita a Benedetto Codardi raffigurante: l\"'Apoteosi del lavoro, dell'agricoltura, delle arti e delle scienze\". La sala era usata per le udienze dei Vicer\u00e9 e al tempo dei re borbonici divent\u00f2 la \"Sala del Trono\". Oggi \u00e8 ambiente istituzionale spesso utilizzato per le riunioni dei capigruppo.\nSala Gialla.\nAltra sezione dell'antica \"Galleria\" adibita a \"Sala da ballo\" dai Borboni e dai Savoia altrimenti nota come \"Sala degli Specchi\", deve il nome alle pareti rivestite di damasco giallo. In epoca spagnola era utilizzata come sala delle feste, dei ricevimenti e dei balli.\nLe opere della volta furono realizzate nella prima met\u00e0 dell'Ottocento da Giuseppe Patania con \"La consegna della Citt\u00e0 da parte dei Musulmani\", da Giuseppe Patricolo con \"La presa di Palermo da parte dei Normanni\", da Vincenzo Riolo con \"Il ritorno di Nicodemo al soglio vescovile di Palermo\", per rispetto e riconoscimento dei valori della cultura araba non sono rappresentati eventi sanguinosi, ma incontri pacifici. Dieci bassorilievi in gesso, eseguiti probabilmente dal siciliano Nunzio Morello, raffiguranti la conquista e l'ingresso vittorioso in citt\u00e0 del conte Ruggero, completano le decorazioni. La sala \u00e8 oggi sede di importanti incontri culturali.\nSala Verde.\nAltra sala del piano parlamentare, confinante con la sala Gialla. Durante il 1283 si ha la prima attestazione di Ramon Muntaner della \"Sala Verde\" ubicata dal lato della \u00ab\"Porta di San Michele\"\u00bb, ambiente destinato agli spettacoli pubblici ubicato ove verosimilmente in epoca romana sorgeva l'anfiteatro. \u00c8 utilizzata come sede di commissione.\nCappella Palatina.\nCon accesso dalla loggia del primo livello del Cortile Maqueda, si presenta la \"Cappella Palatina\". Basilica a tre navate dedicata ai Santi Pietro e Paolo, luogo di culto edificato per volere di Ruggero II, consacrato il 28 aprile 1140, con funzioni di cappella privata della famiglia reale.\nLa cupola, le pareti del transetto e le absidi sono interamente decorate nella parte superiore da mosaici bizantini, tra i pi\u00f9 importanti della Sicilia, raffiguranti il Cristo Pantocratore, gli evangelisti e scene bibliche varie.\nI mosaici di datazione pi\u00f9 antica sono quelli della cupola, risalenti alla costruzione originaria del 1143. Accanto al \"Cristo Pantocratore\" sono raffigurati le gerarchie di angeli ed arcangeli, profeti, santi e gli evangelisti. Sulle arcate del presbiterio, le raffigurazioni dell\"Annunciazione\", della \"Presentazione al Tempio\", nel catino dell'abside il \"Cristo benedicente\". Di epoca posteriore (1154-66 circa) sono i mosaici recanti le iscrizioni latine che ornano la navata centrale, rappresentazioni di episodi tratti dal Vecchio Testamento, pi\u00f9 tardi quelli delle navatelle, con le \"Storie di San Pietro e San Paolo\".\nAll'inizio della navata \u00e8 collocato l'imponente \"trono reale\" rivestito di mosaici, vicino al santuario sulla destra il ricco ambone mosaicato e sostenuto da colonne striate, un superbo \"candelabro pasquale\" (alto m. 4.50), intagliato a foglie d'acanto con figure e animali, tutte opere del XII secolo combinazioni di elementi romanici, arabi e bizantini. Il soffitto in legno della navata centrale e le travature delle navi minori sono decorate con intagli e dipinti di stile arabo. In ogni spicchio sono presenti stelle lignee con rappresentazioni di animali, danzatori e scene di vita della corte islamica. Il soffitto a cassettoni e muqarnas del 1143c., presenta iscrizioni cufiche.\nDanneggiata dal terremoto del settembre 2002 fu sottoposta a restauri, conclusi nel luglio 2008.\nSale Duca di Montalto.\nFormate da molteplici ambienti, che si trovano al piano terra e nel seminterrato, a fianco e sotto il Cortile Maqueda. Nel 1553 i vicer\u00e9 spagnoli decisero di trasferire la propria residenza dal Castello a Mare al Palazzo Reale dove si realizzarono grandi opere di ristrutturazione. Il piano seminterrato fu destinato a deposito per le munizioni. Nel 1637 il presidente del regno don Luigi Moncada, duca di Montalto, fece affrescare ai pi\u00f9 valenti artisti del tempo Vincenzo La Barbera, Giuseppe Costantino, Gerardo Astorino e Pietro Novelli, l'antico deposito delle munizioni, trasformandolo in sala delle udienze estive del Parlamento siciliano.\nIl grande ambiente sub\u00ec un ulteriore modifica dopo il 1798, quando sotto Ferdinando di Borbone divenne sede delle scuderie. Fra le opere superstiti, di rilievo l'affresco, eseguito dal Novelli assieme a \"figure allegoriche\", effigiante Pietro Moncada, avo del duca di Montalto, i cui frammenti superstiti staccati, trasferiti su tela e restaurati si possono ammirare nella Galleria regionale di Palazzo Abatellis. Oggi le sale ospitano mostre d'arte.\nAltri ambienti.\nInnumerevoli sono gli ambienti ricavati nei vari livelli dei numerosi corpi di fabbrica. Un breve elenco fra i pi\u00f9 interessanti:\nLa fabbriceria.\nOltre a dipinti e quadri che nel corso dei secoli hanno adornato la stanze del palazzo, dal 1947 a oggi l'Ars ha periodicamente acquistato delle opere d'arte con cui ha arredato i propri uffici.\nNel 2010, per la catalogazione, conservazione e restauro di questo patrimonio, \u00e8 stata istituita una \"fabbriceria\".\nTra le opere ottocentesche vi sono quadri di Francesco Lojacono, Antonino Leto e Ettore De Maria Bergler, tra quelle del '900 vi sono litografie di Joan Mir\u00f3 e Henri Matisse e dipinti di Renato Guttuso, Croce Taravella e Bruno Caruso.\nL'ala ovest.\nL'ala ovest del palazzo, insieme alla Porta Nuova, \u00e8 assegnata all'Esercito Italiano. Sede dal 1870 del Distretto militare (oggi Centro Documentale di Palermo a piazza Indipendenza), dal secondo dopoguerra ospita la sede del Comando Militare Esercito \"Sicilia\".\nDal 2007 al 2015 ha ospitato anche il Comando Regione Militare \"Sud\".\nNel 2018, dopo 20 anni di chiusura, sono stati ristrutturati e riaperti i locali del Centro Operativo dell'allora Regione Militare della Sicilia, che dagli anni ottanta occupa l'interno della \"Cavallerizza di Presidio\" di Palazzo Reale."}
{"id": "2956808", "revid": "124560680", "url": "https://it.wikipedia.org/wiki?curid=2956808", "title": "Coll\u00e8ge des Quatre-Nations", "text": "Il Coll\u00e8ge des Quatre-Nations, o Coll\u00e8ge Mazarin, fu uno dei collegi costituenti l'universit\u00e0 di Parigi. Fu fondato grazie a un lascito del cardinale Giulio Mazzarino: alla sua morte, nel 1661, lasci\u00f2 al collegio anche la propria biblioteca, la Biblioteca Mazzarino.\nNome e composizione.\nIl nome del collegio allude alle \"nationes\" in cui rientravano gli allievi delle universit\u00e0 medievali. Esso era dedicato all'istruzione di studenti provenienti da quattro territori che erano passati solo recentemente sotto il dominio francese, in seguito alla pace di Vestfalia (1648) e al trattato dei Pirenei (1659). In base al testamento di Mazzarino, il collegio doveva essere cos\u00ec composto:\nProgetto e costruzione.\nJean-Baptiste Colbert, uno dei cinque esecutori testamentari del patrimonio di Mazzarino, incaric\u00f2 della costruzione del collegio l'architetto Louis Le Vau, che stava al contempo lavorando anche sulla \"Cour Carr\u00e9e\" del Palazzo del Louvre affacciato sulla Senna. Le Vau propose che il collegio fosse edificato al di l\u00e0 del fiume, sulla \"rive gauche\", cos\u00ec il re Luigi XIV avrebbe potuto ammirarlo dai suoi appartamenti. Il sito prescelto era disponibile grazie all'imminente demolizione di un tratto della cinta di Filippo Augusto con l'adiacente torre di Nesle. Il re approv\u00f2 il progetto di Le Vau, che diresse i lavori dal loro inizio nel 1662 fino alla sua morte nel 1670: furono allora portati a termine dal suo collaboratore Fran\u00e7ois d'Orbay. Il collegio apr\u00ec nel 1688: seguendo le ultime volont\u00e0 di Mazzarino, la sua tomba fu posta nella cappella del collegio.\nIntorno al 1765, di sera, dopo il lavoro, Abraham-Louis Breguet studi\u00f2 matematica al collegio sotto l'abate Joseph-Fran\u00e7ois Marie.\nDopo la rivoluzione.\nIn seguito allo scoppio della rivoluzione francese, il \"Coll\u00e8ge des Quatre-Nations\" divenne \"Coll\u00e8ge de l'Unit\u00e9\", prigione, sede del Comitato di salute pubblica, \"\u00c9cole Centrale Sup\u00e9rieure\" e \"\u00c9cole des Beaux-Arts\". Nel 1805, su richiesta di Napoleone, l\"'Institut de France\" fu trasferito dal Louvre all'antico \"Coll\u00e8ge des Quatre-Nations\": l'architetto Antoine Vaudoyer trasform\u00f2 la cappella in una sala per le riunioni delle \"Acad\u00e9mies\". L'edificio \u00e8 da allora chiamato \"Palais de l'Institut de France\"."}
{"id": "2956812", "revid": "203463", "url": "https://it.wikipedia.org/wiki?curid=2956812", "title": "Giovanni Battista Aleotti", "text": ""}
{"id": "2956813", "revid": "174925", "url": "https://it.wikipedia.org/wiki?curid=2956813", "title": "Gibson Les Paul Jimmy Page", "text": ""}
{"id": "2956825", "revid": "1718925", "url": "https://it.wikipedia.org/wiki?curid=2956825", "title": "Giacinto Domenico Lazzarini", "text": "Biografia.\nGiacinto Domenico Lazzarini nasce a Milano nel 1912. Il padre antifascista emigra in Canada nel 1931. Come medico specializzato in infezioni tropicali, Giacinto trascorre molti anni nell'Africa Orientale dove stringe amicizia con il duca Amedeo d'Aosta, al quale lo unisce la profonda avversione per il nazismo. \nAllo scoppio della seconda guerra mondiale, raggiunge il padre in Canada e si arruola come pilota nella Royal Canadian Air Force. Per le sue conoscenze linguistiche dell'italiano e del francese (la madre \u00e8 francese), diventa attivo collaboratore dell'Office of Strategic Services (OSS), il servizio segreto americano, e viene inviato in Inghilterra per un corso di specializzazione per agenti segreti. Comincia cos\u00ec per lui una carriera nei servizi segreti alleati che lo porter\u00e0 a diventare un ufficiale leggendario nella Resistenza, sotto il nome di battaglia di \"Fulvio Athatos\". \nL'attivit\u00e0 di resistenza di Lazzarini ebbe inizio in Francia nel 1942, a Tolosa e in Alta Savoia, dove collabor\u00f2 con i Maquis fino al luglio del 1943. Comp\u00ec missioni di intelligence anche in Svizzera e nella stessa Germania. Rientrato in Italia, fu quindi inviato nell'area del Varesotto e incaricato di guidare una formazione militare partigiana, la Brigata militare Lazzarini (\"Banda Lazzarini\", di cui faceva parte anche Sergio Oliaro, medaglia d'oro al valor militare) che oper\u00f2 tra Valcuvia e Valtravaglia nella provincia di Varese tra il 15 settembre 1943 e il 7 ottobre 1944, fino a quando l'azione di un infiltrato non ne provoc\u00f2 lo smaltellamento.\nCome capo partigiano Lazzarini fu responsabile di importanti attivit\u00e0 a favore della causa alleata. Tra i suoi compiti c'era anche quello di trasportare al sicuro in Svizzera ebrei, disertori, perseguitati politici e prigionieri di guerra alleati, che passavano attraverso le aree di Cremenaga, Ponte Tresa, Fornasette e Palone.\nIn gruppi di 50-100 persone ogni volta, scortati da partigiani armati, riusc\u00ec a portare tutti alla libert\u00e0. In particolare, con l'acquiescenza dell'esercito svizzero, tra il 10 e il 12 maggio 1944, riusc\u00ec a trasferire 110 prigionieri politici, compresi diversi ebrei, attraverso un ramo del fiume Reno (Goldingen). Lazzarini non ha registrato i nomi delle persone che ha salvato e esse non conoscevano il suo vero nome. Secondo il governo militare alleato a Varese e il dipartimento di polizia svizzero a Berna, il numero di persone che egli ha salvato ammonta a diverse centinaia.\nIl 6 febbraio 1945 Lazzarini torna in Italia, paracadutato nel lecchese assieme al radiotelegrafista Vittorio Mummolo (\"Ciccio\"). I due vennero accolto sul Pian dei Resinelli dal Gruppo Rocciatori di Lecco al comando di Riccardo Cassin. Il compito di Lazzarini \u00e8 ora, fino alla fine del conflitto, quello di coordinare i collegamenti tra i partigiani dell'Alto Lario, di Lecco e della Brianza con le Forze Alleate e di monitorare la presenza e i movimenti delle truppe tedesche nell'area.\nNell'immediato dopoguerra Lazzarini continu\u00f2 a lavorare per i servizi segreti americani raccogliendo informazioni sull'attivit\u00e0 svolte dai gruppi fascisti nella provincia di Varese durante la guerra. \nLa radio, i documenti e gli oggetti di Lazzarini e di Mummolo sono conservati nel Museo della Resistenza di Merate presso la locale Biblioteca Civica. Nel 1976 l\u2019allora sindaco di Merate Luigi Zappa, che con Lazzarini ebbe molti contatti, lo nomin\u00f2 cittadino onorario.\nNel 1978 Lazzarini fu riconosciuto come \"giusto tra le nazioni\" e il suo nome fu inciso nel monumento del Giardino dei Giusti presso il museo nazionale Yad Vashem di Gerusalemme.\nIl 25 aprile 2013 la sua figura viene commemorata in un incontro pubblico alla Biblioteca Civica di Merate, ricordando fra l'altro come grazie alla sua opera di intelligence fosse risparmiato alla cittadina del lecchese un pesante bombardamento gi\u00e0 previsto per la notte tra il 7 e l'8 aprile 1945."}
{"id": "2956826", "revid": "1571097", "url": "https://it.wikipedia.org/wiki?curid=2956826", "title": "Aliante (singolo)", "text": "Aliante \u00e8 un brano musicale scritto da Niccol\u00f2 Fabi e Pino Marino, pubblicato nel 2009 dall'etichetta discografica Universal Records come terzo singolo estratto dall'album \"Solo un uomo\" dello stesso Fabi."}
{"id": "2956829", "revid": "1833487", "url": "https://it.wikipedia.org/wiki?curid=2956829", "title": "Cipster", "text": "Cipster \u00e8 uno snack salato a base di patate prodotto dalla Saiwa (propriet\u00e0 della Mondel\u0113z International) dagli anni settanta.\nVarianti.\nIl seguente \u00e8 l'elenco dei vari prodotti Cipster, attualmente in commercio:\nPromozione.\nCipster \u00e8 stato oggetto di un'operazione di Product Placement all'interno del film del 2009 \"Amore 14\", scritto e diretto da Federico Moccia. \nInoltre in collaborazione con MTV, la Saiwa aveva lanciato un concorso legato a Cipster, il cui vincitore \u00e8 stato scelto come protagonista della campagna pubblicitaria del prodotto."}
{"id": "2956830", "revid": "599013", "url": "https://it.wikipedia.org/wiki?curid=2956830", "title": "David Narey", "text": "Venne inserito nella hall of fame del nel 2008."}
{"id": "2956831", "revid": "115233", "url": "https://it.wikipedia.org/wiki?curid=2956831", "title": "Teorema della frittella", "text": ""}
{"id": "2956834", "revid": "767487", "url": "https://it.wikipedia.org/wiki?curid=2956834", "title": "Sindacato fascista dei giornalisti", "text": "Il Sindacato fascista dei giornalisti \u00e8 stata una forma di sindacato per la categoria dei giornalisti in Italia. \nStoria.\nA partire dal 1923 il governo Mussolini sferr\u00f2 un virulento attacco alla libert\u00e0 di stampa, parte del progetto volto all'instaurazione di un regime totalitario. Tra il 1925 e il 1926 tutti i giornali furono fascistizzati, estromettendo i legittimi proprietari oppure inserendo nelle redazioni solo giornalisti graditi al regime.\nNel 1924 vi era in Italia un sindacato unitario dei giornalisti, la Federazione Nazionale Stampa Italiana (FNSI). In quell'anno il regime cre\u00f2 il Sindacato fascista dei giornalisti. L'anno seguente fu deciso l'esautoramento del direttivo della FNSI: il sindacato autonomo venne sciolto e sostituito dal Sindacato fascista. Tali atti segnarono il definitivo affossamento della politica liberale e il passaggio ad un sistema giuridico corporativo, nel quale l'autoregolamentazione dell'esercizio della professione venne conferito al sindacato fascista rappresentativo della categoria. \nL'associazione era articolata in: una Segreteria nazionale, un Direttorio nazionale e undici Sindacati regionali. Nel 1927 entr\u00f2 a far parte della confederazione nazionale dei sindacati fascisti, divenendo sindacato unico di diritto pubblico.\nL'Albo.\nIl 31 dicembre 1925 venne approvata la nuova legge di disciplina della professione giornalistica (legge 2307/1925). Si istitu\u00ec l'Albo professionale e si stabil\u00ec che potesse esercitare la professione solo chi era iscritto all'Albo. L'Albo sarebbe stato gestito da ciascuna sede regionale del Sindacato fascista dei giornalisti, per la zona di propria competenza. Vi erano undici sedi in Italia dell'associazione.\nL'Albo divenne operativo nel 1928 con l'approvazione del decreto attuativo (R.D. 26 febbraio 1928, n. 384). Si componeva di tre elenchi: uno dei professionisti (coloro che da almeno 18 mesi esercitavano esclusivamente la professione giornalistica), il secondo di praticanti, il terzo di pubblicisti. L'et\u00e0 minima per ottenere l'iscrizione era 21 anni. Un comitato di cinque membri nominato dal Ministero di Grazia e Giustizia, di concerto con il Ministero dell'Interno e delle Corporazioni, giudicava i colleghi accusati di aver disonorato la professione. Le sanzioni disciplinari che il comitato poteva comminare erano:\nDal 30 settembre 1928 divenne obbligatorio, per chi voleva iscriversi all'Albo, dimostrare di avere conseguito almeno la licenza media superiore.\nIl Sindacato mantenne la gestione dell'Albo fino al 1943.\nSegretari.\nLido Caiani, Gaetano Polverelli, Ermanno Amicucci furono i primi segretari del sindacato. Dal 1933 al 1943 l'associazione fu guidata da Umberto Guglielmotti.."}
{"id": "2956836", "revid": "15756", "url": "https://it.wikipedia.org/wiki?curid=2956836", "title": "Parametrizzazione (clima)", "text": "In meteorologia e climatologia il termine parametrizzazione \u00e8 un termine molto utilizzato nell'ambito della modellistica meteorologica e climatica per riferirsi al metodo modellistico di sostituire processi, che risultano a scala troppo piccola, oppure troppo complessa, per essere fisicamente rappresentati nel grigliato del modello, con processi semplificati. Questo approccio \u00e8 in contrasto con quanto avviene invece con numerosi altri processi, ad esempio flussi a larga scala dell'atmosfera (es. scala sinottica), che sono invece risolti esplicitamente all'interno dei modelli.\nAssociate a queste parametrizzazioni ci sono vari \"parametri\" usati per caratterizzare i processi semplificati. Esempi di questi parametri includono il tasso decrescente delle gocce di pioggia, le nubi convettive, le semplificazioni del trasferimento radiativo dell'atmosfera sulla base dei codici di trasferimento radiativo atmosferici e la microfisica delle nubi.\nDescrizione.\nParametrizzazione delle nubi convettive.\nUn tipico modello climatico a grigliato si basa su maglie di 100-300\u00a0km. Un tipico cumulonembo ha invece una scala spaziale inferiore al kilometro e richiederebbe un grigliato molto pi\u00f9 piccolo di questo per essere adeguatamente rappresentato dalle equazioni del moto dei fluidi. Perci\u00f2 i processi che simili nubi rappresentano sono \"parametrizzati\" da processi di varia sofisticazione.\nNei primissimi modelli climatici, se una colonna d'aria in un modello a grigliato era instabile (ad es. l'aria in basso pi\u00f9 calda rispetto alla sommit\u00e0) allora questa condizione veniva rapidamente rovesciata con il rimescolamento dell'aria nella colonna verticale. Schemi pi\u00f9 sofisticati aggiungono dei miglioramenti a questo modello convettivo riconoscendo che solo alcune porzioni della maglia potrebbero sviluppare convezione e che anche altri processi potrebbero avvenire. Modelli climatici che hanno griglie con maglie comprese tra 5 e 25\u00a0km possono esplicitamente rappresentare nubi convettive, anche se essi devono parametrizzare la microfisica delle nubi.\nIn contrasto, la formazione di nubi a strati a larga scala \u00e8 pi\u00f9 basata su leggi fisiche, formandosi queste quando l'umidit\u00e0 relativa raggiunge dei valori prescritti. Ma ancora altri processi a scala sotto griglia necessitano di essere presi in considerazione. Piuttosto che assumere che le nubi si formino per valori di umidit\u00e0 relativa del 100% (in una massa d'aria atmosferica reale, piccole sovrassaturazioni sono in genere richieste per la formazione delle nubi ovvero l'umidit\u00e0 relativa deve essere lievemente superiore del 100% in funzione dei nuclei di condensazione) la frazione di nube pu\u00f2 essere collegata a un \"rh-crit\" ovvero un parametro di umidit\u00e0 relativa di valore specifico (tipicamente del 95%) riflettendo cos\u00ec la variazione a sottoscala che potrebbe avvenire nel mondo fisico reale.\nStima degli effetti dei parametri sulla sensitivit\u00e0 climatica.\nIl progetto \"climateprediction.net\" tenta di stimare la sensitivit\u00e0 della sensitivit\u00e0 climatica di una versione del modello climatico HadCM3 variando vari parametri scelti come il vf1 (la velocit\u00e0 di fall dei ghiacci contro le nubi), il cw-land, cw_sea (questo \u00e8 collegato con quanta acqua \u00e8 presente in una nube quando comincia a piovere), il z0fsea (la lunghezza approssimata della superficie del mare) ecc.."}
{"id": "2956838", "revid": "599013", "url": "https://it.wikipedia.org/wiki?curid=2956838", "title": "Ant\u00f3nio Alberto Bastos Pimparel", "text": "Carriera.\nClub.\nDopo aver completato la trafila nelle giovanili dello , diventa terzo portiere della prima squadra nella stagione 2001-2002, scendendo in campo solo una volta. Nel 2003 si trasferisce in prestito al , e al suo ritorno a Lisbona continua a non trovare spazio.\nDopo una stagione al e una in prestito al , entrambi club della seconda divisione portoghese, Beto nel 2006 si trasferisce al ], dove trova un posto da titolare e conquista la promozione in Primeira Liga. Nel marzo 2009, prima del termine della stagione, firma un contratto per il , in cui si trasferisce nel giugno successivo. Abile nei rigori, nel 2010, con i colori del Porto, par\u00f2 5 rigori in una partita di Coppa nazionale contro il . Nella stagione 2011-12 Beto passa in prestito al , e la stagione successiva firma un contratto di due anni per il .\nIl 30 gennaio 2013 viene ceduto in prestito con diritto di riscatto al , club andaluso alla ricerca di un sostituto dopo la partenza di Diego L\u00f3pez al .\nGioca la prima partita il giorno dopo il suo arrivo, approfittando dell'infortunio di Andr\u00e9s Palop, nella sconfitta per 1-2 di Coppa del Re di andata contro l'. Il suo debutto in campionato avviene il 3 febbraio 2013, nella vittoria sul per 2-1.\nLa notte del 14 maggio 2014, durante i calci di rigore della finale di UEFA Europa League 2013-2014 para il secondo ed il terzo rigore del regalando cos\u00ec la vittoria al Siviglia. Il 6 aprile 2015 rinnova il suo contratto per altre due stagioni, con opzione per il terzo anno. Il 31 maggio 2016 si svincola dal club biancorosso.\nNazionale.\nDopo qualche apparizione in Under-21 nel 2003, Beto debutta nella nazionale maggiore il 10 giugno 2009 nell'amichevole contro l'Estonia terminata sul punteggio di 0-0. Resta nel giro della nazionale tra il 2009 e il 2012, senza praticamente mai scendere in campo.\nL'11 maggio 2010 Carlos Queiroz lo inserisce nella lista dei 23 giocatori per i Mondiali in Sudafrica.\n\u00c8 convocato anche per i Mondiali in Brasile dove, con i suoi 32 anni, \u00e8 il pi\u00f9 \"anziano\" tra i tre portieri chiamati.\nStatistiche.\nPresenze e reti nei club.\n\"Statistiche aggiornate al 8 maggio 2016.\""}
{"id": "2956849", "revid": "599013", "url": "https://it.wikipedia.org/wiki?curid=2956849", "title": "Kim Christensen (calciatore 1979)", "text": "Carriera.\nClub.\nChristensen si \u00e8 trasferito dai danesi del Nordsj\u00e6lland agli svedesi del G\u00f6teborg nel marzo 2008 in sostituzione di Bengt Andersson, ex portiere del club che aveva collezionato oltre 240 presenze in campionato. Christensen ha debuttato in maglia biancoblu il 22 marzo nella Supercoppa di Svezia giocata contro il Kalmar FF e vinta per 3-1. Il portiere danese ha rivestito il ruolo di portiere titolare per l'intera stagione venendo elogiato per le sue prestazioni. Verso la fine della stagione Christensen ha mantenuto la porta inviolata per sei partite consecutive, compresa quella in trasferta contro i futuri campioni del Kalmar FF. Il 21 settembre 2008 ha vinto il suo secondo trofeo con la squadra svedese: il G\u00f6teborg ha infatti superato il Kalmar FF in finale col risultato di 5-4 dopo i calci di rigore. Christensen durante l'incontro aveva compiuto svariate parate ed ha anche calciato il secondo dei 5 rigori segnati dal G\u00f6teborg.\nControversie.\nIl 23 settembre 2009 - durante una partita contro l'\u00d6rebro - si \u00e8 scoperto che Christensen aveva preso a calci i pali della porta per renderla pi\u00f9 stretta, prima dell'inizio della partita. Quando gli \u00e8 stato chiesto, egli ha dichiarato che l'aveva gi\u00e0 fatto altre volte in precedenza e che anche per questo era riuscito ad evitare dei gol. Venti minuti dopo l'inizio della partita, l'infrazione \u00e8 stata notificata all'arbitro che ha fatto correggere la posizione dei pali. A sorpresa il calciatore non ha sub\u00ecto sanzioni ed \u00e8 stato assolto dalla Commissione disciplinare, perch\u00e9 il fatto era comune tra i portieri del campionato svedese (che giocano su erba sintetica e quindi senza i pali conficcati nel terreno).\nNazionale.\nNel maggio 2010 \u00e8 stato inserito nella lista preliminare di 30 elementi della Nazionale danese convocati per il ma \u00e8 stato escluso dalla lista definitiva."}
{"id": "2956855", "revid": "767487", "url": "https://it.wikipedia.org/wiki?curid=2956855", "title": "Aleksandre Chivadze", "text": "Si \u00e8 piazzato all'ottavo posto nella classifica del Pallone d'oro 1981."}
{"id": "2956859", "revid": "729019", "url": "https://it.wikipedia.org/wiki?curid=2956859", "title": "Lo strozzino", "text": "Lo strozzino \u00e8 un brano musicale del cantautore italiano Pino Marino, pubblicato nel dicembre del 2005 come singolo che anticipa l'uscita del terzo album \"Acqua luce e gas\", uscito nel gennaio 2006.\nIl brano \u00e8 stato incluso nella cinquina finalista al Premio Tenco del 2006 come miglior disco dell'anno con quelli di Vinicio Capossela, Francesco De Gregori, Samuele Bersani e Baustelle.\nGli autori del brano sono Pino Marino (testo) ed Andrea Pesce (musica).\nIl video-clip in animazione \u00e8 realizzato da Daniele Persica."}
{"id": "2956863", "revid": "287204", "url": "https://it.wikipedia.org/wiki?curid=2956863", "title": "IC 4605", "text": "IC 4605 \u00e8 una nebulosa a riflessione visibile nella costellazione dello Scorpione.\nSi individua nella parte settentrionale della costellazione, poco pi\u00f9 di 1\u00b0 a nord della rossa stella Antares; si tratta di una parte dei gas della Nube di Rho Ophiuchi che appare illuminata dalla radiazione della stella i Scorpii, nota anche come HD\u00a0148605, una giovane stella azzurra di sequenza principale di classe spettrale B3V. L'intensit\u00e0 della radiazione ricevuta dai gas \u00e8 insufficiente per ionizzare le sue molecole, cos\u00ec la nube si limita a riflettere la luce della stella, apparendo anch'essa di colore azzurro. Il legame fisico fra la stella e la Nube di Rho Ophiuchi \u00e8 provata anche dalla misura della sua parallasse, che colloca i\u00a0Scorpii a una distanza di circa 121\u00a0parsec (393 anni luce), paragonabile a quella della nube stessa.\nPochi primi a nordest della stella si estende uno dei due filamenti maggiori della Nube di Rho Ophiuchi, catalogata come LDN\u00a01689; questa nube ospita alcuni oggetti stellari giovani molto studiati, fra i quali spicca la sorgente infrarossa IRAS\u00a016293-2422, coincidente con una stella multipla in formazione."}
{"id": "2956865", "revid": "287204", "url": "https://it.wikipedia.org/wiki?curid=2956865", "title": "Campionati del mondo di triathlon del 2008", "text": "I Campionati del mondo di triathlon del 2008 (XX edizione) si sono tenuti a Vancouver, Canada in data 5 giugno 2008.\nTra gli uomini ha vinto lo spagnolo Javier G\u00f3mez, mentre la gara femminile \u00e8 andata alla britannica Helen Jenkins. La gara \"Under 23\" \u00e8 andata al britannico Alistair Brownlee e alla svizzera Daniela Ryf.\nLa gara \"junior\" ha visto trionfare il francese Vincent Luis, mentre tra le donne ha vinto la britannica Kirsty McWilliam.\nIl titolo di Campione del mondo di triathlon della categoria \"under 23\" \u00e8 andato al britannico Alistair Brownlee. Tra le donne si \u00e8 aggiudicata il titolo di Campionessa del mondo di triathlon della categoria \"under 23\" l'elvetica Daniela Ryf."}
{"id": "2956866", "revid": "287204", "url": "https://it.wikipedia.org/wiki?curid=2956866", "title": "Etienne Chatiliez", "text": ""}
{"id": "2956875", "revid": "339392", "url": "https://it.wikipedia.org/wiki?curid=2956875", "title": "Ufficiale di polizia giudiziaria", "text": ""}
{"id": "2956896", "revid": "125851488", "url": "https://it.wikipedia.org/wiki?curid=2956896", "title": "Follonica Gavorrano", "text": "L'Unione Sportiva Dilettantistica Follonica Gavorrano S.r.l., meglio nota come Follonica Gavorrano, \u00e8 una societ\u00e0 calcistica italiana che rappresenta i comuni di Follonica e Gavorrano, in provincia di Grosseto. Milita in Serie D, la quarta divisione del campionato italiano.\nFondato nel 1930 con la denominazione di \"Unione Sportiva Gavorrano\", ha assunto il nome di \"Follonica Gavorrano\" nel 2019, in seguito alla fusione con l'Associazione Sportiva Dilettantistica Real Follonica.\nHa partecipato a un totale di cinque stagioni dei campionati professionistici. La squadra vanta quale maggior successo la propria partecipazione a una stagione del campionato di Serie C, terzo livello calcistico italiano.\nI colori sociali sono il rosso, il bianco e il blu e disputa le gare interne allo stadio Romeo Malservisi-Mario Matteini.\nStoria.\nLe origini del Gavorrano.\nL'Unione Sportiva Gavorrano nasce nel 1930 per volere dell'azienda Montecatini, la quale gestiva a Gavorrano una delle pi\u00f9 importanti miniere di pirite d'Europa. La Montecatini si adoper\u00f2 affinch\u00e9 il Gavorrano Calcio raggiungesse ottimi livelli nei campionati provinciali e regionali: fece costruire il primo campo sportivo nella frazione di Filare, e \"arruol\u00f2\" nella squadra giocatori che provenivano dal resto della Toscana, ma anche dal Nord Italia, giocatori che fungevano anche da operai per l'azienda, dividendo il lavoro mattutino della miniera con quello pomeridiano sul campo da gioco. Tra i vari, si ricorda il calciatore Romeo Malservisi, al quale verr\u00e0 in seguito intitolato lo stadio.\nI campionati dilettantistici regionali.\nLe prime attivit\u00e0 svolte dalla squadra sono a carattere locale, le quali vengono sospese per due anni a causa della guerra. Tornato attivo, il Gavorrano, subito dopo la guerra, partecip\u00f2 dal 1946 al 1952 al campionato di Prima Divisione Toscana, successivamente venne ammessa in nel campionato di Promozione, dove rimane fino al 1955, quando retrocede in Prima Divisione. Nel 1953, lo stadio venne intitolato al presidente Simone Simoni, deceduto in un incidente stradale. Sette anni dopo, il 14 marzo 1960, il Gavorrano subisce un'altra perdita, quella del capitano Salvetti, a cui verr\u00e0 dedicato un torneo notturno, primo e solo torneo notturno in Toscana: tra i giocatori che giocarono a Gavorrano sono da ricordare Aldo Agroppi, Giuseppe Papadopulo e Lido Vieri.\nNel 1964, il comune decise di far costruire un nuovo stadio, che venne inaugurato il 18 giugno 1967 a Bagno di Gavorrano.\nNel 1970, il Gavorrano, sconfiggendo il San Carlo di Livorno e la Rotta di Pontedera ai play-off, vince il campionato di Seconda Categoria, ma non riesce a iscriversi al campionato di Prima Categoria per problemi finanziari. Salir\u00e0 in Prima Categoria nel 1980, dopo uno spareggio con il Suvereto a Massa Marittima.\nLa svolta degli anni 2000.\nCon l'arrivo del primo sponsor, ovvero l'ingegnere Luigi Mansi, presidente della Nuova Solmine di Scarlino, inizia per il Gavorrano la scalata che dai campionati dilettantistici lo porter\u00e0 ai professionisti. Nel 2000, la squadra viene promossa in Prima Categoria dopo lo spareggio con l'Alba Carraia e nel 2002 si aggiudica la coppa Toscana di Prima Categoria. Partecipa al campionato Promozione 2002-2003, posizionandosi a met\u00e0 classifica, a quello 2003-2004, affermandosi secondo, e infine a quello 2004-2005, dove si impone primo classificato con 64 punti, dopo un inseguirsi concitato con il Montecalvoli, fermatosi a quota 60. Viene cos\u00ec promosso in Eccellenza.\nNella stagione Eccellenza 2005-2006, il Gavorrano accusa il salto di qualit\u00e0 e non riesce ad imporsi come aveva sperato. A fine campionato si ritrova terzultimo in classifica e partecipa ai play-out insieme alla Pontremolese, alla Versilia 1998 e alla Impavida Vernio. Dopo un pareggio 0-0 contro la Versilia 1998 al girone di andata, il Gavorrano riesce a salvarsi, battendo l'avversaria 2-1 nel girone di ritorno. Il Gavorrano scampa alla retrocessione, insieme all'Impavida Vernio, che ebbe la meglio sulla Pontremolese.\nNel campionato di Eccellenza 2006-2007, il Gavorrano, determinato a non ripetere la pessima performance della stagione precedente, riesce in pochi mesi ad aggiudicarsi i primi posti della classifica, finch\u00e9 non si aggiudica la promozione diretta in Serie D dopo aver concluso il campionato al primo posto, quota 63 punti, a cinque punti di distanza dalla Larcianese, seconda classificata. Per la prima volta nella sua storia, il Gavorrano raggiunge la Serie D.\nLa Serie D e l'approdo nei professionisti.\nIl campionato di Serie D 2007-2008 inizia per il Gavorrano con una sconfitta in trasferta a Sansepolcro per 1-0 seguita da un pareggio casalingo per 0-0 con la Sestese. La squadra maremmana non riesce a decollare e colleziona altre sconfitte con il e il . La prima vittoria arriva alla quinta giornata, in cui il Gavorrano si impone 3-1 in trasferta sul Torgiano. Nella sesta giornata, per\u00f2, il Gavorrano trova un'altra sconfitta casalinga per 2-0 con il Figline. Durante tutta la stagione, la squadra grossetana non riesce a raggiungere i posti alti della classifica, ma colleziona poche e preziose vittorie che gli permettono di salvarsi, posizionandosi dodicesimo a solo un punto di distanza dalla zona play-out.\nNella stagione 2008-2009, la prima partita contro il Deruta si conclude con un pareggio (1-1). Le successive partite contro il Sansepolcro e il Forcoli si concludono con delle sonore sconfitte, ma il Gavorrano non si rassegna e alla quarta giornata arriva la prima vittoria contro il Pontevecchio per 2-1. Dopo un'altra sconfitta contro lo Scandicci, il Gavorrano inizia la sua ascesa inaspettata e, dopo quattro vittorie consecutive e due pareggi, raggiunge i posti alti della classifica. La squadra maremmana conclude la stagione al terzo posto e partecipa per la prima volta ai play-off insieme a Sansepolcro, Sestese e . Dopo aver battuto il Montevarchi per 2-0, il Gavorrano si prepara alla finale di girone contro il Sansepolcro, che aveva sconfitto la Sestese per 2-1. La partita si conclude a favore della squadra grossetana, che si impone per 1-0, approdando cos\u00ec ai play-off nazionali. Nella triangolare Sal\u00f2-Gavorrano-, tutte e tre le squadre si aggiudicano una vittoria e una sconfitta, e per numero di gol fatti viene promossa la Nocerina. Il Gavorrano, nonostante la mancata promozione, conclude per\u00f2 la stagione con un'ottima prestazione.\nLa stagione 2009-2010 inizia con una vittoria per 2-0 contro il Monteriggioni ed \u00e8 un susseguirsi di successi. La squadra allenata da Lamberto Magrini si impone cos\u00ec al primo posto, e conclude il campionato a quota 62 punti, distaccando la seconda classificata, il Guidonia, di cinque punti. Il Gavorrano, con la promozione in Lega Pro Seconda Divisione, per la prima volta in ottanta anni, abbandona i dilettanti per approdare nei professionisti.\nGli anni della Lega Pro.\nDopo qualche problematica che fa rischiare al Gavorrano di non iscriversi al primo campionato professionistico della sua storia, per problemi inerenti soprattutto la questione stadio, in quanto l'impianto di Bagno non risultava a norma, la squadra si prepara ad affrontare la stagione con una serie di amichevoli contro squadre importanti come l'Empoli, il e il . La questione stadio si \u00e8 risolta giocando le partite casalinghe allo stadio di Venturina, fino alla fine dei lavori di adeguamento del Malservisi, in quanto l'unico stadio a norma in provincia, quello di Grosseto, non \u00e8 stato utilizzabile per il diniego del presidente della squadra grossetana Piero Camilli. A partire dal 16 gennaio 2011, in occasione della prima giornata di ritorno (vinta poi per 2-1 contro il Carpi), il Gavorrano torna a giocare nel suo stadio, finalmente a norma per la continuazione del campionato di Lega Pro. L'8 marzo dello stesso anno, la societ\u00e0 unionista \u00e8 sconvolta dalla improvvisa morte del presidente Mario Matteini, colto da un malore mentre festeggiava con la moglie la festa della donna in un ristorante di Follonica. Nonostante la perdita, la societ\u00e0 continua senza ripercussioni sul campo e il Gavorrano conclude una stagione tranquilla piazzandosi al decimo posto a quota 31 punti.\nNell'estate 2011 il club ingaggia come allenatore Guido Pagliuca, alla sua prima panchina professionistica dopo aver appena vinto la Serie D girone D alla guida del Borgo a Buggiano. Dopo la riforma della Lega Pro Seconda Divisione e la riduzione a soli due gironi, il Gavorrano viene inserito nel raggruppamento meridionale: \u00e8 l'avamposto pi\u00f9 a nord di tutto il girone nonch\u00e9 l'unica squadra toscana. La stagione 2011-2012 per i rossobl\u00f9 inizia comunque bene e dopo dodici giornate la squadra si trova al sesto posto con 20 punti. Da l\u00ec in poi arrivano per\u00f2 quattro sconfitte consecutive che inducono la societ\u00e0, il 17 novembre, a esonerare Pagliuca e a ingaggiare l'ex-calciatore Renato Buso. Nel girone di ritorno il Gavorrano lotta costantemente per i play-off, ma viene scavalcato nelle ultime giornate dalla Paganese. La squadra grossetana termina il campionato al settimo posto con 62 punti, il migliore attacco dell'intero campionato (69 gol fatti) e con il bomber Giordano Fioretti capocannoniere di tutta la Lega Pro, con 33 reti in 39 partite disputate.\nNel campionato 2012-13 il Gavorrano, dopo un inizio esaltante che vide la squadra piazzarsi anche in zona play-off, subisce diverse sconfitte che rendono il girone di ritorno particolarmente ostico, tanto da arrivare ad esonerare l'allenatore Buso dopo il pesante rovescio interno contro il Borgo a Buggiano. Gli subentra l'esperto Corrado Orrico che riesce a portare il Gavorrano ai play-out soltanto all'ultima giornata. Al primo round i grossetani sfidano l'HinterReggio e grazie ad una vittoria casalinga per 2-1 e un pareggio per 2-2 in Calabria i grossetani accedono alla finale play-out contro il . Il pesante 0-3 interno della sfida d'andata e l'1-2 subito al ritorno in terra romagnola condannano il club alla retrocessione, ma in estate la FIGC premia la solidit\u00e0 finanziaria della societ\u00e0 accordandole il ripescaggio. Per la stagione successiva viene chiamato il tecnico Gabriele Cioffi, il quale viene tuttavia esonerato il 4 novembre 2013 e sostituito da Marco Masi. Il Gavorrano non riesce a decollare e si ritrova nelle parti basse della classifica. La situazione non migliora neanche con il nuovo esonero e l'arrivo in panchina di Marco Cacitti, e cos\u00ec i minerari concludono il campionato nell'ultima posizione, finendo retrocessi in Serie D dopo quattro stagioni tra i professionisti.\nDalla Serie D alla promozione in Serie C e alla immediata retrocessione.\nSe la prima stagione tra i dilettanti per i minerari si rivel\u00f2 alquanto complicata e si concluse con una salvezza faticosa (evitando i play-out), la successiva invece vide i grossetani stazionare per gran parte del campionato in zona play-off candidandosi come una delle favorite alla salto di categoria: proprio agli spareggi promozione i minerari eliminano (gol di Rubechini al 92\u00b0) e Montecatini (gol di Lombardi e Salvadori) e vincono i play-off del girone E. Successivamente la societ\u00e0 decide di iscriversi regolarmente al successivo campionato di Serie D.\nLa stagione 2016-2017 \u00e8 l'anno giusto per centrare l'obiettivo della terza serie che puntualmente arriva: la squadra insediatasi in testa alla classifica gi\u00e0 inizio campionato (tallonata a distanza da e Savona) ottiene la promozione in Serie C (ridenominazione dell'ex Lega Pro), dopo soli tre anni di militanza fra i dilettanti, il 30 aprile 2017 con la vittoria in casa contro la Lavagnese per 2-1. All'esordio in Serie C l'avvio \u00e8 stato particolarmente difficile, con sei sconfitte di fila, che hanno convinto la societ\u00e0 ad esonerare il mister Vitaliano Bonuccelli, che aveva consentito la promozione in serie C. Al suo posto \u00e8 arrivato uno degli allenatori ed esperti per la categoria, Giancarlo Favarin, che dopo aver perso all'esordio contro l'Arzachena (la settima battuta d'arresto di fila) ha iniziato a far punti, facendo risalire posizioni alla squadra e consentendogli di mettere insieme 23 punti nel girone di ritorno, dopo averne fatti 13 all'andata. Ai playout salvezza per\u00f2 il Gavorrano perde la gara di andata per 1-0; al ritorno in casa la squadra pareggia 0-0, venendo cos\u00ec retrocessa in Serie D dopo solo una stagione di serie C. Per la stagione 2018-2019 \u00e8 stato siglato un accordo di collaborazione con la societ\u00e0 del Real Follonica finalizzato alla creazione di una nuova societ\u00e0 sportiva che rappresenti le citt\u00e0 di Follonica e Gavorrano. Per il ritorno in Serie D la societ\u00e0 affida la panchina a Pierfrancesco Battistini con cui i rossobl\u00f9 stazionano nella parte bassa della classifica, successivamente Battistini viene esonerato e gli subentra Atos Rigucci, ma anche con lui la squadra ottiene scarsi risultati e viene dunque promosso allenatore Marco Remigio Cacitti che rivitalizza la squadra e la conduce fino al quarto posto che consente l'accesso ai play-off, nei quali il Gavorrano perde la finale contro il .\nLa fusione con il Follonica.\nNel giugno 2019, dopo un anno di collaborazione con l'Associazione Sportiva Dilettantistica Real Follonica, viene ufficializzata la fusione tra la societ\u00e0 di Follonica e quella di Gavorrano: la nuova squadra, erede della tradizione sportiva del Gavorrano, prende la denominazione di Follonica Gavorrano e viene ammessa in Serie D, con l'obiettivo di creare un polo calcistico di livello in grado di diventare un riferimento nel territorio del Golfo di Follonica.\nLa prima stagione della nuova societ\u00e0 scorre via senza sussulti, con prestazioni piuttosto altalenanti che portano anche al cambio in panchina con Vitaliano Bonuccelli che viene sostituito da Paolo Indiani dopo il ko contro il San Donato Tavarnelle ed un misero bottino di 7 punti in 6 gare. Con il cambio in panchina per\u00f2 non si assiste ad un cambio di marcia della squadra (si ricorda solo un buon 1-1 nel derby dello stadio Carlo Zecchini contro il Grosseto promosso in serie C a fine stagione) che terminer\u00e0 la stagione al 9\u00ba posto, conclusasi in anticipo a seguito della pandemia COVID-19. \nLa stagione 2020/21 parte in ritardo causa COVID-19 e la squadra del golfo sceglie come allenatore l'esperto Giancarlo Favarin con l'obiettivo di mantenere le posizioni di vertice e, sul piano strutturale, iniziare la costruzione del nuovo stadio di Follonica. A seguito di due sconfitte consecutive contro le prime due squadre in classifica (Trastevere e Aquila Montevarchi) e di una stagione altalenante che relega la squadra del Golfo a ridosso della zona play-out, il mister Giancarlo Favarin in data 29/03 si dimette da allenatore della prima squadra, al suo posto viene nominato l'allenatore del settore giovanile Marco Cacitti che concluder\u00e0 la stagione al 6\u00ba posto in classifica.\nNella stagione 2021/22, la terza dalla fusione, il Follonica Gavorrano parte con l'obiettivo di ben figurare in campionato, scegliendo in panchina l'ex mister dello Sporting Trestina Marco Bonura, a fine girone d'andata la squadra si trova al 3\u00ba posto in classifica ed agli ottavi di finale di Coppa Italia contro il Prato.\nColori e simboli.\nColori.\nI colori sociali del Gavorrano erano il rosso e il blu, mentre quelli del Follonica erano il bianco e il blu. Nel 2019 dopo la fusione delle due squadre i colori sono il rosso, il bianco e il blu.\nSimboli ufficiali.\nStemma.\nInizialmente, dopo la fusione, lo stemma del Follonica Gavorrano era di forma circolare con contorno bianco, con scritto in blu Unione Sportiva Follonica Gavorrano; l'interno comprendeva un ulteriore cerchio diviso in due met\u00e0, una rossa e una bianco blu con i simboli delle citt\u00e0 di Follonica (in primo piano emergeva il cancello magonale) e di Gavorrano (il castello con il leone sul semicerchio rosso). Dalla stagione 2021/22 \u00e8 stato presentato il nuovo logo: le iniziali di Follonica e Gavorrano stilizzate, \"F\" di colore blu e \"G\" di colore rosso all'interno di un diamante con sfondo bianco (i tre colori societari).\nStrutture.\nStadio.\nIl primo campo da gioco del Gavorrano si trovava nella frazione di Filare. Nel 1967 viene inaugurato il nuovo stadio. Con la promozione in Seconda Divisione l'impianto viene messo a norma, arrivando a contenere circa 2000 posti. Tuttavia ad inizio campionato la struttura non era ancora completamente ristrutturata e la societ\u00e0 rossobl\u00f9 ha disputato allo stadio di Venturina alcune partite di campionato. Per la stagione 2017-2018, a causa dell'inadeguatezza dello stadio cittadino le partite sono disputate allo stadio Carlo Zecchini di Grosseto. Dopo la retrocessione il Gavorrano ritorna nuovamente al Malservisi-Matteini, sede attuale anche a seguito della fusione in attesa dei lavori di ristrutturazione dello stadio di Follonica.\nCentro di allenamento.\nIl Follonica Gavorrano svolge le proprie sedute di allenamento allo stadio Nicoletti di Follonica, le squadre giovanili invece si allenano e disputano le proprie gare interne nei campi sportivi di Follonica (Nicoletti e Baldaccheri).\nStatistiche e record.\nPartecipazione ai campionati.\nCampionati nazionali.\nIl Follonica Gavorrano ha partecipato complessivamente a 12 campionati nazionali di cui 5 professionistici e 7 dilettantistici.\nTifoseria.\nIl Gavorrano, prima della fusione col Follonica, contava un tifo generalmente piccolo e localizzato sul comune d'appartenenza, complice di ci\u00f2 anche il fatto che in zona ci sono squadre con una tradizione sportiva superiore rispetto alla formazione rossobl\u00f9, e la partecipazione per quasi tutta la sua storia a campionati di carattere dilettantistico e regionale.\nVi era una sparuta presenza di gruppi di tifoseria organizzata."}
{"id": "2956901", "revid": "510931", "url": "https://it.wikipedia.org/wiki?curid=2956901", "title": "Endemismi", "text": ""}
{"id": "2956907", "revid": "18323", "url": "https://it.wikipedia.org/wiki?curid=2956907", "title": "Nationes", "text": "Nella tradizione del sistema universitario sviluppatosi nel Medioevo occidentale latino, le nationes (dal latino \"n\u0101t\u012do\", -\"onis\", nascita, stirpe, popolo) erano gruppi studenteschi che andarono strutturandosi nelle citt\u00e0 universitarie europee, su basi etnico-linguistiche, in quanto comunit\u00e0 e aggregazioni di persone che frequentavano una determinata universit\u00e0 provenendo da una medesima o omogenea entit\u00e0 linguistico-geografica-statuale.\nL'affermarsi dell'impianto delle \"nationes\" accompagn\u00f2 la fioritura e lo sviluppo dell'universit\u00e0 medievale nella quale esse fiorirono in risposta a esigenze di solidariet\u00e0 tra studenti \"fuori sede\".\nL'uso del termine \"nationes\" non deve far confondere il significato soggiacente alla comune appartenenza a confraternite, con il concetto di nazione cos\u00ec come sviluppatosi nel mondo occidentale in epoca moderna e come lo si intende in et\u00e0 contemporanea: con esso, infatti, non v'\u00e8 una completa coincidenza, visto che, ad esempio, studenti di Bologna, come Niccol\u00f2 Copernico, nativi della Prussia o della Slesia, erano automaticamente considerati come appartenenti alla \"Natio Germanorum\".\nStoria.\nCorporazioni studentesche si andarono costituendo e strutturando nella maggior parte delle citt\u00e0 universitarie medioevali: il termine natio, nel latino medievale, si afferm\u00f2 in via definitiva nel corso del Duecento per indicare, in maniera unificata, le varie confraternite studentesche sorte nell'epoca di fioritura delle universit\u00e0 europee.\nLa solidariet\u00e0 studentesca interna alle comunit\u00e0 si accompagnava a una spiccatissima rivalit\u00e0 esterna tra le varie \"nationes\", soprattutto tra le pi\u00f9 vicine: tradizionali erano le contrapposizioni degli inglesi contro tedeschi e bretoni, dei francesi contro i borgognoni, tra lombardi e romani, ecc. Questa rivalit\u00e0 produsse e consolid\u00f2 un pittoresco \"corpus\" di dicerie denigratorie e di coloriti pregiudizi reciproci. Come riporta lo studioso belga L\u00e9o Moulin:\nArticolazione del fenomeno.\nLe configurazioni assunte dalle diverse \"nationes\" costituitesi in loco erano molto articolate, in funzione della composizione della popolazione studentesca e forestiera nelle differenti citt\u00e0 che erano sede di universit\u00e0.\nItalia.\nBologna.\nL'Universit\u00e0 di Bologna aveva due \"nationes\", i \"citramontani\" (quelli che provenivano dal di qua delle Alpi, ovvero dalle regioni dell'Italia) e gli \"ultramontani\", provenienti da oltralpe (ad esempio, gli studenti da territori di Germania e Francia). Allo stesso modo, ognuna delle \"nationes\" era suddivisa in \"sub-nazioni\", rispettivamente 17 per gli \"intramontani\" e 14 per gli \"ultramontani\". \nCollegio di San Clemente di Spagna a Bologna.\nTra il 1365 e il 1367, per volere del cardinale Egidio Albornoz (1310-1367) e su disegno di Matteo di Giovannello (detto \"il Gattapone\"), fu realizzato (grazie al lascito testamentario del cardinale Albornoz del 29 settembre 1364) il Collegio di Spagna, nato per accogliervi studenti della \"Natio Hispanica\", poi assurto, insieme ad altre realizzazioni coeve, a modello per gli analoghi collegi di epoca posteriore.\nFra gli studenti di rilievo che il collegio ha ospitato vi sono Antonio de Nebrija, Ignazio di Loyola, Pietro d'Arbu\u00e9s e Miguel de Cervantes.\nNel 1530 vi fu ospitato Carlo V d'Asburgo per quattro mesi, in occasione della sua incoronazione a imperatore (avvenuta nella basilica di San Petronio).\nUniversitas scholarium citramontanorum.\nGli studenti italiani non bolognesi (i citramontani) erano raccolti nella \"Universitas scholarium citramontanorum\": un quadro della composizione etnica dei citramontani pu\u00f2 ricavarsi da una lettera indirizzata da papa Onorio III, il 26 giugno 1217, agli studenti che ricadevano sotto la sua diretta giurisdizione, per tutelarne la libert\u00e0 associativa e l'autonomia giurisdizionale: romani, campani, toscani(un'altra missiva, di analogo tenore e sugli stessi temi, era stata da lui inviata al Podest\u00e0 di Bologna in quello stesso anno).\nOltre a queste tre componenti, citate come destinatarie della lettera, va tenuta in considerazione quella dei Lombardi.\nUniversitas scholarium ultramontanorum.\nL\"'Universitas scholarium ultramontanorum\", che comprendeva stranieri oltremontani era pi\u00f9 articolata: al suo interno, la componente che ha lasciato maggiori tracce \u00e8 stata la \"natio germanica\" (\"Natio Germanorum\": \"Natio\" dei Germani), per la preponderante consistenza numerica dei suoi sodali e per lo spessore della sua struttura organizzativa. \nSi trattava di un'organizzazione universitaria privilegiata che annoverava studenti germanofoni di molte regioni d'Europa. Uno dei suoi membri pi\u00f9 famosi fu Niccol\u00f2 Copernico il quale, spostatosi in Italia nel 1496 per studiarvi diritto, entr\u00f2 a far parte della \"Natio Germanorum\". Infatti, il 7 gennaio 1497 si trova menzionato in un'annotazione degli \"Annales Clarissimae Nationis Germanorum\" circa il conferimento di una quota di nove grossi: \"Dominus Nicolaus Kopperlingk de Thorn grossetos novem\" (Signor Niccol\u00f2 Copernico di Toru\u0144 - nove grossi). L'appartenenza alla \"Natio Germanorum\" non implicava in alcun modo che Copernico considerasse o definisse s\u00e9 stesso \"germanico\": era la stessa natura \"privilegiata\" e l'importanza dell'organizzazione a fornirgli buone ragioni per accettarne l'iscrizione.\nAltre corporazioni notevoli, con consistenze numeriche variabili, erano quelle dei Francesi, dei Provenzali, degli Inglesi, e degli Ispanici.\nPerugia.\nGli statuti universitari del 1457 menzionano l'esistenza di sette \"nationes\" nell'Universit\u00e0 di Perugia: quattro sono quelle al di qua delle Alpi, o citramontane: Romana, Regno di Sicilia, Marche, Tuscia; sette sono le \"nationes\" al di l\u00e0 delle Alpi, o ultramontane: Germania, Francia, Catalogna\nFrancia.\nLa facolt\u00e0 delle arti dell'Universit\u00e9 de Paris era suddivisa in quattro \"nationes\":\nOgni nazione era rappresentata da un procuratore eletto fra i professori principali, detti \"r\u00e9gents\". La facolt\u00e0 delle arti era diretta da un rettore e dai quattro procuratori delle \"nationes\". Molto presto per\u00f2, il rettore divenne la pi\u00f9 alta autorit\u00e0 dell'universit\u00e0.\nA Parigi vi era anche il Coll\u00e8ge des Quatre-Nations che raggruppava gli studenti originari dell'Artois, dell'Alsazia, del Rossiglione e della Cerdagna.\nL'Universit\u00e0 di Orl\u00e9ans contava fino a dieci \"nations\", che furono ridotte a quattro nel 1538 per ordine del Parlamento di Parigi: Francia, Germania, Normandia, Piccardia.\nInghilterra e Germania.\nL'Universit\u00e0 di Oxford, nella quale studiavano soltanto allievi provenienti dalle Isole britanniche, aveva solo due \"nazioni\": i \"Boreales\" (\u00abnordici\u00bb), che comprendevano gli scozzesi, e gli \"Australes\" (\u00abmeridionali\u00bb), comprendenti i gallesi e gli irlandesi. Queste distinzioni scomparvero nel 1274.\nL'Universit\u00e0 di Lipsia era suddivisa anch'essa in quattro \"nationes\": la \"natio\" sassone, la \"natio\" di Misnie, la \"natio\" polacca, la \"natio\" bavarese.\nSvezia.\nIl sistema delle \"nation\" (, plurale svedese \"nationer\") venne introdotto nell'Impero svedese nel XVII secolo, su modello delle \"nationes\" delle universit\u00e0 medievali, ed \u00e8 tuttora attivo nelle universit\u00e0 dell'epoca, Uppsala e Lund. Un simile sistema di \"nation\" era presente all'Universit\u00e0 di Tartu in Estonia e presso l'Accademia reale di Turku in Finlandia, che all'epoca erano parte dell'Impero svedese. Le \"nation\" sono tutt'ora attive presso l'Universit\u00e0 di Helsinki, che nacque come nuova sede dell'Accademia reale di Turku, quando questa venne ivi trasferita durante l'occupazione russa a seguito del grande incendio di Turku del 1827.\nOgni \"nation\" rappresenta una o pi\u00f9 province della Svezia ed \u00e8 posta sotto la supervisione di un professore (\"inspektor\"). Le \"nation\" svedesi non sono semplici confraternite, ma sono entit\u00e0 giuridiche con un'amministrazione professionale che forniscono vari servizi agli studenti (appartamenti in affitto, biblioteche, ristoranti e pub), oltre ad organizzare eventi formali e attivit\u00e0 culturali.\nUppsala.\nLe prime \"nation\" dell'Universit\u00e0 di Uppsala sono nate nella prima met\u00e0 del XVII secolo, e il sistema delle \"nation\" \u00e8 stato formalizzato nel 1663 dal concistoro, organo di governo dell'ateneo, che pose ogni \"nation\" sotto la supervisione di un professore, che riveste il ruolo di \"inspektor\". Le \"nation\" sono profondamente radicate nella cultura accademica di Uppsala, e fino al 2010 tutti gli studenti iscritti all'Universit\u00e0 erano obbligati ad essere membri di una \"nation\".\nOgni \"nation\" ha un edificio principale (\"nationhus\") situato nel centro di Uppsala, e la maggior parte delle nation hanno edifici secondari. Le \"nation\" offrono diversi servizi agli studenti, tra i quali alloggio, biblioteca, caffetteria, pub, e organizzano eventi tradizionali come gasque e v\u00e5rbal. Le singole \"nation\" hanno inoltre proprie attivit\u00e0 culturali specifiche, che includono cori, gruppi teatrali, bande musicali, circoli e club.\nAttualmente Uppsala conta 13 \"nation\", alcune delle quali risultano dalla fusione di precedenti \"nation\" pi\u00f9 piccole, continuata fino agli inizi del XIX secolo:\nMentre in passato le \"nation\" raccoglievano gli studenti provenienti dalle omonime regioni, tale restrizione \u00e8 venuta meno ed \u00e8 tuttora applicata solo da S\u00f6dermanlands-Nerikes nation (fatta eccezione per gli studenti internazionali). Negli anni 1960 venne istituita una \"nation\" pro forma, \"Sk\u00e5nelandens nation\", esistente solo dal punto di vista formale ma priva di servizi e attivit\u00e0, la cui affiliazione offriva agli studenti la possibilit\u00e0 di espletare l'obbligo di iscrizione senza di fatto essere membri di una vera e propria \"nation\". Sk\u00e5nelandens \"nation\" venne dissolta nel 2010 con il venir meno dell'obbligo."}
{"id": "2956908", "revid": "124259666", "url": "https://it.wikipedia.org/wiki?curid=2956908", "title": "Gran Premio di Turchia 2010", "text": "Il Gran Premio di Turchia 2010 \u00e8 stata la settima prova della stagione 2010 del Campionato mondiale di Formula 1. Si \u00e8 corsa domenica 30 maggio 2010 sul circuito di Istanbul Park a Istanbul ed \u00e8 stata vinta da Lewis Hamilton su McLaren-Mercedes, al suo dodicesimo successo nel mondiale. Hamilton ha preceduto sul traguardo il suo compagno di squadra Jenson Button e Mark Webber su RBR-Renault.\nVigilia.\nAspetti tecnici.\nLa Bridgestone, fornitore unico degli pneumatici, annuncia per questa gara gomme \"morbide\" e \"dure\". Da questo gran premio la Virgin Racing mette a disposizione anche di Lucas Di Grassi una vettura col telaio modificato per ospitare un serbatoio pi\u00f9 capiente.\nLa Force India e la Red Bull presentano la loro versione del cosiddetto condotto \"F-duct\" anche se poi il team anglo-austriaco decide di non usarlo nelle qualifiche e in gara.\nAspetti sportivi.\nL'ex pilota britannico Johnny Herbert \u00e8 indicato quale componente della commissione della FIA per il gran premio. Herbert aveva gi\u00e0 svolto tale funzione nel Gran Premio della Malesia.\nPer la Ferrari \u00e8 l'800\u00ba Gran Premio, valido per il mondiale, a cui partecipa. Per festeggiare l'evento sull'ala motore della vettura appare un logo celebrativo.\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nSakon Yamamoto ha sostituito Bruno Senna nelle prime prove libere del venerd\u00ec all'HRT.\nQualifiche.\nNella sessione di qualifica si \u00e8 avuta questa situazione:\nMark Webber conquista la terza \"pole\" di fila (settima su sette gare per la Red Bull), la quinta della carriera. In prima fila c'\u00e8 Lewis Hamilton, mentre l'altro pilota della Red Bull, Sebastian Vettel, \u00e8 terzo, limitato da un problema alla barra antirollio dell'ala posteriore. Deludono le Ferrari, con Fernando Alonso che non entra in Q3, in cui entra per la prima volta Petrov.\nGara.\nResoconto.\nAl via le due McLaren perdono una posizione rispetto a quella di partenza, forse sfavorite dal partire sul lato \"sporco\" del tracciato: Sebastian Vettel passa subito Lewis Hamilton cos\u00ec come Michael Schumacher passa Jenson Button. I due piloti inglesi per\u00f2 sono capaci di riprendersi la posizione gi\u00e0 nel corso del primo giro di gara. S\u00e9bastien Buemi \u00e8 costretto ad andare subito ai box per una foratura. Il quartetto di testa gira un secondo pi\u00f9 veloce e si stacca dal resto del plotone dove Michael Schumacher precede Rosberg, Kubica, Massa, Petrov, Sutil, Kobayashi e Alonso. Lo spagnolo \u00e8 il primo ad effettuare il pit al giro 11, riuscendo a recuperare due posizioni e ad entrare in zona punti.\nHamilton pressa per diversi giri il battistrada Mark Webber finch\u00e9, al giro 15, entrambi decidono di cambiare le gomme. Il \"pit\" del britannico dura qualche istante in pi\u00f9 tanto che, all'uscita, \u00e8 sopravanzato dall'altro pilota della Red Bull Vettel, che aveva anticipato il cambio gomme al giro precedente. Ai tre di testa, molto vicini, si aggiunge Jenson Button, formando cos\u00ec un plotone in testa di ben 4 vetture.\nAl 40\u00ba giro Vettel, pressato anche da Hamilton, tenta il sorpasso sul compagno di squadra Webber alla staccata della curva 12. I due si toccano, con Vettel che danneggia irreparabilmente la vettura e si ritira; danni anche per l'australiano che deve fermarsi ai box per cambiare il musetto della vettura. Ci\u00f2 d\u00e0 via libera alle due McLaren che si ritrovano in testa.\nSette giri pi\u00f9 tardi \u00e8 il turno di Button di tentare di passare Hamilton. Il campione del mondo ottiene la testa della gara dopo un sorpasso sempre alla curva 12. Il primato dura poche curve: Hamilton attacca alla curva 1 e passa nuovamente in testa. Anche in questa caso vi \u00e8 un contatto tra le due vetture, ma senza conseguenze. Dopo questo spettacolare doppio scambio di posizioni, dal muretto McLaren arriva un chiaro invito a mantenere le posizioni ed i due piloti riducono sensibilmente il ritmo. Gli ultimi giri vedono anche dei bei duelli nelle retrovie con Adrian Sutil che passa Kamui Kobayashi e Fernando Alonso che passa Vitalij Petrov. Il russo \u00e8 costretto a cambiare uno pneumatico forato, ma si consola col suo primo \"giro veloce\" in carriera.\nRisultati.\nI risultati del gran premio sono i seguenti:"}
{"id": "2956912", "revid": "486946", "url": "https://it.wikipedia.org/wiki?curid=2956912", "title": "U.S. Gavorrano", "text": ""}
{"id": "2956913", "revid": "486946", "url": "https://it.wikipedia.org/wiki?curid=2956913", "title": "Gavorrano Calcio", "text": ""}
{"id": "2956915", "revid": "1543377", "url": "https://it.wikipedia.org/wiki?curid=2956915", "title": "Kim Jong-hun", "text": "Carriera.\nAllenatore.\nDal 2007 al 2010 \u00e8 stato il commissario tecnico della Corea del Nord, con la quale ha partecipato ai mondiali del 2010, uscendo nella fase a gironi con tre sconfitte.\nSecondo Radio Free Asia, una volta tornato in Corea del Nord dopo l'esperienza mondiale, Kim Jong Hun fu messo alla gogna per ore davanti a pi\u00f9 di 400 persone per ordine del ministro dello sport.\nLa fonte riporta anche che ai giocatori fu chiesto di criticare l'allenatore, che fu pertanto accusato di tradimento nei confronti di Kim Jong-un, espulso dal Partito del Lavoro di Corea e spedito per qualche tempo ai lavori forzati. A seguito di queste informazioni la FIFA ordin\u00f2 un'inchiesta, che tuttavia non appur\u00f2 alcuna prova concreta al riguardo.\nNel 2011 ha assunto la guida del Sobaeksu Sports Group."}
{"id": "2956922", "revid": "120343697", "url": "https://it.wikipedia.org/wiki?curid=2956922", "title": "Isis (periodico)", "text": "Isis \u00e8 un periodico accademico edito trimestralmente dall'University of Chicago Press. Specializzato in storia della scienza, storia della medicina e storia della tecnologia con particolare riferimento alle rispettive influenze culturali, \u00e8 considerato dagli studiosi la rivista pi\u00f9 prestigiosa del settore. Vi compaiono sia articoli di ricerca sia recensioni di testi e saggi bibliografici.\nFondato a Gand, in Belgio, nel 1912 dal professor George Sarton, la sua pubblicazione venne interrotta nel 1915-1918 a causa dell'invasione tedesca del Belgio durante la Grande Guerra. Ritorn\u00f2 quindi in vita negli Stati Uniti quando Sarton, riparato dapprima in Gran Bretagna, vi si stabil\u00ec nel 1919 per insegnare alla Harvard University. Bench\u00e9 inizialmente pubblicasse articoli nelle principali lingue europee, a partire dagli anni venti utilizz\u00f2 solo l'inglese, soprattutto dopo che, nel 1924, divenne l'organo ufficiale della History of Science Society, la principale associazione di studiosi di questa disciplina costituita in quell'anno dallo stesso Sarton e da Lawrence Joseph Henderson.\nGeorge Sarton, che ne fu il direttore per circa quarant'anni (fino al 1952), lo dot\u00f2 gi\u00e0 a partire dal 1913 di un supplemento annuale, il cosiddetto \"quinto numero\", interamente dedicato alla bibliografia di pubblicazioni di storia della scienza; il titolo iniziale (\"Cumulative Bibliography\") \u00e8 stato poi sostituito dall'attuale \"Current Bibliography\". Nel 1936 Sarton affianc\u00f2 a \"Isis\" anche la pubblicazione tematica annuale \"Osiris\", per evidenziare lo stato della ricerca su argomenti particolarmente significativi nella storia della scienza.\nNel 1955 pubblic\u00f2 il paper \"Why Isis\" nel quale smentiva le credenze dei primi anni di vita della rivista, che aveva lasciato tre anni prima. L'articolo narra che il nome gli venne in mente quando stava girando per la sezione egizia del Museo di Leida, ma che non vi fu alcuna connessione con i riti neopagani della Muratoria tramandati dall'Antico Egitto. Attribu\u00ec ad un fraintendimento anche il libro \"Isis Unvealed\" dela medium Helena Blavatsky, iniziata al massimo grado del rito, che sembrava associare il periodico alla pratica della teosofia. \nDal 2004, la rivista \"Isis\" \u00e8 diretta da Bernard Lightman alla York University di Toronto."}
{"id": "2956923", "revid": "486946", "url": "https://it.wikipedia.org/wiki?curid=2956923", "title": "US Gavorrano", "text": ""}
{"id": "2956924", "revid": "89688", "url": "https://it.wikipedia.org/wiki?curid=2956924", "title": "Tppa", "text": ""}
{"id": "2956927", "revid": "298229", "url": "https://it.wikipedia.org/wiki?curid=2956927", "title": "Campionati europei di triathlon", "text": "La ETU (\"European Triathlon Union\") organizza i Campionati europei di triathlon (\"Triathlon European Championships\"). Si disputano con cadenza annuale.."}
{"id": "2956931", "revid": "287204", "url": "https://it.wikipedia.org/wiki?curid=2956931", "title": "IC 4606", "text": "IC 4606 \u00e8 una nebulosa a riflessione visibile nella costellazione dello Scorpione.\nSi tratta della grande e tenue nebulosa associata alla brillante stella Antares, una supergigante rossa di classe spettrale M1Iab che dalla Terra appare come una delle stelle pi\u00f9 luminose della volta celeste. La nube si estende in particolare a nordest di Antares ed \u00e8 evidentemente connessa alla nube LDN\u00a01689, una delle regioni pi\u00f9 estese della Nube di Rho Ophiuchi; sebbene disti da Antares alcune decine di parsec, IC\u00a04606 riceve da questa stella un'intensa radiazione, parte della quale viene riflessa nello spazio rendendo i suoi gas luminosi con una luce marcatamente arancione.\nLa parte settentrionale della nube, che forma il nucleo pi\u00f9 denso di LDN\u00a01689, forma un lungo filamento che si dirige verso est, ben evidente a causa della totale assenza di stelle di fondo anche con piccoli strumenti, sebbene la nube stessa, essendo non illuminata, non sia direttamente osservabile."}
{"id": "2956933", "revid": "115240001", "url": "https://it.wikipedia.org/wiki?curid=2956933", "title": "Trampolino (sci)", "text": "Il trampolino \u00e8 una struttura sportiva atta a ospitare competizioni di salto e volo con gli sci. I trampolini possono sia seguire pendenze naturali del terreno, sia essere interamente artificiali.\nDescrizione.\nCaratteristiche tecniche.\nLa lunghezza di un trampolino non \u00e8 calcolata misurando la struttura, ma la distanza tra la partenza e un punto del pendio a valle del trampolino. Esistono due punti che vengono individuati a tal fine:\nClassificazione.\nFino al 2004 per la classificazione dei trampolini era utilizzato il punto K; a partire da tale data la classificazione per punto K \u00e8 stata sostituita da quella per punto HS. In base alle diverse classi di misure si ottiene la seguente classificazione:"}
{"id": "2956947", "revid": "287204", "url": "https://it.wikipedia.org/wiki?curid=2956947", "title": "Union Internationale des Associations d\u2019Alpinisme", "text": ""}
{"id": "2956950", "revid": "125437761", "url": "https://it.wikipedia.org/wiki?curid=2956950", "title": "La lista di Schindler (romanzo)", "text": "La lista di Schindler \u00e8 un romanzo del 1982 dello scrittore australiano Thomas Keneally.\nNel 1993 usc\u00ec l'adattamento cinematografico \"Schindler's List - La lista di Schindler\", diretto Steven Spielberg, vincitore di sette Premi Oscar.\nTrama.\nIl libro racconta la storia del tedesco Oskar Schindler, un industriale membro del Partito Nazista, che durante la seconda guerra mondiale riusc\u00ec a salvare circa 1.100 ebrei dai campi di concentramento in Polonia e Germania facendoli lavorare nella propria fabbrica."}
{"id": "2956955", "revid": "88740", "url": "https://it.wikipedia.org/wiki?curid=2956955", "title": "Passaggio in India (romanzo)", "text": "Passaggio in India \u00e8 un romanzo dello scrittore britannico Edward Morgan Forster, pubblicato per la prima volta in Gran Bretagna nel 1924. Il romanzo vinse il James Tait Black Memorial Prize per la narrativa.\nDa esso \u00e8 stato tratto un film omonimo nel 1984 per la regia di David Lean.\nTrama.\nMrs. Moore, un'anziana signora inglese, compie un viaggio in India con la giovane Miss Adela Quested, per andare alla citt\u00e0 di Chandrapore e far conoscere alla giovane l'inglese Ronny Heaslop, suo figlio e magistrato della citt\u00e0. Arrivati a Chandrapore si delinea subito la divisione tra la Chandrapore degli indiani (la parte bassa, caratterizzata dal caos tipico dei luoghi orientali d'un tempo) e la Cittadella, la parte alta riservata solo ed unicamente agli Anglo-indiani. Durante i primi giorni in cui Mrs. Moore e Miss Quested vengono introdotte in \"societ\u00e0\", l'anziana signora Moore, per sottrarsi ad una commedia che si teneva al Circolo e che aveva gi\u00e0 visto, in precedenza, in Inghilterra, girovaga per la citt\u00e0, entrando in una Moschea. Qui fa la conoscenza del dr. Aziz, giovane medico indiano, di religione musulmana, gi\u00e0 vedovo con tre figli (Ahmed, Karim e Jamila), che prova sentimenti di ammirazione e invidia per gli inglesi.\n\u00c8 questo il tema dominante del libro: la diversit\u00e0 sociale, culturale, politica e religiosa tra gli inglesi colonizzatori e gli indiani colonizzati che vivono separati ognuno nel proprio mondo chiusi in se stessi. Molti esempi all'interno del romanzo rimarcheranno questa divisione, come quando Aziz, dopo aver fatto la conoscenza della signora Moore, riaccompagnandola al circolo, confider\u00e0 alla nuova arrivata, dopo un invito inoltratogli da quest'ultima, che gli indiani non sono ammessi negli edifici Anglo-indiani.\nMrs. Moore e Miss Quested non sono in India solo per incontrare Ronny, ma vogliono anche \"conoscere la vera India\"; vengono aiutati in questo tentativo dai signori Turton, che organizzano un Bridge Party (ovvero un \"Party ponte\" tra le due culture, inglese e indiana, all'interno della Cittadella). Durante il Bridge Party, il primo dei tre eventi fondamentali che caratterizzano la storia, la divisione non solo culturale ma anche sessuale viene sottolineata: oltre a trovarsi divisi gli inglesi dagli indiani, questi ultimi si dividono a loro volta in uomini e donne. Il compito di iniziare a creare il \"ponte\", creando una sorta di siparietto tra i due tipi di donne fatto di risatine imbarazzanti da parte di quelle indiane, scherni e comportamenti infantili di quelle inglesi nei confronti delle prime. Mrs. Moore e Miss Quested conoscono Mr. Cyril Fielding, direttore di un college governativo della citt\u00e0, anticonformista, di idee avanzate, aperto nei confronti della cultura indiana, rispettoso e non altezzoso nei confronti degli indiani stessi. Quest'ultimo decide, per le richieste delle due inglesi, di organizzare un Tea Party (secondo evento fondamentale del romanzo) per far s\u00ec che le due culture, indiana e inglese, vengano a confronto senza pregiudizi d'ogni tipo, in un ambiente confortevole e con poca gente. Per l'occasione Mr. Fielding invita non solo il prof. Narayan Godbole, bramino induista nonch\u00e9 professore di musica, ma anche il giovane Dr. Aziz, che incontrer\u00e0 per la seconda volta Mrs. Moore.\nDurante il Tea Party, Mrs. Moore e Miss Quested raccontano di un incontro mancato con una famiglia indiana che li aveva invitati, accordandosi al Bridge Party, a casa loro. Aziz spiega il motivo, ovvero gli indiani si vergognano delle loro abitazioni quando a visitarle sono gli inglesi, ma cade nello stesso errore invitando le due signore. Per far fronte al problema, propone di accompagnare le due inglesi che vogliono \"conoscere la vera India\" in una visita alle Grotte Marabar, che fanno da sfondo, sin dall'inizio del romanzo, alle vicende che si susseguono. Aziz in realt\u00e0 non sa molto delle Grotte Marabar, ma cerca di illustrarne comunque alcune caratteristiche. L'unico ad aver visitato le Grotte \u00e8 il prof. Godbole, che risponde sinteticamente alle domande interessate delle due donne, di Aziz e di Mr. Fielding, delineando la sua personalit\u00e0 misteriosa. Ad interrompere l'incontro \u00e8 Ronny, che contrariato porter\u00e0 le due inglesi al loro alloggio, avvertendole di non fidarsi degli indiani. Alla gita che si terr\u00e0 alle Grotte Marabar parteciperanno Mrs. Moore, Miss Quested, Mr. Fielding, prof. Godbole e Aziz.\nAziz deve far fronte a spese folli per far s\u00ec che le due inglesi possano trovare il viaggio alle Grotte Marabar (terzo evento fondamentale del romanzo) confortante, senza subire fastidio o pericolo alcuno. Coricatosi alla stazione il giorno prima della partenza con i suoi 100 servi, molti dei quali prestati da amici, con un'infinit\u00e0 di pietanze e di comodit\u00e0, Aziz rappresenta la sudditanza sviluppata dagli indiani nei confronti dei colonizzatori inglesi. A salire sul Marabar Express sono i servi, Aziz, Mrs. Moore e Miss. Quested; Mr. Fielding e il prof. Godbole perdono la coincidenza con il treno a causa delle preghiere \"infinite\" del bramino. Dopo un viaggio in treno, le donne sono trasportate su un elefante fino all'ingresso delle Grotte; il viaggio viene eseguito in un silenzio quasi sacrale e misterioso, quale presagio di una disavventura che li aspetter\u00e0 una volta arrivati. Mrs Moore, affaticata dal lungo cammino e impressionata dall'oscurit\u00e0 e dalla rimbombante eco della prima e unica grotta in cui entra, preferisce fermarsi all'aperto e riposarsi, mentre Adela ed Aziz proseguono la visita salendo fino alle grotte pi\u00f9 alte con la sola guida. Adela \u00e8 ancora perplessa riguardo al suo matrimonio con Ronny, che forse non ama, e fa qualche domanda ad Aziz sul suo matrimonio, domande che Aziz trova piuttosto impertinenti. Arrivati alle grotte pi\u00f9 alte Aziz entra in una di esse nella speranza di riuscire a riprendersi dalla stizza originata dalle domande di Adela, mentre Adela entra in un'altra grotta dove vive un'esperienza di smarrimento, simile a quella di Mrs. Moore. Aziz esce dalla cava e chiede alla guida dove sia Adela, ma la guida non sa rispondergli e vedendo una macchina in lontananza pensa che abbia incontrato degli amici e sia tornata in citt\u00e0 con loro.\nNel frattempo Fielding raggiunge il gruppo, con grande sollievo di Aziz, e tutti ritornano a Chandrapore dove sono accolti dalla polizia che, senza mandato, cattura Aziz. Questi incredulo non ne capisce il motivo e a questo punto, progressivamente il lettore viene messo al corrente di quello che \u00e8 successo mentre Aziz era nella grotta: Adela, non solo ha provato un senso di smarrimento, ma \u00e8 convinta che Aziz abbia abusato di lei e corsa fuori dalla cava ha raggiunto la macchina di Miss Derek che l'ha riportata a Chandrapore, dove viene accudita da l\u00ec in poi dai Callendar (il cui marito \u00e8 il superiore di Aziz all'ospedale della citt\u00e0). \nMr. Fielding, incredulo quanto Aziz, si schiera subito a favore dell'amico e chiede al capo della polizia Mr. McBride, noto per una sua teoria su come il meteo influenzi il temperamento degli indiani, pi\u00f9 dettagli riguardo all'accaduto e che McBride si rifiuta di confidargli. Da questo punto in poi emerge ancora di pi\u00f9 il carattere politico e pubblico di ogni cosa che accade nelle colonie: non esiste una dimensione del privato e la stessa vicenda diventa un caso politico, perci\u00f2 sia gli indiani che gli inglesi difendono rispettivamente Aziz e Adela solo in quanto simboli delle due comunit\u00e0. Gli inglesi, prima del processo, si riuniscono al circolo per parlare dell'accaduto, chiamando all'adunata tutti gli Anglo-indiani. L'unico controcorrente \u00e8 Mr. Fielding che afferma di volersi schierare con Aziz, sia fisicamente che ideologicamente, ritirandosi permanentemente dal Circolo e, qualora Aziz venga giudicato colpevole, anche dall'India. Il processo ha inizio con l'aula di tribunale divisa tra indiani e inglesi, una folla oceanica fuori che aspetta l'esito del processo, il giudice Das, sottoposto di Ronny, che dirige il processo. Aziz viene difeso da Amritrao, noto avvocato di Calcutta e anti-inglese, che decide di difenderlo gratuitamente. Miss. Quested, prima di andare a processo, parla insieme a Ronny con Mrs. Moore, che dice che secondo lei Aziz \u00e8 innocente. Nel frattempo, durante lo svolgersi del processo, la stessa signora Moore \u00e8 stata allontanata dall'india dal figlio Ronny, in viaggio verso patria. Quando Adela afferma che Aziz \u00e8 innocente, con conseguente abbandono da parte degli inglesi e festeggiamenti da parte degli indiani, che portano in giro per Chandrapore Aziz come vincitore, la signora Moore sta morendo sulla nave per l'Inghilterra. Il suo corpo verr\u00e0 gettato, come di consuetudine, in mare. Nonostante la sua assenza, Mrs. Moore \u00e8 fondamentale nel processo: Amritrao, noto per le sue \"piazzate in aula\", afferma che Mrs. Moore \u00e8 stata mandata via dal figlio per non testimoniare a favore di Aziz al processo. Dopo la ritrattazione di Miss. Adela Quested, la folla indiana incomincia ad inneggiare a Mrs. Moore, invocandola con una storpiatura dialettale \"Esmiss Moore\".\nDopo il processo Mr. Fielding rivela la sua umanit\u00e0 aiutando Adela, nonostante non nutra una grande stima nei suoi confronti, inimicandosi per\u00f2 Aziz che si sente tradito dal suo atteggiamento accondiscendente nei confronti della donna, dimostrato dal tentativo di Fielding di convincere Aziz a non pretendere il risarcimento da una donna che di fatto \u00e8 stata abbandonata, contribuendo cos\u00ec a distruggerla del tutto. Questo atteggiamento lo porter\u00e0 a pensare che Fielding lo convinse affinch\u00e9 la dote della signora Quested rimanesse intatta, cos\u00ec da poterla sposare.\nI due infatti si separano e si rincontreranno dopo due anni in cui molte cose sono cambiate: Aziz ha lasciato Chandrapore per uno stato nativo, esercitando ancora la professione di medico; Godbole \u00e8 diventato ministro dell'istruzione di questo stesso stato e Mr. Fielding, tornato in Inghilterra, si \u00e8 finalmente sposato con la figlia di Mrs. Moore, Stella, ed \u00e8 ora ispettore in ambito scolastico. Il suo atteggiamento al suo ritorno in India \u00e8 cambiato: ora \u00e8 l\u00ec in veste di ispettore e quindi ricopre un ruolo istituzionale e l'educazione non \u00e8 pi\u00f9 solo una missione (come l'aveva sempre considerata), ma anche il mezzo con cui mandare avanti la famiglia.\nArrivato in India scopre che Godbole non ha ancora fatto costruire la scuola di cui avevano parlato nella loro corrispondenza e che Aziz non ha mai letto le lettere che lui mandava. Pur risolvendosi il malinteso per cui Aziz era convinto che Fielding avesse sposato Adela, e come viene esplicitamente detto nelle battute finali, i due non torneranno ad essere amici come prima, a meno che l'India non sia un giorno un paese libero; solo allora i due uomini potranno essere amici perch\u00e9 entrambi uomini liberi.\nRomanzo.\nPassaggio in India \u00e8 l'ultimo romanzo che \u00e8 stato scritto e pubblicato da Forster. La particolarit\u00e0 che rende questo romanzo diverso dagli altri romanzi scritti e pubblicati nello stesso periodo \u00e8 che l'ambientazioni non \u00e8 di quelle classiche (vedi Inghilterra, Italia o Europa pi\u00f9 in generale), bens\u00ec in India. Viene definito dai critici come \"A novel between two silences\" (ovvero \u201cUn romanzo tra due silenzi\u201d) dato che, prima di scriverlo e pubblicarlo, passeranno 10 anni dal penultimo romanzo, dopodich\u00e9 non pubblicher\u00e0 pi\u00f9 niente.\nTitolo del romanzo.\nIl titolo del capolavoro di Forster non \u00e8 opera della sua fantasia. Egli si rif\u00e0 ad un'opera del suo amico Walt Whitman: questi scrisse una poesia dal nome \u201cA Passage to India\u201d per l'apertura del Canale di Suez. Egli aveva una visione ottimistica di quest'opera architettonica e non solo: credeva possibile, cosa che viene ampiamente negata e definita impossibile da Forster nel suo romanzo pi\u00f9 e pi\u00f9 volte, un\"'unione\", un \"legame\" tra occidente ed oriente. Forster aveva una visione molto pi\u00f9 realistica, a tratti pessimistica: egli era ironico nei confronti della poesia, e pensava che le positivit\u00e0 emanate dall'opera erano solo ed unicamente illusioni. Egli stesso afferma durante svariate interviste che le connessioni in India, per quanto tentate, sono (del tutto) impossibili.\nRomanzo di passaggio.\nDietro l'isolamento pre/post Passaggio in India, ovvero dietro il suo lungo periodo di pausa tra gli ultimi due romanzi e il silenzio che poi manterr\u00e0 fino alla sua dipartita, c'\u00e8 una ragione ben precisa. Forster ebbe, nella fase finale della sua vita, una crisi letteraria: non sapeva pi\u00f9 cosa scrivere, dato che il mondo stava repentinamente cambiando. Dallo stato d'animo che questa sensazione di impotenza e stasi letteraria gli provocarono, Forster si rese conto di vivere in quello che viene definito, da lui e da altri letterati e intellettuali del tempo, nonch\u00e9 da storici e critici, in un \"periodo di transizione\".\nFu sempre, nel periodo della sua vita in cui si contraddistinse come Forster scrittore, ovvero da dopo l'iscrizione al King's College di Cambridge, un uomo combattuto tra due mondi, diviso cio\u00e8 tra due diversi stili letterari che, al tempo, erano agli antipodi e si contrastavano ferocemente. Egli inizi\u00f2 infatti a scrivere nell'Et\u00e0 edoardiana (in cui lo stile di scrittura prediletto era il materialismo) e fin\u00ec di scrivere nell'era del nuovo stile, ovvero il modernismo. Il suo lavoro venne apprezzato per\u00f2 sia dai primi, come Virginia Woolf, sia dai secondi in quanto, in linea del tutto generale, il suo stile di scrittura si alternava tra i due, non appartenendo, effettivamente, n\u00e9 all'uno n\u00e9 all'altro. Il romanzo di tipo forsteriano viene quindi definito di passaggio, accavallato tra i due periodi sopra citati. In quel periodo la parola \"cambiamento\" era di fondamentale importanza, riusciva a definire gli stati d'animo, a capire e conoscere gli stili con cui l'arte si esprimeva in ogni sua forma, e tutti lo sapevano. Tramite l'analisi dei personaggi che caratterizza i suoi romanzi, possiamo conoscere, grazie al talento dello scrittore, tutti gli aspetti della vita come lui li vedeva, li interiorizzava e li apprezzava.\nL'\"Only connect\" forsteriano.\nAnche in Passaggio in India trapela la particolare ricerca dell\"'Only connect\" da parte dell'autore. In alcuni scritti pubblicati da una dei maggiori critici e amici di Forster, Virginia Woolf, la saggista britannica afferma che nelle svariate opere del collega c'\u00e8 la presenza di frammenti che, a fine del romanzo, non raggiungono una connessione stabile e duratura tra loro. La ricerca, l'identificazione e i tentativi di unione di questi frammenti saranno pratiche usuali di Forster, che tenter\u00e0 di eseguire con successo e quasi con spasmodica attenzione, ma non senza un minimo di difficolt\u00e0.\nTemi principali.\nStruttura tripartitica.\nUn aspetto che si riscontra all'interno dell'opera \u00e8 la ripetizione tripartitica di elementi nei dialoghi, nelle descrizioni, nelle parole, nelle definizioni sinoniminali, nelle particolari esclamazioni dei personaggi. La struttura stessa del romanzo, le interazioni tra i diversi personaggi, gli elementi che lo caratterizzano seguono questa particolare struttura.\nConcetto dell'\"I/Other\" (Io/Altro).\nPassaggio in India \u00e8 un romanzo complesso, poich\u00e9 non si basa su un singolo argomento, ma ne racchiude al suo interno una infinit\u00e0 con altrettante varianti. Tra questi, uno dei pi\u00f9 importanti \u00e8 il rapporto e l'opposizione che c'\u00e8 tra lIo e lAltro all'interno del romanzo: Io e Altro intesi come oriente e occidente, l'Inghilterra e l'India, gli anglo-indiani e gli indiani, gli uomini e le donne, i cristiani e gli ind\u00f9, il tutto descritto sotto l'ottica non semplice di un romanzo coloniale.\nCi\u00f2 che succede in molti romanzi, in cui lo scrittore tende, alla fine dell'opera, a \u201cchiudere il cerchio\u201d, a rimettere ogni personaggio al suo posto per far s\u00ec che al lettore ritorni le informazioni e le vicende che si sono alternate nell'opera, molte volte in chiave del tutto positiva, non si verifica nell'opera forsteriana.\nReligione.\nLe religioni che si alternano all'interno del romanzo sono principalmente tre (primo elemento caratteristico della struttura tripartitica):\nRelazioni interpersonali.\nLa struttura tripartitica si ripropone anche all'interno delle relazioni interpersonali. Sono infatti tre quelle che caratterizzano l'opera e che si ripeteranno, con intermezzi causati da altre relazioni esterne e di breve durata, per tutto il romanzo:\nEventi principali.\nGli eventi principali che scandiscono il corso del romanzo sono tre (ennesima ripetizione della struttura tripartitica):\nGli inviti nel romanzo.\nGli inviti che vengono fatti tanto dagli inglesi quando dagli indiani all'interno dell'opera possono delineare meglio di molte parole il tipo di carattere dei membri appartenenti alle due culture, quelli che hanno in comune e per cui differiscono totalmente. Inoltre possono delineare pregiudizi che si possono creare un gruppo etnico culturale nei confronti dell'altro.\nVersione cinematografica.\nIspirandosi al romanzo di E. M. Forster, nel 1984 il regista inglese David Lean ha realizzato il film di \"Passaggio in India\", con Judy Davis, Peggy Ashcroft, James Fox e con la partecipazione di Alec Guinness nei panni del professor Godbole"}
{"id": "2956961", "revid": "88740", "url": "https://it.wikipedia.org/wiki?curid=2956961", "title": "The Horse Boy", "text": "The Horse Boy \u00e8 un libro autobiografico pubblicato da Rupert Isaacson nel 2009.\nIl libro \u00e8 la storia vera di due genitori che nel 2007 hanno intrapreso un viaggio dal Texas fino in Mongolia per cercare di curare l'autismo del figlio Rowan attraverso il contatto con i cavalli e gli sciamani.\nL'autore.\nRupert Isaacson \u00e8 nato a Londra da madre sudafricana e padre dello Zimbabwe.\nIl suo primo libro, \"\" (Grove Press), \u00e8 stato molto apprezzato nel 2004 dal New York Times. \n\u00c8 un giornalista e uno scrittore di viaggio che scrive per testate quali Daily Telegraph, Esquire, National Geographic, Independent on Sunday, Conde Nast Traveller, Daily Mail e The Field.\nHa viaggiato molto in Africa, Asia e Nord America e adesso vive ad Austin, in Texas, con sua moglie, Kristin, e loro figlio, Rowan. \nOltre ad essere un addestratore di cavalli ex-professionale, Rupert \u00e8 direttore e fondatore di \u201c[Indigenous Land Rights Fund]\u201d, un'organizzazione non-profit che aiuta i profughi minacciati e le trib\u00f9 indigene ad ottenere il possesso della loro terra ancestrale.\nSinossi.\nRowan \u00e8 autistico come tutti gli autistici ha problemi di incontinenza fisica e psicologica, ha crisi nervose costantemente accompagnate da forti urla e strilli e nessun rapporto con il mondo esterno. Dopo la diagnosi della malattia, per i genitori, inizia l'inferno: tutta la loro vita, adesso, gira intorno al figlio e alle cure di cui necessita; non possiedono pi\u00f9 una loro sfera personale, non esistono pi\u00f9 come coppia: assumere babysitter \u00e8 impossibile e la gestione del bambino si fa sempre pi\u00f9 difficile.\nIn seguito al fallimento delle tradizionali terapie e alla scoperta che Rowan possiede un legame speciale con i cavalli e con tutti gli animali in generale, il padre, Rupert, decide, assieme alla moglie, di intraprendere un viaggio di un mese nell'estate del 2007 fino in Mongolia, per curarlo a contatto con la natura e con i riti degli sciamani.\nAl termine di questo viaggio, che ha portato notevoli e importanti miglioramenti nel bambino, il padre ha deciso di raccontare la loro esperienza all'interno di un libro e di montare un documentario con le riprese effettuate \u201con the road\u201d.\nHa poi fondato un'associazione, la \u201cHorseboy foundation\u201d, che si dedica alla cura attraverso l'ippoterapia di bambini con problemi neurologici,\nI primi anni.\nRowan Isaacson aveva solo due anni quando, gli venne diagnosticato, per la prima volta, l'autismo, malattia conosciuta come \" disturbo pervasivo dello sviluppo non altrimenti specificato \" e che oggi colpisce, inspiegabilmente, un bambino su centodieci.\nIl padre Rupert racconta come suo figlio, nato con un taglio cesareo d'emergenza, apparisse, in un primo momento, estremamente precoce: amava camminare e chiacchierava molto, aveva una passione per il cartone animato \" Il Trenino Thomas \" di cui aveva imparato a memoria ogni battuta dei dialoghi; trascorreva ore a mettere in fila i suoi giocattoli sul pavimento, mentre i suoi genitori, stupiti e orgogliosi, sognavano per lui un futuro da artista, come lo era stata la nonna o da architetto, come il nonno.\nLa sua abitudine di muoversi e divincolarsi durante l'allattamento era stata inizialmente scambiata per indole passionale, come quella degli scrittori o degli avventurieri.\nLa scoperta della malattia.\nGi\u00e0 all'et\u00e0 di 18 mesi, la madre, psicologa, inizi\u00f2 per\u00f2 a preoccuparsi per l'originalit\u00e0 del figlio nel linguaggio e per lo strano modo che aveva di relazionarsi con il mondo: da quel momento le cose cominciarono a peggiorare e le crisi neurologiche aumentarono, cos\u00ec come l'incontinenza fisica ed emotiva.\nRowan inizi\u00f2 pian piano a dimenticare le parole apprese nel corso dell'anno precedente, chiudendosi sempre pi\u00f9 in s\u00e9 stesso, evitando qualsiasi contatto con gli altri, urlando senza motivo, come se all'interno del suo sistema nervoso fosse esploso qualcosa di estremamente doloroso, capace di allontanarlo dai suoi genitori e dal mondo intero.\nCon la crescita del figlio diminuivano sempre pi\u00f9, per i genitori, le speranze ambiziose sul suo futuro ; le loro vite professionali ed emotive stavano precipitando, poich\u00e9 tutto il tempo e le energie erano occupate da Rowan e dalle cure che la sua malattia richiedeva.\nLe terapie tradizionali, in ospedale, con medici e specialisti, non sembravano, tuttavia, apportare alcun miglioramento, anzi sembravano peggiorare le condizioni del bambino, che si mostrava piuttosto avverso alle cure a cui veniva sottoposto.\nUn forte legame con i cavalli.\nFu durante una passeggiata, unica attivit\u00e0 che sembrava tranquillizzare il piccolo Rowan, che il padre si accorse di qualcosa di straordinario: dopo che il figlio ebbe oltrepassato un recinto, al cui interno si trovava una mandria di cavalli, la cavalla a capo del gruppo equino, invece di essere spaventata e di calpestare il suolo e innervosirsi (reazione normale per un cavallo quando un bambino gli corre e urla davanti), chin\u00f2 il capo verso di lui, rotolando ai suoi piedi, in segno di sottomissione.\nAnche in altre occasioni Rupert si accorse che la bellissima cavalla del vicino, Betsy, dal pelo marrone e gli occhi furbi e vispi, si sottometteva al bambino nonostante questo le urlasse davanti o si agitasse intorno a lei e che ogni volta che la cavalcava con suo figlio, il piccolo non solo si calmava, ma tornava di nuovo a parlare.\nLa dottoressa Temple Grandin, docente di zoologia alla Colorado State University, anch'ella autistica, conferm\u00f2 a Rupert che, coloro che sono affetti da tale malattia, riescono a comunicare pi\u00f9 difficilmente con i loro simili che con gli animali, con i quali hanno in comune la modalit\u00e0 di visione del mondo esterno: infatti, sia gli animali che gli autistici pensano per immagini, al contrario delle altre persone che, invece, pensano per parole.\nLa professoressa gli disse, inoltre, che \u00e8 possibile comprendere la mente autistica studiando gli animali e capire gli animali studiando gli autistici e che ogni tipo di movimento ripetitivo o dondolante, come, ad esempio, il cavalcare, pu\u00f2 stimolare l'apprendimento di una persona autistica.\nAnche per Rupert, appassionato di cavalli fin dall'infanzia, allenatore ed ex addestratore professionista, gli episodi ai quali aveva assistito erano particolari e significativi, tanto da portarlo a formulare una strana, ma geniale, idea.\nL'idea del viaggio.\nDurante la sua carriera di scrittore, Rupert si era trovato spesso a contatto con i Boscimani del Kalahari, i quali avevano alle spalle una lunga tradizione di guarigione spirituale e aveva assistito a risanamenti inspiegabili. Dunque, convinto che i cavalli rappresentassero il collegamento tra suo figlio e il mondo esterno, cominci\u00f2 a cercare su internet un luogo in cui fossero uniti questi animali e le guarigioni spirituali: si imbatt\u00e9 cos\u00ec, per la prima volta, nella Mongolia.\nL\u00ec il cavallo \u00e8 un animale molto importante sia come mezzo di trasporto che come animale da soma ed \u00e8 legato anche ad antichi riti magici: ha quindi un valore pi\u00f9 profondo che va al di l\u00e0 dell'aspetto pratico.\nInoltre in Mongolia abita il Popolo delle Renne, una trib\u00f9 di sciamani che vive da sempre in simbiosi con le divinit\u00e0 e con gli spiriti della natura.\nSi convinse allora che determinati riti, un certo battito cadenzato delle mani, i canti, le dolci melodie, avrebbero avuto lo stesso effetto dell'equitazione: avrebbero cio\u00e8 facilitato l'attivazione dei ricettori dell'apprendimento in suo figlio.\nDecise dunque di sottoporre Rowan a queste funzioni per vedere se avrebbero avuto un effetto positivo su di lui e se fosse migliorato almeno po'.\nInizialmente la moglie Kristin rifiut\u00f2, scettica, l'idea del marito di recarsi fin l\u00e0, dandogli del pazzo, ma in seguito si lasci\u00f2 convincere e, nell'estate del 2007, i due coniugi intrapresero un viaggio di quattro settimane, per portare il figlio a contatto con gli sciamani e con i cavalli,\nRaggiunsero la capitale della Mongolia, Ulaanbaatar e poi proseguirono a cavallo, carichi di bagagli, salviette usa e getta, pantaloni di ricambio, giocattoli; accompagnati da una troupe cinematografica, un pulmino, una cuoca, delle guide e alcuni traduttori, spostandosi da un guaritore all'altro e arrivando, dopo aver attraversato tutta la steppa, fino all'estremo nord, nel territorio del Popolo delle Renne, nella parte mongola della Siberia, a pi\u00f9 di 3000 metri di altitudine.\nPrimo incontro con gli sciamani.\nIl primo incontro con i riti magici avvenne lungo le sponde del fiume sacro Tuul, dove nove sciamani erano giunti da tutta la Mongolia per aiutare Rowan con le loro funzioni.\nOgnuno fece un suo rito, con musiche, danze, tamburi, ognuno dando consigli ai genitori, esprimendo il proprio giudizio sul bambino, la sua malattia e l'eventuale guarigione.\nStranamente il bambino, durante i vari rituali, alternava strilli (pochi) a momenti di pace, mostrando piuttosto una grande capacit\u00e0 di adattamento, senza essere troppo sconvolto n\u00e9 dalla presenza degli sciamani, n\u00e9 dai loro particolari costumi.\nA volte gli sciamani suonavano il tamburo a poca distanza dal suo viso o addirittura gli mettevano la testa sotto il tamburo stesso, battendoci sopra; a volte lo colpivano per sbaglio o gli afferravano gambe e braccia per soffiarci su: al contrario di quanto lo stesso Rupert avesse immaginato, per\u00f2, Rowan non si chiuse in s\u00e9 stesso per la paura, n\u00e9 inizi\u00f2 ad urlare, bens\u00ec rideva a crepapelle afferrando le maschere degli sciamani e divertendosi.\nIn quel contesto, avvenne anche un episodio che non era mai successo: Rowan si fece prendere in braccio da una sconosciuta, cosa che non avrebbe mai permesso prima.\nAl termine della lunga cerimonia, gli sciamani, parlando con Rupert, riferirono che i segni da parte dei Signori delle montagne erano stati tutti favorevoli: la pioggia immediatamente successiva ai riti era il primo indizio del fatto che gli dei avevano accettato che Rowan guarisse; inoltre, nessun animale aveva disturbato la funzione, n\u00e9 erano stati avvistati in cielo uccelli di cattivo auspicio.\nTutti i guaritori affermarono, infine, la necessit\u00e0 di ripetere la cerimonia almeno una volta l'anno, per tre anni, per conquistare la benevolenza del Padrone delle acque e opporsi allo spirito negativo, che, dicevano, guidava Rowan ed era il principale responsabile della sua malattia.\nInfine istruirono Rupert e Kristin sui riti che tutti insieme avrebbero dovuto svolgere finch\u00e9 fossero rimasti in Mongolia: il bambino doveva, ogni sera, essere lavato con vodka, latte ed erbe e asciugato con tovaglioli che poi sarebbero dovuti essere gettati verso Ovest; inoltre, anche loro stessi avrebbero dovuto lavarsi, per le tre sere successive, con un miscuglio di latte, vodka ed erbe, sempre gettando i panni umidi ad Ovest.\nQueste complicate istruzioni dovevano essere rigorosamente seguite.\nVerso il lago Sharga.\nUn lago molto lontano, il cui nome Sharga significa \" splendente\", era stato indicato loro, dagli abitanti del luogo e dalle guide, come una tappa fondamentale del viaggio, poich\u00e9 si diceva che le sue acque avessero degli enormi poteri e che, quindi, avrebbero apportato dei benefici a Rowan.\nLa sua lontananza, per\u00f2, li rendeva incerti sul da farsi: seguire le indicazioni e recarsi fin l\u00ec o dedicare pi\u00f9 tempo al viaggio verso il Popolo delle renne e dirigersi, dunque, direttamente verso i suoi pascoli estivi?\nFu chiesto di decidere a Rowan, che, senza esitazione, sentenzi\u00f2 che avrebbero prima raggiunto il lago e poi, successivamente, sarebbero giunti alla loro meta: la Siberia mongola.\nSi misero dunque in cammino diretti verso quelle acque, ma Rowan, inspiegabilmente, non voleva pi\u00f9 cavalcare, bens\u00ec spostarsi stando comodamente seduto sul pulmino e giocando con i suoi giocattoli, cosa che molto preoccup\u00f2 il padre Rupert, dato che il pulmino non avrebbe potuto accompagnarli per l'intero viaggio.\nDurante il tragitto incontrarono altri guaritori, che si occuparono di Rowan: dissero che il bambino sarebbe guarito e che un giorno avrebbe saputo cavalcare da solo, senza l'aiuto del padre. Gli fu addirittura regalato un cavallo.\nSi fermarono anche presso un monastero buddista, dove i monaci pregarono per il piccolo e per la sua guarigione.\nFinalmente arrivarono, con grande sollievo da parte di tutti, al lago, che era, in realt\u00e0, pi\u00f9 bello di quanto avessero immaginato: un luogo misterioso e affascinante, residuo di un vulcano esistito millenni prima.\nSulle rive del lago, centinaia di cavalli, di qualsiasi colore e dimensione, divisi in branchi, ciascuno dei quali guidato da uno stallone, brucavano l'erba. Nell'acqua vi erano grandi cigni bianchi e pesci, che, di tanto in tanto, fuoriuscivano dalla superficie per mangiare gli insetti, soprattutto mosche e zanzare, di cui l'aria era piena.\nPer giovarsi dei poteri terapeutici dell'acqua del lago bisognava immergervisi, ma Rupert e sua moglie Kristin temevano che Rowan si sarebbe rifiutato di farlo: in realt\u00e0 si accorsero, con grande sorpresa e stupore, che il figlio, giocando, vi era gi\u00e0 entrato spontaneamente dentro.\nSuccessivamente, a piedi, si misero in cammino per la sorgente guaritrice, non molto lontana da l\u00ec. Dopo circa un chilometro di strada, una volta giunti al fiume, scoprirono che le sorgenti erano pi\u00f9 di una: una per gli occhi, una per lo stomaco, una per il sistema nervoso, ognuna delle quali affollata da molte famiglie, arrivate fin l\u00ec per approfittare dei poteri ben\u00e8fici, che tradizionalmente venivano attribuiti all'acqua delle diverse sorgenti.\nRaggiunsero l'ultima: quella della mente. Rowan scoppi\u00f2 in uno dei suoi pianti accompagnato dalle solite urla, ma la madre riusc\u00ec ugualmente a gettargli sulla testa un bicchiere di quell'acqua.\nPrima di lasciare la zona del lago e riprendere il cammino verso il Popolo delle renne, Rupert e Kristin desideravano conoscere la storia del lago e sapere se davvero le sue acque fossero benevole. Un abitante del luogo raccont\u00f2 che su tale lago vi erano una storia vera e una leggenda: la storia riguardava il fatto che le sue acque erano estremamente utili nella cura delle malattie legate alla tiroide, mentre la leggenda riguardava i cavalli.\nI cavalli di quella zona erano i migliori e i pi\u00f9 pregiati di tutta la Mongolia, questo perch\u00e9, secondo l'antica credenza, i primi due cavalli scesero dal paradiso in un laghetto su una montagna, percorsero un fiume sotterraneo e emersero proprio dal lago Sharga; successivamente si accoppiarono e dettero vita al primo branco: da quel momento in poi, la razza equina si sarebbe diffusa in tutta la Mongolia e nel resto del mondo.\nCon la speranza che il forte legame con i cavalli fosse importante per Rowan e il suo processo di guarigione e che anche i poteri delle acque lo aiutassero, Rupert, assieme a tutto il gruppo, ripart\u00ec, a cavallo, per altri dieci giorni di viaggio, al termine dei quali avrebbero, finalmente, fatto conoscenza con il Popolo delle Renne.\nIl Popolo delle renne.\nDopo aver cavalcato a lungo, tra vari incidenti e difficolt\u00e0, mentre si trovavano a procedere in una valle fredda e ventosa, Rupert si accorse di alcune orme di cervo e renna sul sentiero: finalmente avevano raggiunto i pascoli estivi del Popolo delle renne.\nGi\u00e0 prima di giungere a destinazione, il bambino, che nel frattempo si era deciso a tornare di nuovo in sella, era eccitato all'idea di cavalcare, non pi\u00f9 un cavallo, bens\u00ec una renna: adesso, con una mandria davanti, non stava pi\u00f9 nella pelle.\nLe guide parlarono con lo sciamano del luogo, Ghoste, il pi\u00f9 potente della zona, spiegandogli chi fossero e il motivo per il quale si trovassero l\u00ec: il guaritore, dopo aver ascoltato la loro storia, accett\u00f2 di aiutare e guarire il bambino al prezzo di cinquecento dollari, che, disse, sarebbero serviti per pagare le due famiglie del posto e non lui stesso.\nSubito dopo, quando Rupert ebbe acconsentito a dargli la cifra da lui richiesta, l'uomo, sulla sessantina, comp\u00ec un piccolo rituale all'interno della sua tenda, utilizzando alcuni rametti bruciati che delicatamente sbatt\u00e9 pi\u00f9 volte su Rowan, sorprendentemente a suo agio in quel nuovo posto.\nLo sciamano si fece poi raccontare la loro storia in modo dettagliato, al termine della quale disse che quella notte si sarebbe messo in contatto con il Texas e con Betsy, la cavalla del loro vicino e che il giorno seguente i genitori gli avrebbero dovuto raccontare come Rowan avesse dormito durante le ore notturne. Quella notte il bambino si svegli\u00f2 improvvisamente urlando per qualche minuto, per poi tornare a dormire per quattordici ore consecutive, cosa che non era mai accaduta dal giorno della sua nascita.\nPer la funzione principale, che si sarebbe svolta il giorno successivo, fu sacrificata una renna, la cui carne fu consegnata a Rupert assieme ad una zuppa con il brodo, composta da tutti gli organi dell'animale e un po' delle sue feci che ciascuno, ma soprattutto Rowan, avrebbe dovuto mangiare.\nIl giorno della cerimonia ufficiale in onore del bambino, per la quale giunsero persone da tutte le zone circostanti, Rupert e sua moglie erano agitati e in pensiero, ma fiduciosi e curiosi di assistere all'ennesima funzione, mentre Rowan era eccitato e voglioso di rivedere Gosthe, per il quale sembrava nutrire simpatia.\nLo sciamano sedeva al centro della sua tenda con la nipote, che, prima di iniziare il rito, gli porse un manto decorato di nastrini, un copricapo e una maschera fatta di penne di falco.\nVestito come un uccello, l'anziano signore inizi\u00f2 a roteare, suonando il tamburo, mentre entrava in contatto con gli spiriti e raggiungeva lo stato di trance, abbandonando il mondo reale, sempre evitando istintivamente Rowan che si rotolava e di muoveva ai suoi piedi. In seguito offr\u00ec una ciotola di t\u00e8 di latte di renna al bambino, il quale, rifiutando l'offerta, con il braccio dette un colpo al recipiente, che cadde per\u00f2 perfettamente in piedi: questo era un simbolo positivo per il guaritore, come successivamente avrebbe confidato, parlando con i genitori. Ghoste porse poi il suo copricapo a Rowan che, orgoglioso, lo mise in testa, divertito e, voltandosi verso il padre, glielo porse, prima di restituirlo allo sciamano. Infine il guaritore torn\u00f2 in s\u00e9 e si tolse i vestiti.\nLa cerimonia dur\u00f2 poco, circa venti minuti e Rupert ne rimase alquanto deluso, poich\u00e9 si era immaginato tutt'altra cosa, non certo che fosse cos\u00ec semplice e breve.\nAl termine, Ghoste invit\u00f2 la famiglia Isaacson ad abbandonare la sua tenda, dal momento che vi erano rimasti troppi spiriti pericolosi per il bambino; consigli\u00f2 inoltre di abbandonare presto quel luogo dove si erano accampati e di tornare da lui il giorno successivo, prima della partenza, per delle brevi spiegazioni, dei chiarimenti e per i saluti.\nRupert e Kristin si recarono da lui per ringraziarlo della cerimonia e per informarsi su eventuali cose che spettasse loro fare, una volta tornati a casa.\nIl guaritore afferm\u00f2 che la funzione si era conclusa in modo positivo, che anche Rowan era disponibile a farsi aiutare nella guarigione, dal momento che non aveva rifiutato il copricapo quando lui glielo aveva porto. Il fatto poi che lo avesse passato al padre significava che lo indicava come il suo aiutante, come la figura che pi\u00f9 di tutte avrebbe dovuto aiutarlo a superare la malattia.\nRaccont\u00f2, inoltre, che lui stesso aveva sofferto degli stessi sintomi di Rowan, fino all'et\u00e0 di nove anni e disse loro che avrebbero dovuto ripetere una cerimonia con sciamani potenti, almeno una volta l'anno per altri tre anni, cio\u00e8 fino al compimento dei suoi nove anni d'et\u00e0.\nGosthe rassicur\u00f2 poi Rupert e Kristin sul fatto che Rowan sarebbe migliorato nei rapporti sociali, avrebbe abbandonato le crisi violente, le urla e avrebbe imparato a gestire i suoi bisogni fisiologici: tutto quanto a partire da quel giorno stesso.\nInfine disse che il destino di Rowan sarebbe stato quello di diventare uno sciamano e che i genitori non avrebbero dovuto intralciarlo nel suo futuro,\nDette loro tre pietre da mettere ogni sera sotto il cuscino di loro figlio alle quali avrebbero dovuto aggiungerne altre quattro prese dalla terra del Texas.\nDopo questo li conged\u00f2 e di nuovo li esort\u00f2 a non rimanere a lungo in quella zona, piena di spiriti non benevoli per Rowan e la sua guarigione.\nIn giornata, stupiti, ma speranzosi di vedere presto, se non tutti, almeno alcuni dei miglioramenti assicurati dallo sciamano, dopo aver fatto le valigie e caricato i cavalli, tutti quanti si rimisero in cammino.\nI primi miglioramenti.\nErano passate soltanto poche ore da quando era stata celebrata la funzione con lo sciamano del Popolo delle Renne e Rowan sembrava gi\u00e0 essersi quasi completamente trasformato: niente pi\u00f9 crisi, niente pi\u00f9 pianti, niente strilli e agitazioni.\nAnche le attese, per le quali fino a poco tempo prima avrebbe scatenato l'inferno, incapace di aspettare niente per pi\u00f9 di pochi minuti, adesso non provocavano nessuna reazione negativa in lui: aspettava tranquillamente, intrattendondosi con i suoi giocattoli.\nI suoi animaletti di \u201c Il Re Leone \u201c potevano adesso essere persi tranquillamente: non urlava se non ne trovava pi\u00f9 uno e cos\u00ec suo padre non era pi\u00f9 costretto a cercarli per ore.\nIn particolare avvenne una cosa davvero miracolosa: mentre si trovavano, sulla via di ritorno, presso le rive del fiume dove era avvenuto l'incontro iniziale con i nove sciamani, Rowan riusc\u00ec per la prima volta ad evitare l'incontinenza fisica, controllando i suoi bisogni e non sporcandosi i pantaloni, come aveva sempre fatto fino a quel momento.\nErano tutti sconvolti dalla rapidit\u00e0 con cui Rowan stava migliorando, ma i genitori temevano che ci sarebbe stata, da un momento all'altro, una ricaduta, come ne erano avvenute in passato e come altri genitori di bambini autistici avevano detto, avvertendoli: mai rallegrarsi troppo per i passi in avanti, poich\u00e9, quasi sempre, a questi, seguono delle tremende regressioni.\nDopo questo primo episodio, per\u00f2, \u201cincidenti\u201d di questo tipo non avvennero pi\u00f9: Rowan impar\u00f2 presto ad usare il vasino e successivamente il gabinetto, come un qualsiasi bambino \u201cnormale\u201d, con grande felicit\u00e0 e meraviglia da parte dei genitori.\nGhoste aveva detto che gi\u00e0 da quel giorno il bambino avrebbe perso i suoi tratti autistici pi\u00f9 negativi, quelli che pi\u00f9 innervosivano e stressavano i genitori e, contro ogni previsione, cos\u00ec era stato.\nIl ritorno a casa.\nPrima di abbandonare la Mongolia, Rupert si volle recare a Khustai luogo in cui si trovano a pascolare nella steppa i cavalli bradi, detti takhi, che sono originari della Mongolia e che inizialmente, si pensava fossero gli antenati dei cavalli addomesticati e di tutti i cavalli domestici.. Rupert voleva giungere fin l\u00ec per chiedere grazie agli animali per tutto ci\u00f2 che avevano fatto per loro.\nIn seguito, dopo aver rivolto le loro preghiere ai signori delle montagne e della terra, Kristin Rupert e Rowan presero l'aereo per Londra. \nQui si fermarono qualche giorno, prima di volare nuovamente in Texas.\nA Londra, quasi immediatamente, Rowan cominci\u00f2 ad assumere di nuovo i comportamenti autistici, comprese le violenti crisi di pianto: ebbe quindi quella regressione che Rupert si aspettava da un momento all'altro.\nPrima di abbandonare il Regno Unito, Kristin e Rupert, si recarono a Cambridge, per incontrare il dottor Simon Baron-Cohen, il massimo esperto di autismo in Gran Bretagna. Questo disse una cosa che rimase particolarmente impressa a Rupert, ovvero che in futuro, forse, l'autismo sar\u00e0 visto sempre meno come una malattia e sempre pi\u00f9 come un aspetto della personalit\u00e0, dell'io.\nFortunatamente, in Texas, le crisi di nervi che si erano verificate nella capitale inglese, non avvennero pi\u00f9: n\u00e9 i pianti, n\u00e9 l'ansia, n\u00e9 l'iperattivit\u00e0.\nA cinque anni Rowan leggeva come un bambino di sette e ben presto cominci\u00f2 a leggere da solo la sera prima di addormentarsi.\nInizi\u00f2 subito, una volta tornato a casa, a farsi degli amici e per la prima volta, per il suo sesto compleanno, gli fu organizzata una festa, con la cerchia di bambini che adesso erano suoi amici, di cui soltanto uno presentava tratti autistici.\nAnche l'incontro con Betsy, che tanto aveva spaventato Rupert, fu positivo: la cavalla salut\u00f2 il bambino con la stessa obbedienza di sempre e quasi subito ricominciarono a cavalcare tutti insieme, finch\u00e9 ben presto Rowan non inizi\u00f2 a farlo da solo, anche per due ore al giorno, proprio come avevano previsto i nomadi in Mongolia.\nCon i miglioramenti del figlio, anche i genitori riacquistarono la loro vita sentimentale essendo meno stressati e pi\u00f9 liberi, dal momento che adesso potevano tranquillamente assumere delle babysitter ed uscire la sera: non dovevano pi\u00f9 pensare soltanto a Rowan e alla sua malattia, ma avevano pi\u00f9 tempo da dedicare a loro stessi.\nAnche le loro sfere personali e lavorative iniziarono quindi a riemergere: Kristin, per esempio, inizi\u00f2 a scrivere un libro e poco dopo lo pubblic\u00f2; Rupert si mise in contatto con un addestratore dello high school dressage, una forma complessa di equitazione in cui il cavallo danza sotto il cavaliere e inizi\u00f2 ad allenarsi, arrivando ad un livello talmente alto di bravura da poter addirittura competere.\nRowan, come lo stesso Rupert ammette, dopo il viaggio in Mongolia non \u00e8 guarito, \u00e8 migliorato.\n\u00c8 ancora autistico sebbene sia stato liberato dagli aspetti pi\u00f9 negativi e inutili: la sua essenza non cambier\u00e0 mai e non \u00e8 nemmeno questo che i genitori vogliono.\nIl film.\nGi\u00e0 prima di partire per questa avventura Rupert aveva in mente di produrre, una volta tornato in Texas, un filmato-documentario che raccontasse l'esperienza dell'insolito viaggio: proprio per questo, infatti, si era fatto accompagnare, per tutto il mese di permanenza in Mongolia, da alcuni cameramen e tecnici del suono, che avrebbero dovuto filmare i momenti pi\u00f9 salienti e particolari delle quattro settimane.\nIl filmato, che rimuove alcune parti romantiche presenti invece nel libro, mostra l'enorme amore che un padre prova nei confronti del figlio in difficolt\u00e0.\nIl film ha l'intento di dar voce alle migliaia di persone che giornalmente lottano contro questa malattia, ancora poco conosciuta per la scienza e la medicina tradizionale e vuole lanciare un messaggio di speranza per tutti coloro che si trovano a dover fare i conti con un figlio autistico e con le sue esigenze.\nIl documentario, omonimo del libro, \u00e8 stato positivamente apprezzato in vari festival come ad esempio l'International Documentary Film Festival Amsterdam o il Sundance Film Festival 2009 poich\u00e9 mostra in modo diretto come, anche durante i momenti pi\u00f9 negativi della vita, l'amore sia in grado di trovare una via d'uscita, una fuga verso la felicit\u00e0 e la serenit\u00e0.\nIl team: Rowan Rupert (protagonista), Rupert Isaacson (produttore), Kristin Neff, Michel Orion Scott (direttore e cinematografo), Rita K. Sanders (editrice), Jeremy Bailey ( Seconda camera), Justin Hennard( tecnico del suono), Lily Haydn e Kim Carrol (musicisti)."}
{"id": "2956970", "revid": "28592", "url": "https://it.wikipedia.org/wiki?curid=2956970", "title": "Regno di Galizia\u2013Volinia", "text": ""}
{"id": "2956973", "revid": "1543377", "url": "https://it.wikipedia.org/wiki?curid=2956973", "title": "Castino", "text": "C\u00e0stino (\"Casto\" in piemontese) \u00e8 un comune italiano di 462 abitanti della provincia di Cuneo in Piemonte.\nGeografia fisica.\nIl comune \u00e8 su un crinale che domina e divide 2 vallate: della B\u00f2rmida di Millesimo e del Belbo.\nIl capoluogo di Castino si trova all'estremit\u00e0 del Comune: a sud dista appena 1\u00a0km dal territorio di Cortemilia, rinomato comune di origine medievale e capitale della nocciola; 500 metri dal territorio comunale di Rocchetta Belbo; 1\u00a0km dai territori dei comuni di Perletto e di V\u00e8sime (provincia di Asti).\nDista circa 2\u00a0km dal territorio di Cossano Belbo (frazione Scorrone), per\u00f2 senza confinarvi direttamente; fra i 2 comuni vi \u00e8 una propaggine del territorio comunale di Rocchetta Belbo.\nVerso ovest dista circa 3\u00a0km dal comune di Bosia e 4\u00a0km da Borgomale.\nA nord il comune di C\u00e0stino si estende verso Trezzo Tinella, Mango, Alba (senza confinare con quest'ultimo; fra essi si frappone una porzione di territorio di Borgomale).\nOrigini del nome.\nL'etimologia del nome C\u00e0stino non \u00e8 precisa. Ci sono 3 ipotesi in merito all'origine del suo nome:\na) \"Castus\", in italiano C\u00e0stino, il cognome di un funzionario romano.\nb) \"castrum\", ovvero \"castrinum\" (piccolo accampamento).\nc) \"Castaneum\", \"castagno\", per la presenza di castagneti, nell'antichit\u00e0.\nStoria.\nNel secolo scorso ha vissuto episodi della Resistenza durante la seconda guerra mondiale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castino sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nFrazioni.\nAlla destra del torrente Belbo troviamo:\nAlla sinistra troviamo:\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "2956979", "revid": "1522738", "url": "https://it.wikipedia.org/wiki?curid=2956979", "title": "Regno di Ungheria nel medioevo", "text": ""}
{"id": "2956980", "revid": "93556", "url": "https://it.wikipedia.org/wiki?curid=2956980", "title": "Alfredo Antonaros", "text": "Biografia.\nAntonaros, nato in Eritrea da una madre greco-eritrea e da padre italiano, visse in Italia dall'et\u00e0 di sei anni. Dopo la laurea a Bologna fu per molti anni direttore del Teatro Comunale di Imola e anche il pi\u00f9 giovane direttore di teatro in Italia. Cur\u00f2, accanto a Maurizio Scaparro, le prime tre edizioni del Carnevale di Venezia, e con Giorgio Gaslini tutte le edizioni di Europa Jazz Festival. Collabor\u00f2 per molti anni ai progetti di Roberto Roversi. Dal 2000 si occup\u00f2 di comunicazione televisiva. Collabor\u00f2 sin dall'apertura al canale televisivo Raisat Gambero Rosso Channel. Fu, nel 1984, uno dei primi narratori italiani a porre nei suoi romanzi, editi da Feltrinelli, il tema dell'esilio, dello sradicamento e dell'esperienza dell'emigrazione.\nCome saggista si occup\u00f2 dell'evoluzione sociale e culturale del cibo e dell'alimentazione. Tra i suoi scritti, la \"Storia universale del vino\" (Pendragon) e una storia della moneta italiana dalla prima lira all'euro (Pendragon). Affianc\u00f2 Alba Morino in gran parte dei suoi progetti culturali per NR.\nFu autore di romanzi e di alcune drammaturgie, tra cui la riduzione di \"Brancaleone\", prodotto nel 1998 dal Teatro Stabile delle Marche e di \"Balkanica\", testo dello spettacolo vincitore del Festival Internazionale \"Correnti del Mediterraneo\" di Lugano nell'ottobre 1994. Fu autore di alcune sceneggiature cinematografiche tra cui \"Il concerto\", regia di Raffaele Rago, film realizzato con la partecipazione del regista Emir Kusturica, prodotto nel 2000. Sino al 2009 \u00e8 stato autore e conduttore di Raisat Gambero Rosso Channel. Tra le decine di programmi realizzati per Gambero Rosso, venti puntate de \"Il Pappafreud\" condotto con Ottavio Rosati sulla psicoanalisi del cibo e delle abitudini alimentari e nel 2006 una riduzione in chiave eno-gastronomica del \"Canto di Natale\" di Dickens per la prima volta in chiave di socioplay.. Insieme ad altri ha curato vari programmi televisivi e radiofonici della Rai, come ad esempio \"Andando a cena\"."}
{"id": "2956981", "revid": "21880", "url": "https://it.wikipedia.org/wiki?curid=2956981", "title": "Posidonion oceanicae", "text": ""}
{"id": "2956991", "revid": "1226", "url": "https://it.wikipedia.org/wiki?curid=2956991", "title": "Francesco Saverio La Polla", "text": ""}
{"id": "2956998", "revid": "833352", "url": "https://it.wikipedia.org/wiki?curid=2956998", "title": "Giuseppe Boccaccio", "text": "Biografia.\nDimostr\u00f2 fin da bambino notevole attitudine al disegno, suscitando l'interesse del duca Ferdinando I di Parma, che volle aiutarlo nello studio della pittura. Ferdinando per\u00f2 mor\u00ec nel 1802, e fu Salvatore Balzari a farlo continuare negli studi. Nel 1814, dopo tre anni di servizio sotto le armi, spos\u00f2 Maddalena Guatteri, dalla quale ebbe due figli che si dedicarono alla musica: Luigi e Giulio. Il Boccaccio divenne un noto pittore paesaggista e nel 1817 l'Accademia di Belle Arti di Parma lo nomin\u00f2 accademico d'onore. Per ragioni economiche si rivolse anche alla scenografia, eseguendo vari lavori per teatri di privati e di collegi.\nNel 1819 la duchessa Maria Luisa d\u2019Austria lo scelse come suo maestro di pittura e lo nomin\u00f2 scenografo del Teatro Ducale di Parma. Il Boccaccio segu\u00ec la sua protettrice nei suoi numerosi viaggi: in Austria (nel 1820 fu a Vienna), in Italia (nel 1830 fu a Roma), in Svizzera e in Germania. Esegu\u00ec per la sua allieva numerosi dipinti, in particolare acquerelli, alcuni dei quali sono conservati nella Biblioteca Palatina di Parma.\nNel 1821 il Boccaccio fu nominato dall'Accademia di Belle Arti professore per l'insegnamento di paesaggio. Scelse spesso come soggetti fiori e paesaggi, a volte con figurette romantiche secondo il gusto dell'epoca. Anche come scenografo scelse esclusivamente soggetti paesaggistici. I suoi primi lavori in questo campo furono nella stagione 1819-1820 del Teatro Ducale di Parma, per le opere \"I Pretendenti delusi\" di Giuseppe Mosca e \"La gazza ladra\" di Gioacchino Rossini. Nel 1821 dipinse il sipario del Teatro Regio e continu\u00f2 a lavorarvi fino alla stagione 1826-1827. Nel 1825 ne restaur\u00f2 la sala, in occasione della visita di Francesco I d\u2019Austria e di Francesco I delle Due Sicilie.\nQuando venne inaugurato il nuovo Teatro Regio esegu\u00ec le scenografie per le opere e i balletti, in collaborazione con Giuseppe Giorgi e Pietro Piazza. Oltre che a Parma, lavor\u00f2 come scenografo a Piacenza (1840, Teatro Comunale), a Reggio Emilia (1840-1841), a Casalmaggiore (1841, Teatro Comunale), a Genova, a Brescia e specialmente al Teatro alla Scala di Milano (1843-1846). Alla Scala esegu\u00ec le scenografie di paesaggio delle opere \"Elena da Feltre\" e \"Lucia di Lammermoor\".\nAlla Galleria nazionale di Parma sono conservati due paesaggi del Boccaccio. Due grandi tele con cavalli sono presso l'Istituto d'Arte. Nel Museo Glauco Lombardi di Parma \u00e8 conservato l'acquerello \"Veduta di Velleia\" (catalogo, p.\u00a027). Altre opere si conservano in collezioni private della stessa citt\u00e0.\nGiuseppe Boccaccio fu considerato dai contemporanei uno dei migliori scenografi e un importante maestro della nuova generazione. Alla sua scuola di pittura si formarono Luigi Marchesi, Alberto Pasini, Giuseppe Drugman, Giacomo Giacopelli, Giuseppe Alinovi, Erminio Fanti e Pasquale Domenico Cambiaso.\nA Parma gli \u00e8 intitolata una strada dell'Oltretorrente che collega via Savani con via Lanfranco."}
{"id": "2957002", "revid": "729019", "url": "https://it.wikipedia.org/wiki?curid=2957002", "title": "Steve Windom", "text": "Fu il vice governatore dell'Alabama di Don Siegelman dal 1999 al 2003."}
{"id": "2957005", "revid": "287204", "url": "https://it.wikipedia.org/wiki?curid=2957005", "title": "San Diego Open 1990", "text": "Il San Diego Open 1990 \u00e8 stato un torneo di tennis giocato sul cemento. \n\u00c8 stata la 12\u00aa edizione del torneo di San Diego, che fa parte della categoria Tier III nell'ambito del WTA Tour 1990\nSi \u00e8 giocato a San Diego negli USA dal 6 al 12 agosto 1990.\nCampionesse.\nSingolare.\n Steffi Graf ha battuto in finale Manuela Maleeva-Fragni\u00e8re, 6\u20133, 6\u20132\nDoppio.\n Patty Fendick / Zina Garrison hanno battuto in finale Elise Burgin / Rosalyn Fairbank-Nideffer, 6\u20134, 7\u20136(5)"}
{"id": "2957006", "revid": "6923", "url": "https://it.wikipedia.org/wiki?curid=2957006", "title": "Lago Trasimeno", "text": "Il lago Trasimeno \u00e8 un lago tettonico della provincia di Perugia, nella regione Umbria, ha una superficie di 128\u00a0km\u00b2, il pi\u00f9 esteso lago dell'Italia centrale, quarto tra i laghi d'Italia subito dopo il lago di Como; tale estensione si affianca per\u00f2 ad una scarsa profondit\u00e0 (media 4,3\u00a0m, massima 6\u00a0m), che lo fa classificare come un lago di tipo laminare.\nEtimologia.\n\u00c8 discussa l'origine della denominazione \"Trasimeno\", rispetto alla quale esistevano almeno tre ipotesi.\nLa pi\u00f9 fantasiosa - nota come la leggenda del Trasimeno - narra dell'omonimo principe annegato per esser stato tratto in inganno dalla ninfa Agilla e dal quale il nome del lago, appunto, deriverebbe.\nPi\u00f9 sostenibile era l'ipotesi che il Trasimeno tragga la sua denominazione dal composto di \"trans Imenus\", \"oltre l'Imeno\" (o \"Menio\") dal nome del piccolo colle che, venendo da nord, si apre mostrando il lago prima invisibile. Ma la pi\u00f9 accreditata rimaneva la teoria relativa all'espressione \"trans minus vide laco\", ossia \"tra i monti vedrete il lago\" o pi\u00f9 probabilmente \"attraverso il colle piccolo vedi il lago\", in uso per orientare i forestieri, perlopi\u00f9 provenienti da Firenze, intenti a raggiungere la citt\u00e0 di Perugia.\nTutte queste teorie sono state messe di nuovo in discussione dal ritrovamento della Tabula cortonensis, manufatto bronzeo etrusco dell'inizio del secondo secolo a.C., sulla quale \u00e8 riportato il nome etrusco del lago, Tarminass, di chiara somiglianza con la forma latina, ad evidenza della probabile origine etrusca del toponimo, vista la localizzazione geografica del lago in piena Etruria.\nStoria.\nLa zona era abitata sin dall'epoca preistorica, come testimoniano i ritrovamenti oggi conservati nel Museo archeologico nazionale dell'Umbria. Nel 217 a.C. sulle rive del lago ebbe luogo la battaglia del Lago Trasimeno, che vide le forze cartaginesi di Annibale sconfiggere le legioni romane del console Gaio Flaminio.\nNel 1422 Braccio da Montone, signore di Perugia, a causa dell'impaludamento della Val di Chiana e di riflesso dell'emissario naturale del lago, il Rio dell'Anguillara affluente del Clanis, fece realizzare un emissario artificiale, per una lunghezza complessiva di circa 1\u00a0km che si collegava al torrente Caina sviluppato quasi interamente in galleria sotto la collina di San Savino. Tale opera non fu per\u00f2 risolutiva dei problemi al punto che anche Leonardo da Vinci studi\u00f2 un ingegnoso emissario idraulico, mai messo in opera, per regolare i flussi in eccesso del Trasimeno e consentire la navigazione con le citt\u00e0 di Arezzo, Firenze e Pisa. Nella seconda met\u00e0 del XVI secolo papa Sisto V decise di deviare gli unici immissari naturali del Trasimeno, il Rigo Maggiore e la Tresa, verso il lago di Chiusi. Tra XVIII e XIX secolo si tent\u00f2 un'ulteriore riduzione del bacino imbrifero (si parl\u00f2 addirittura di prosciugamento) ma non vennero poi operati interventi.\nDopo anni di dure battaglie con il demanio e gli speculatori, tra il 1896 ed il 1898 il Consorzio di Bonifica presieduto da Guido Pompilj riusc\u00ec a realizzare un nuovo emissario, parallelo a quello del XV secolo, per una lunghezza di 7\u00a0km ed una portata di 12 m\u00b3/s. Scongiurato cos\u00ec il disseccamento artificiale (per il quale era gi\u00e0 stata rilasciata la concessione reale) e risolto il problema delle inondazioni e della conseguente malaria, tra gli anni quaranta e gli anni cinquanta del XX secolo, a causa del ricorso intenso all'abbassamento della soglia del nuovo emissario in favore dei potenti proprietari terrieri, si dovette far fronte ad una crisi idrica: il Trasimeno corse addirittura un serio rischio di prosciugamento, con una profondit\u00e0 massima ridottasi a 2,93 metri alla fine degli anni cinquanta. Nel 1952 vennero quindi reintrodotti gli immissari naturali Rio Maggiore e Tresa, deviati nel XVI secolo, ed il recupero avvenne a partire dal 1958.\nRecentemente, il lago Trasimeno \u00e8 entrato in una nuova crisi idrica: la sua profondit\u00e0 massima attualmente \u00e8 di 4,30 metri, ma tra il 2007 e il 2008 \u00e8 calato di 78 centimetri. Grazie alle abbondanti precipitazioni dell'ottobre 2011 e marzo 2012 il livello del lago \u00e8 notevolmente cresciuto (oltre un metro) ed ha raggiunto i meno 40\u00a0cm rispetto allo zero idrometrico posto a 257,33 s.l.m. La piovosit\u00e0 della primavera 2013 ha consentito al bacino umbro di raggiungere i meno 29\u00a0cm, un livello record che secondo i tecnici della provincia di Perugia non si registrava da almeno venti anni. Nel febbraio 2014 il Trasimeno ha raggiunto di nuovo, dopo 25 anni, lo zero idrometrico. Proprio nella primavera 2014 sono state riaperte le paratoie dell'emissario artificiale di San Savino (circa 20.000.000 m\u00b3 d'acqua andati via per rimettere il lago sotto il livello di guardia). Questo fenomeno \u00e8 stato rilevato fino a Marsciano, attraverso il Nestore, e molti abitanti del luogo non riuscivano a capire come mai il livello del fiume fosse cos\u00ec elevato, senza avere le acque torbide.\nDal 2006 il lago Trasimeno fa parte dell'associazione internazionale \"Living Lakes\". Le colline attorno al lago sono zona di produzione del vino detto dei Colli del Trasimeno. Il Festival Trasimeno Blues, uno dei pi\u00f9 importanti festival europei di musica Blues, si svolge ogni anno, dal 1996, a fine luglio, attirando numerosi turisti e appassionati, grazie ad una programmazione artistica di livello internazionale e ad una formula che consente agli spettatori di scoprire le bellezze artistiche e naturalistiche del territorio.\nDescrizione.\nGeologia e idrologia.\nLa campagna circostante il lago Trasimeno si presenta come un anfiteatro collinare che ne incornicia la superficie (128\u00a0km\u00b2, il lago pi\u00f9 esteso dell'Italia peninsulare, e vincolato come Parco Regionale). La costa occidentale si allunga in una fascia pianeggiante aperta verso la Val di Chiana. La parte nord-ovest del territorio del Trasimeno segna la zona di confine tra la provincia di Perugia, di cui il lago \u00e8 integralmente parte, con le limitrofe province di Siena e Arezzo.\nL'origine del bacino lacustre \u00e8 legata a fenomeni tettonici concomitanti alle fasi finali dell'orogenesi appenninica. Il lago \u00e8 interamente compreso nel \"Comprensorio del Trasimeno\" della provincia di Perugia ed \u00e8 sprovvisto di un emissario naturale. L'emissario artificiale del Trasimeno fa confluire eventuali acque in eccesso nel fiume Nestore, attraverso il torrente Caina. Il Nestore a sua volta si getta nel Tevere. Il lago \u00e8 alimentato principalmente dalle piogge e dai torrenti Rigo Maggiore, Tresa, Moiano e Maranzano, che confluiscono nell'immissario artificiale dell'Anguillara. Paganico e Pescia sono i due torrenti immissari naturali del Trasimeno.\nIsole.\nNel lago Trasimeno sono presenti tre isole ovvero, in ordine di grandezza, la Polvese, la Maggiore e la Minore.\nNei Fioretti di San Francesco \u00e8 riportato l'episodio in cui il Santo soggiorna su un'isola del lago di Perugia per trascorrere qui la Quaresima, trovando ricovero in una siepe e cibandosi di mezza pagnotta soltanto per tutti i 40 giorni. Nella stessa isola si riporta che in seguito verranno edificate alcune case e successivamente un castello.\nAmbiente naturale.\nFauna.\nTra i mammiferi, oltre ai tipici mammiferi della zona come la volpe, l'istrice e il cinghiale, \u00e8 presente anche il toporagno.\nPer quanto riguarda la fauna aviaria, si registrano delle variazioni stagionali delle specie presenti dovute alle migrazioni. Si possono comunque trovare svassi maggiori, cormorani, folaghe, moriglioni, fischioni, aironi e germani reali oltre naturalmente ai gabbiani.\nIttiofauna.\nRicca \u00e8 la fauna ittica di questo bacino lacustre: le specie presenti sono 18, ma solo 5 di esse sono specie indigene non immesse dall'uomo. Tali specie comprendono lucci, carpe , tinche, cavedani, carassi (infestanti), alborelle, scardole, persici reali , anguille, persici trota (infestanti), gambusie (infestanti), ghiozzetti cenerini , ghiozzetti di laguna . Tra le specie estinte si ricorda la laschetta o rovella (Rutilus rubilio), un tempo abbondante nel lago e scomparso negli anni cinquanta per la concorrenza effettuata dal traslocato triotto, di provenienza padana.\nDa poco pi\u00f9 di un decennio il lago Trasimeno ha subito un forte inquinamento di tipo ambientale con l'introduzione di specie di pesci alieni come il pesce gatto, il pesce rosso, il triotto, la pseudorasbora, il gambero rosso della Louisiana \u00e8 soprattutto il carassio. Queste nuove specie esotiche sono entrate in concorrenza con le altre specie che popolano il lago Trasimeno riducendone drasticamente le quantit\u00e0 e compromettendone la sopravvivenza.\nErpetofauna.\nUn monitoraggio dell'area effettuato tra il 2002 e il 2005 ha consentito di censire 7 specie di anfibi: \"Triturus carnifex\", \"Triturus vulgaris meridionalis\",\n\"Hyla intermedia\", \"Bufo bufo\", \"Rana bergeri\", \"Rana hispanica\", \"Rana dalmatina\" e 9 specie di rettili: \"Testudo hermanni\", \"Trachemys scripta\", \"Lacerta bilineata\", \"Podarcis muralis\", \"Podarcis sicula\", \"Hierophis viridiflavus\", \"Zamenis longissimus\", \"Natrix natrix\" e \"Natrix tessellata\".\nLocalit\u00e0.\nSi affacciano sulle rive del lago:\nFanno parte del Comprensorio del Lago Trasimeno:"}
{"id": "2957016", "revid": "1543377", "url": "https://it.wikipedia.org/wiki?curid=2957016", "title": "WTA Tour Championships 1990", "text": "Il WTA Tour Championships 1990 \u00e8 stato un torneo di tennis femminile che si \u00e8 giocato al Madison Square Garden di New York negli USA dal 12 al 18 novembre su campi in sintetico indoor. \u00c8 stata la 19\u00aa edizione del torneo di fine anno di singolare, la 15a del torneo di doppio.\nCampionesse.\nSingolare.\n Monica Seles ha battuto in finale Gabriela Sabatini, 6\u20134, 5\u20137, 3\u20136, 6\u20134, 6\u20132\nDoppio.\n Kathy Jordan / Elizabeth Sayers hanno battuto in finale Mercedes Paz / Arantxa S\u00e1nchez Vicario, 7\u20136(4), 6\u20134"}
{"id": "2957021", "revid": "462766", "url": "https://it.wikipedia.org/wiki?curid=2957021", "title": "Stato di salute di Johnson", "text": ""}
{"id": "2957023", "revid": "11959", "url": "https://it.wikipedia.org/wiki?curid=2957023", "title": "Cornalina", "text": ""}
{"id": "2957024", "revid": "287204", "url": "https://it.wikipedia.org/wiki?curid=2957024", "title": "WTA Tour Championships 1990 - Singolare", "text": "Il singolare del WTA Tour Championships 1990 \u00e8 stato un torneo di tennis facente parte del WTA Tour 1990.\nSteffi Graf era la detentrice del titolo, ma ha perso in semifinale contro Gabriela Sabatini.\nMonica Seles ha battuto in finale Gabriela Sabatini 6\u20134, 5\u20137, 3\u20136, 6\u20134, 6\u20132\nTeste di serie.\n\"Note\""}
{"id": "2957028", "revid": "767487", "url": "https://it.wikipedia.org/wiki?curid=2957028", "title": "Friends with Money", "text": "Friends with Money \u00e8 un film del 2006 scritto e diretto da Nicole Holofcener. Ha inaugurato il 2006 Sundance Film Festival il 19 gennaio 2006 ed \u00e8 stato distribuito nel Nord America, in edizione limitata, il 7 aprile 2006.\nTrama.\nOlivia, Franny, Christine e Jane sono quattro amiche sulla quarantina. Olivia \u00e8 la sola delle quattro a non essere sposata e ad avere difficolt\u00e0 economiche, tanto che si guadagna da vivere lavorando come donna di servizio, Franny \u00e8 una casalinga con grandi disponibilit\u00e0 finanziarie, Christine una sceneggiatrice televisiva di successo e Jane una disegnatrice di moda.\nOlivia ha difficolt\u00e0 ad instaurare legami sentimentali stabili e a trovare un lavoro che non sia precario; inoltre la disparit\u00e0 fra la sua condizione finanziaria e quella delle amiche, tutte e tre facoltose, crea, talvolta (soprattutto a loro), qualche imbarazzo. Anche Franny, Christine e Jane, pur non avendo problemi economici, devono affrontare problemi esistenziali piuttosto seri: il matrimonio di Christine, infatti, sta naufragando perch\u00e9 lei e il marito non riescono pi\u00f9 a comunicare in modo efficace e Jane \u00e8 sempre pi\u00f9 acida e sgradevole per l'avvicinarsi della menopausa e per l'ambiguit\u00e0 sessuale del marito.\nProduzione.\nIl film \u00e8 stato prodotto dalla This Is That Productions. Gli effetti visivi sono stati creati dalla Buzz Image Group con il supporto della Hatch Production. La colonna sonora \u00e8 a opera della Rykodisc; la Falco Ink. si \u00e8 invece occupata della pubblicit\u00e0, mentre le attrezzature per l'illuminazione sono della Leonetti Sight &amp; Sound. La Alex Gourmet Catering ha organizzato il catering e la Pacific Title ha ideato il titolo. Le scene sono state girate dal 3 gennaio 2005 principalmente a Los Angeles e a Santa Monica (nello stato della California), ma anche a New York. Il budget ammonta a circa $ 6.500.000.\nDistribuzione.\nLa pellicola \u00e8 stata distribuita negli Stati Uniti il 21 aprile 2006 (in versione estesa, non limitata) dalla Sony Pictures Classics; nel Regno Unito il 26 maggio; in Italia l'8 settembre e in Argentina il 12 ottobre dalla Columbia TriStar Films de Argentina con il nome \"Amigos con dinero\". In Finlandia \u00e8 stata distribuita il 2 giugno dalla FS Film Oy come \"Rakkaat rikkaat yst\u00e4v\u00e4t\" e in Canada il 7 aprile dalla Mongrel Media.\nDivieto.\nIl film \u00e8 stato vietato ai minori di 11 anni in Finlandia; ai minori di 12 in Portogallo; 13 in Argentina e Sudafrica; 14 in Brasile e Canada; 15 nel Regno Unito, Corea del Sud e Irlanda. Negli Stati Uniti \u00e8 stato invece valutato \"R\" (restricted) dalla Motion Picture Association of America, ovvero vietato ai minori di 17 anni non accompagnati dai genitori, mentre a Singapore \u00e8 stato vietato ai minori di 18 anni.\nAccoglienza.\nLa pellicola in patria nel primo week-end di apertura guadagna $ 589.332. In tutto negli States incassa $ 13.367.101 e \u00a3 288.260 nel Regno Unito. Su IMDb ottiene un punteggio di 5.9/10, mentre su MYmovies 2.26/5."}
{"id": "2957029", "revid": "1543377", "url": "https://it.wikipedia.org/wiki?curid=2957029", "title": "Meglio che niente", "text": "Meglio che niente \u00e8 un singolo scritto ed interpretato dal cantautore romano Pino Marino contenuto nell'album di esordio \"Dispari\".\nIl brano \u00e8 stato cantato insieme a Fabrizio Bentivoglio."}
{"id": "2957036", "revid": "767487", "url": "https://it.wikipedia.org/wiki?curid=2957036", "title": "Torino nera", "text": "Torino nera \u00e8 un film del 1972 diretto da Carlo Lizzani.\nTrama.\nDurante una partita di calcio del Torino viene ucciso Vito Santoro con un colpo di pistola che risulta appartenere a Rosario Rao, un muratore meridionale di animo onesto e giusto nonch\u00e9 collega di lavoro dell'ucciso. Trovandosi anche lui allo stadio viene accusato e arrestato per l'omicidio, dato che in passato aveva avuto dei dissapori con la vittima perch\u00e9 non tollerava il suo atteggiamento di tracotanza verso i pi\u00f9 deboli.\nDopo tre anni di carcere scontati ingiustamente i due figli minorenni di Rosario, Mino e Raffaele, con l'aiuto dell'amico avvocato Mancuso decidono di mettersi a cercare le prove dell'innocenza del padre. Quest'attivit\u00e0 di ricerca innesca una spirale di violenza da parte dei personaggi che hanno incastrato Rao. Due dei falsi testimoni vengono infatti uccisi (uno in un incidente stradale simulato, l'altro mentre si trova in agonia all'ospedale) cos\u00ec come la prostituta Nascarella, fidanzata di Santoro, la quale muore in circostanze misteriose (ufficialmente suicida) forse perch\u00e9 in casa sua teneva una fotografia della scena dell'assassinio allo stadio scattata dal fotografo Cammarata.\nAlla fine delle sue indagini Mino ottiene la confessione da parte di uno dei partecipanti al delitto e quindi emerge finalmente la verit\u00e0. Il costruttore edile colluso con la mafia Fridda, siciliano emigrato con successo a Torino, aveva deciso di assassinare il suo sottoposto Santoro perch\u00e9 i suoi metodi troppo brutali lo avevano fatto diventare un personaggio \"scomodo\" e inviso agli altri dipendenti. Fridda voleva allo stesso tempo togliersi di mezzo anche Rosario Rao, dato che quest'ultimo, con il suo attivismo sindacale, rischiava di destabilizzargli l'azienda e di fargli rivoltare contro gli operai. Gli uomini di Fridda si mettono allora alla caccia di Mino e della registrazione della confessione; li trovano entrambi e il sicario Mascara picchia Mino riducendolo in fin di vita. Rosario Rao nel frattempo, ottenuto un permesso speciale per uscire dal carcere e far visita al figlio, elude la sorveglianza e va a uccidere Mascara e Fridda, dopodich\u00e9 si costituisce.\nProduzione.\nRiprese.\nIl film \u00e8 stato girato a Torino; tra i luoghi visibili nel film, la Cascina Fossata di Borgata Vittoria.\nDistribuzione.\nDistribuito nei cinema italiani il 25 settembre 1972, \"Torino nera\" ha incassato complessivamente 858.820.000 lire dell'epoca.\nIn Francia \u00e8 uscito il 28 novembre 1973 col titolo \"La vengeance du sicilien\"."}
{"id": "2957038", "revid": "486946", "url": "https://it.wikipedia.org/wiki?curid=2957038", "title": "Azienda Consortile Trasporti Laziali", "text": ""}
{"id": "2957043", "revid": "287204", "url": "https://it.wikipedia.org/wiki?curid=2957043", "title": "Ausias March", "text": ""}
{"id": "2957050", "revid": "32204086", "url": "https://it.wikipedia.org/wiki?curid=2957050", "title": "Posadniki", "text": ""}
{"id": "2957053", "revid": "1543377", "url": "https://it.wikipedia.org/wiki?curid=2957053", "title": "Fucile anti-materiale", "text": "Un fucile antimateriale (in inglese anti-materiel rifle) \u00e8 un tipo di fucile ideato per arrecare danno a equipaggiamento militare, invece che direttamente ad altri combattenti.\nL'uso di questi fucili \u00e8 chiamato Hard Target Interdiction (HTI) dalle forze armate degli Stati Uniti.\nI fucili antimateriale sono simili in forma e aspetto ai moderni fucili di precisione, e possono essere usati in quel ruolo, anche se usano cartucce pi\u00f9 potenti. Di solito sono incamerate in calibri quale il 12,7 \u00d7 99 mm NATO (.50 BMG), 12,7 \u00d7 108 mm russo, 14,5 \u00d7 114 mm russo e vari 20 mm. Le cartucce di queste dimensioni, oltre a dare la necessaria potenza e gittata, sono anche utili per dotare il proiettile di varie testate, per esempio renderle esplosive, perforanti, incendiarie o una combinazione di queste, ad esempio nel proiettile Raufoss Mk 211.\nA causa del notevole peso e ingombro del fucile antimateriale e del suo equipaggiamento associato, \u00e8 necessario che i tiratori scelti agiscano in squadre di 2, 3 o pi\u00f9 persone. Il rinculo generato dai colpi rende necessario sparare da posizione prona. Per usarli il pi\u00f9 efficientemente possibile, sono dotati di bipiede o monopiede e di freno di bocca.\nLe origini di queste armi data alla prima guerra mondiale, durante la quale furono impiegati i primi fucili anticarro. Seppure i carri armati e altri veicoli corazzati siano ormai imperforabili da questo tipo di armi, i fucili antimateriale rimangono efficaci contro veicoli poco corazzati. Possono anche essere usati contro velivoli stazionari, piccole navi, attrezzatura da comunicazione, radar, armi operate da equipaggi e bersagli simili. Il valore di queste armi sta nel poter colpire e distruggere con precisione equipaggiamento nemico a distanza a un costo relativamente basso.\nPossono anche essere usati in un ruolo non offensivo per distruggere in sicurezza esplosivi."}
{"id": "2957060", "revid": "28592", "url": "https://it.wikipedia.org/wiki?curid=2957060", "title": "Principe di Kiev", "text": ""}
{"id": "2957061", "revid": "1543377", "url": "https://it.wikipedia.org/wiki?curid=2957061", "title": "Moneta alternativa", "text": "Con il termine moneta alternativa si definiscono diversi tipi di moneta o mezzi di scambio e credito che possono servire per lo scambio solidale o mutuale di beni e attivit\u00e0 tra i membri di una comunit\u00e0, e che tendono a porsi fuori delle logiche dei \"circuiti monetari ufficiali\", vigenti legalmente all'interno di un dato territorio.\nPer indicare gli strumenti di credito monetari diversi dalle monete ufficiali sono stai impiegati diversi nomi, come appunto il termine \"monete alternative\" (M. Kennedy, 1995), \"monete parallele\" (Blanc, 1998), \"monete complementari\" (Lietaer, 2001), \"monete locali\" (Norh, 2010).\nE solitamente la preferenza di un termine denota la preferenza di obiettivi e finalit\u00e0 specifiche, che sono riconducibili ai diversi tipi di monete non ufficiali. \nTermini e finalit\u00e0.\nSecondo alcuni ricercatori e attivisti l'impiego del termine \"monete alternative\" serve a porre in contrapposizione i sistemi di credito comunitari, generalmente ispirati da principi di equit\u00e0, solidariet\u00e0, e cura delle relazioni di comunit\u00e0 sul piano territoriale locale, rispetto ai sistemi monetari ufficiali, costituiti al livello statale, e che risultano generalmente legati alle logiche ed alle dinamiche di \"valorizzazione\" o crescita economica capitalistica, competitiva e tendente allo sfruttamento di ogni risorsa impiegata. \nIl termine monete complementari viene usato invece in prevalenza per indicare la posizione di complementarit\u00e0 o di supporto degli strumenti monetari non ufficiali rispetto alle monete ufficiali, ed anche rispetto alle finalit\u00e0 della crescita economica. \u00c8 stato rilevato per\u00f2 che le stesse monete complementari, o a prevalenti fini economici, vengono ad assumere la caratteristica di \"alternativa\", pi\u00f9 o meno parziale, rispetto ai sistemi monetari ufficiali, a corso legale, in quanto anche l'uso di una moneta \"complementare\" tende a ridurre di fatto l'uso delle monete ufficiali. In pi\u00f9, ogni moneta o strumento monetario non ufficiale tende a presentarsi e pu\u00f2 essere usato solo in alternativa rispetto agli altri tipi di monete non ufficiali. \nIn questo senso il termine \"monete alternative\" potrebbe essere impiegato per indicare adeguatamente, e nel loro complesso, tutti i diversi tipi di monete diverse dalle monete ufficiali, a prescindere dalle loro finalit\u00e0 o dal loro porsi in alternativa o in posizione di complementarit\u00e0 rispetto ai sistemi economici esistenti, di tipo capitalistico. Il termine monete complementari non potrebbe essere impiegato invece per designare strumenti di scambio e credito con finalit\u00e0 di tipo comunitario e solidale, sostanzialmente diverse rispetto alle finalit\u00e0 non solo del profitto ma anche della crescita economica (Blanc, 2011), come ad esempio nel caso delle banche del tempo.\nL'atteggiamento degli stati e il mutamento dei modelli di sviluppo.\n\u00c8 anche per la sua natura implicitamente \"alternativa\" che ogni forma di moneta non ufficiale dotata di un proprio valore tende ad essere ostacolata o bandita dagli organi statali, come \u00e8 accaduto in passato in Italia, principalmente per salvaguardare il monopolio che apparati statuali o di natura pubblica detengono nella creazione di moneta.\nIn questi ultimi anni per\u00f2 gli organi di governo dell'Unione Europea si sono dimostrati pi\u00f9 tolleranti ed hanno anche sostenuto alcune iniziative in diversi paesi europei, volte a sperimentare strumenti monetari alternativi a sostegno dello sviluppo locale e per affrontare meglio la crisi economica del piccolo commercio e delle piccole imprese. \nSi sono sperimentati in particolare strumenti di scambio e credito propriamente non monetari, come dei buoni spesa, o token, e dei crediti di diverso tipo, usati da amministrazioni comunali per fini di 'assistenza sociale, ma anche per compensare attivit\u00e0 di volontariato nei servizi pubblici o per incentivare buone pratiche, di riciclo, di riduzione dell'uso dell'auto in citt\u00e0 ecc.\nAnche in Italia \u00e8 stato varato un provvedimento che pu\u00f2 essere fatto rientrare nel variegato filone degli strumenti si scambio non monetari, definito baratto amministrativo o fiscale. Il baratto amministrativo prevede la possibilit\u00e0 di pagare alcune tasse attraverso la prestazione alla comunit\u00e0 di lavori socialmente utili, da parte di persone che non riescono a far fronte agli attuali carichi fiscali.\nNel loro insieme tali esperienze indicano che si stanno affermando nuovi approcci allo sviluppo economico, caratterizzati dall'attenzione ai valori della cooperazione, della partecipazione e della responsabilit\u00e0 sociale. Gli stessi organi di governo e amministrativi possono risultare meno lontani o separati rispetto alla base sociale, trovando anche un aiuto alle loro difficolt\u00e0 economiche; un aiuto che per ora risulta abbastanza limitato ma che in futuro pu\u00f2 assumere una grande rilevanza.\nIl riferimento alla dimensioni comunitarie.\nI sistemi di monetazione alternativa nascono in genere, oltre che per sviluppare relazioni di comunit\u00e0 anche per dare visibilit\u00e0 e spendibilit\u00e0 al valore non espresso o inutilizzato, presente in attivit\u00e0 economiche parallele al sistema capitalistico, come ad esempio la produzione collaborativa o l'economia dei beni comuni, anche se negli approcci anti-utilitaristi radicali si tende ad escludere ogni riferimento a qualsiasi tipo di monetizzazione e di scambio economico. \nL'utilizzo delle monete alternative nelle loro diverse forme tende ad affermarsi soprattutto nei periodi di crisi economiche-finanziarie, in cui vi \u00e8 carenza di denaro (liquidit\u00e0) e di scambi economici, e in cui gli individui, specie delle classi pi\u00f9 povere, vedono peggiorare le loro condizioni di impiego e il loro potere d'acquisto. Affinch\u00e9 un sistema monetario o di credito e scambio alternativo si possa sviluppare, si rende necessaria comunque l'esistenza di elevati livelli di solidariet\u00e0 e di stima reciproca di coloro che la usano, dato che tale tipo di moneta non ha corso legale ed \u00e8 accettata solo su base volontaria. \nLa dimensione comunitaria viene ritenuta attualmente come fondamentale negli stessi circuiti di scambio e credito con prevalenti finalit\u00e0 economiche, usualmente definite come monete complementari, come nel caso del Sardex. Esistono per\u00f2 concezioni e pratiche diverse di comunit\u00e0, alcune delle quali tendono a ridimensionare e ad escludere le monete ufficiali e le logiche della crescita economica e monetaria, piuttosto che a risultare in qualche modo complementari ad esse .\nOrigini ed esperienze recenti.\nL'origine delle monete alternative pu\u00f2 essere collocata gi\u00e0 nella prima met\u00e0 dell'Ottocento, e prende avvio nella forma di buoni in unit\u00e0 di tempo all'interno di movimenti di matrice proto-socialista e anarchica, con chiare finalit\u00e0 egualitarie ed anti-capitalistiche. Negli ultimi decenni si \u00e8 dato origine a diversi tipi di monete \"alternative\" (con finalit\u00e0 di integrazione sociale e di sviluppo locale) che necessariamente affiancano la moneta ufficiale ma nello stesso tempo si pongono in qualche modo in alternativa ad essa, tendendo a ridurne l'uso e gli impatti negativi. \nGli strumenti sviluppati sono, nella maggior parte dei casi, strumenti \"non monetari\" in quanto non si fa capo ad alcuna moneta dotata di un proprio valore ma solo a dei buoni sconto e, soprattutto, a delle relazioni di credito e debito tra gli agenti, che si compensano annullandosi quando ognuno riesce a dare quello che ha ricevuto, non lasciando spazio ad alcuna moneta o titolo monetario effettivo.\nIn vario modo tali esperienze si sono ispirate a modelli e strumenti precedenti di monete altre, come il Wir, sperimentato ormai da molti decenni in Svizzera e Germania, le Ithaca Hours e i Time Dollars, creati a cavallo degli anni '90 negli Stati Uniti, e da cui hanno preso lo spunto molti altri strumenti di scambio e credito mutuale sviluppati in tutto il mondo, come le Banche del tempo e i LETS (Local Exchange Trade Systems). \nIn Italia negli anni recenti si \u00e8 assistito allo sviluppo di esperienze di scambio e credito alternativi come le Banche del Tempo, l'Arcipelago SCEC e il Sardex, il quale si \u00e8 duplicato in molte esperienze regionali tra cui il Tibex, nel Lazio (per una ricostruzione sintetica di tali esperienze vedi Perna 2014).\nAnche nel campo delle cripto-monete, che riproducono sostanzialmente l'esistenza di titoli monetari dotati di un proprio valore, si pu\u00f2 rilevare la presenza di strumenti monetari diversi: alcuni con finalit\u00e0 prevalentemente economiche, del tutto complementari alle logiche ed esigenze di crescita monetaria come nel caso del Bitcoin, altri con aspirazioni a sviluppare relazioni comunitarie ed ecologiche, come in FairCoop."}
{"id": "2957062", "revid": "32204235", "url": "https://it.wikipedia.org/wiki?curid=2957062", "title": "Juri Dolgorukij", "text": ""}
{"id": "2957063", "revid": "32204225", "url": "https://it.wikipedia.org/wiki?curid=2957063", "title": "Gran Principato di Lituania", "text": ""}
{"id": "2957064", "revid": "1494169", "url": "https://it.wikipedia.org/wiki?curid=2957064", "title": "Druzhba", "text": " "}
{"id": "2957068", "revid": "6923", "url": "https://it.wikipedia.org/wiki?curid=2957068", "title": "Proton KR3", "text": ""}
{"id": "2957077", "revid": "122702855", "url": "https://it.wikipedia.org/wiki?curid=2957077", "title": "Pietro Barilla (imprenditore 1845)", "text": "Biografia.\n, nel 1877 apr\u00ec una bottega di fornaio in strada Vittorio Emanuele II a Parma (attualmente strada della Repubblica) per la produzione di pasta e pane. Nel 1891 tent\u00f2 di ampliare l'attivit\u00e0 aprendo un'altra bottega, ma non ebbe successo e fall\u00ec nel 1894. \nDeciso e ambizioso, Barilla tent\u00f2 nuovamente di trasformare la sua bottega in una vera e propria azienda. Il tentativo riusc\u00ec, la ditta si ingrand\u00ec, tanto che nel 1905 arriv\u00f2 a produrre 25 quintali di pane e pasta al giorno. Nel 1908 Barilla costru\u00ec un capannone in zona Barriera Vittorio Emanuele (attualmente viale Barilla), dotandolo di un forno industriale e trasferendovi nel 1910 l'intera attivit\u00e0. Sempre in quegli anni Pietro Barilla prese parte all'Esposizione Internazionale dell'Industria Moderna, tenutasi a Roma, dove present\u00f2 i suoi prodotti.\nMor\u00ec nel 1912 e la conduzione dell'azienda pass\u00f2 ai figli Gualtiero (1881-1919) e Riccardo (1880-1947)."}
{"id": "2957079", "revid": "28592", "url": "https://it.wikipedia.org/wiki?curid=2957079", "title": "Principi di Kiev", "text": ""}
{"id": "2957086", "revid": "767487", "url": "https://it.wikipedia.org/wiki?curid=2957086", "title": "Exit Through the Gift Shop", "text": "Exit Through the Gift Shop \u00e8 un documentario del 2010 attribuito a Banksy, il celebre artista anonimo, e basato parzialmente sulla sua vita e le sue opere. Nel film, diretto da Banksy con l'aiuto di Shepard Fairey, si susseguono delle interviste a street artist di primo piano, come Invader e gli stessi Fairey e Banksy.\nTrama.\nThierry Guetta viene presentato nel film come un cittadino francese che si \u00e8 trasferito a Los Angeles, ex proprietario di un negozio di vestiti e videoamatore trasformatosi nel tempo in uno street artist, influenzato dalla street art che aveva conosciuto grazie a suo cugino (il francese Invader, altro famoso street artist) e che aveva copiosamente documentato tramite i suoi filmati amatoriali nel corso degli anni.\nDopo aver seguito da vicino cos\u00ec tanti artisti, Guetta veste i panni di Mr. Brainwash, un artista le cui opere sono fortemente influenzate dagli stili e dalle idee di vari personaggi incontrati durante le sue riprese, inclusi Banksy e Fairey. Come Banksy, Mr. Brainwash usa immagini famose, alcune anche coperte da copyright, modificandole poi secondo il proprio gusto.\nA differenza di Banksy, che nel film viene mostrato mentre lavora alle sue opere, Guetta afferma che il suo lavoro consiste principalmente nello \"scanning and photoshopping\" (copiare e modificare), e che la maggior parte del processo di creazione artistica \u00e8 demandata ai suoi collaboratori, ai quali viene solamente spiegata l'idea di fondo dell'opera.\nProduzione.\nI titoli di testa e di coda del film sono accompagnati dalla canzone \"Tonight the Street Are Ours\" di Richard Hawley, mentre la colonna sonora originale \u00e8 composta da Geoff Barrow, con musica addizionale di Roni Size.\nDistribuzione.\n\u00c8 stato presentato al Sundance Film Festival del 2010, suscitando grande interesse anche per la diffusione virale del trailer."}
{"id": "2957103", "revid": "92723", "url": "https://it.wikipedia.org/wiki?curid=2957103", "title": "Piano regolatore cimiteriale italiano", "text": "Il Piano Regolatore Cimiteriale o Piano Cimiteriale (in seguito abbreviato P.C.) \u00e8 uno strumento di settore che attiene all'organizzazione dei sistemi cimiteriali. Questo tipo di Piano \u00e8 composto da documenti grafici e documenti testuali ed \u00e8 finalizzato ad organizzare e risolvere la molteplicit\u00e0 delle problematiche attinenti alla materia cimiteriale.\nIn osservanza delle disposizioni indicate dal Titolo VI del Testo Unico delle Leggi Sanitarie n. 1265/34, del D.P.R n. 285/90, e delle legislazioni regionali in materia, la pianificazione cimiteriale ha sostanzialmente per oggetto la fissazione di politiche comunali relative ai servizi cimiteriali, alla costruzione, gestione e custodia dei cimiteri e locali annessi, alla concessione di aree e manufatti destinati a sepoltura privata nonch\u00e9 loro vigilanza, e su tutte le diverse attivit\u00e0 connesse con la cessazione della vita alla custodia delle salme e dei cadaveri.\nOgni comune \u00e8 chiamato a predisporre uno o pi\u00f9 piani cimiteriali al fine di rispondere alle necessit\u00e0 di sepoltura che si potranno manifestare nell'arco dei vent'anni successivi all'approvazione dei piani stessi.\nPer contribuire a comprendere il ruolo del P.C. merita menzionare anche il Regolamento di Polizia Mortuaria che costituisce uno strumento parallelo nella gestione dei servizi cimiteriali. Il citato Regolamento ha come compito quello di disciplinare requisiti e procedure dei servizi correlati al decesso delle persone e alla cessazione della vita. Per quanto attiene al P.C., il cui livello gerarchico \u00e8 in taluni comuni addirittura sovraordinato al Regolamento di Polizia Mortuaria, le caratteristiche peculiari sono indicate nel paragrafo a seguire.\nCaratteristiche generali.\nSi pu\u00f2 ragionevolmente ritenere esaustivo un piano che contenga quanto segue:\nNormativa nazionale di settore.\nLa normativa nazionale in materia cimiteriale, individua una prima significativa trattazione nel Testo Unico delle leggi sanitarie del 1934 in parte ancora in vigore per taluni articoli. Nel 1990 con decreto del Presidente della Repubblica, la materia cimiteriale viene aggiornata. Alcune circolari Ministeriali sono successivamente intervenute per chiarire il dettato normativo. Le regioni, nell'alveo del loro potere legislativo hanno operato al riguardo.\nNormativa nazionale in materia cimiteriale:\nNormativa Regionale in materia cimiteriale \nIl Consiglio comunale \u00e8 l'unico organismo deputato a modificare il Regolamento di Polizia Mortuaria.\nLa Pianificazione Cimiteriale in Lombardia.\nLa Regione Lombardia con propria legge n\u00ba 22/2003 (oggi riassunta nel TULLSS R.L. anno 2009) ha inteso disciplinare la materia e affidare al Piano Cimiteriale e al Regolamento di Polizia Mortuaria il ruolo di documenti \u201cprincipe\u201d della gestione cimiteriale. I due strumenti ritenuti di fondamentale importanza per la programmazione e conduzione di questa materia sono stati resi obbligatori con R.R. n\u00ba 6 del 2004 e successive modifiche e integrazioni.\nSenza l'adozione di un Piano Cimiteriale da parte di ogni comune, non sono possibili \u2013 secondo i disposti di legge - molte attivit\u00e0 tra le quali la variazione delle fasce di rispetto, l'ampliamento cimiteriale, la diversa modalit\u00e0 di sepoltura in loculi aerati, e nuovi luoghi di raccolta e dispersione delle ceneri; senza il P.C. che regoli il sistema, anche la cessione (prenotazione) alla concessione di loculi o di urne in assenza di feretro sono di fatto fortemente limitate ed impedite.\nCon la formazione del Piano Cimiteriale si potranno invece trattare questioni come la costruzione di nuovi cimiteri e la realizzazione di cappelle fuori dai limiti cimiteriali, sale per il commiato, consegna ed affidamento delle ceneri provenienti da cremazione, aree e spazi per nuove collettivit\u00e0 religiose, nuove modalit\u00e0 di sepoltura come la tumulazione in loculi aerati; addirittura l'individuazione di aree per la costruzione di strutture per la sepoltura di animali di affezione sar\u00e0 possibile se adeguatamente definita dal P.C.\nIl P.C. assume pertanto - negli intendimenti del legislatore lombardo - il ruolo di strumento di conoscenza, di programmazione e anche di strumento strategico nella complessit\u00e0 del sistema cimiteriale.\nLa normativa cimiteriale in Lombardia.\nQueste che seguono sono le principali norme e direttive regionali in materia:\nDocumenti di Piano Cimiteriale in Lombardia.\nFermo restando che ogni sistema cimiteriale, generalmente, approfondisce la serie dei tematismi pi\u00f9 vicina alle proprie esigenze funzionali, a soli fini orientativi si elenca la quantit\u00e0 minima di elaborati tecnici che possono dirsi esaustivi per un Piano Cimiteriale.\nElaborati tecnico-grafici ordinari.\nIl Regolamento Regionale n\u00ba 6/2004 indica la quantit\u00e0 minima di tematismi ed elaborati che compongono un P.C. Questo che segue \u00e8 l'elenco:\nElaborati tecnico-grafici integrativi.\nAl fine di completare adeguatamente la complessit\u00e0 dei tematismi e rendere il P.C. effettivamente completo -oltre che sul piano programmatorio anche su quello strategico - l'ordinario elenco regionale dei documenti di cui all'1 del RR 6/2004 sopradescritto, va integrato di altri contenuti che si elencano a seguire.\nIter di costruzione del Piano Cimiteriale.\nIl Piano Cimiteriale fa parte dei cosiddetti strumenti di settore. \u00c8 uno strumento che deve essere redatto dal soggetto pubblico perch\u00e9 attiene alla gestione di pubblici interessi e riguarda aree (i cimiteri) generalmente di propriet\u00e0 pubblica. Come altri strumenti urbanistici settoriali, il Piano Cimiteriale quanto coinvolge interessi di privati cittadini, deve essere assoggettato a pubblicazione affinch\u00e9 chiunque possa osservarlo. \nNe risulta che l'iter di costruzione ed approvazione di un Piano Cimiteriale si assesta ragionevolmente intorno ai sei-nove mesi di tempo.\nTempi tecnici di lavorazione per redigere un P.C..\nAffrontare una modalit\u00e0 standardizzata e definire la quantit\u00e0 di tempo necessaria per redigere un P.C. non \u00e8 ragionevolmente possibile o comunque, pu\u00f2 dirsi attivit\u00e0 assolutamente complessa. Le variabili che incidono sui tempi di costruzione del P.C. sono dovute essenzialmente alla disponibilit\u00e0 dei dati da parte dell'Ente e al numero dei complessi che compongono il Sistema Cimiteriale. Inoltre le tempistiche sono correlare al grado di dettaglio che si intende condurre la costruzione del piano, preso atto dei \"lassi\" normativi in ordine alla precisa definizione dei contenuti di un P.C.\nContribuisce a ridurre notevolmente il tempo di costruzione la disponibilit\u00e0 di:\nPur tuttavia l'esperienza settoriale suggerisce che, per Sistemi Cimiteriali adeguatamente informatizzati appartenenti a comuni con una popolazione intorno ai diecimila abitanti e dotati di due camposanti, il tempo necessario - calcolato in ore uomo/macchina- pu\u00f2 orientativamente assestarsi sulle 350 - 400 ore di lavoro. Che significa circa 40-50 giornate lavorative ovviamente al netto dei \"tempi morti\" dovuti a conferme e confronti. \nI tempi di lavorazione possono ridursi, non oltre il 20-30%,per piccoli sistemi con un solo cimitero.\nQuanto detto, anche se in termini molto sommari, si allinea agli orientamenti del paragrafo precedente, per quanto attiene ai tempi necessari per la costruzione e approvazione del P.C.\nDiritti delle coppie di fatto.\nA gennaio del 2020 \u00e8 sorto il primo contenzioso legale in Italia sollevato dai figli di una famiglia di due conviventi non sposati, un padre e una madre ai quali il regolamento comunale ha negato la possibilit\u00e0 di essere seppelliti uno accanto all'altra nella cappella di famiglia, secondo le loro volont\u00e0 manifestamente espresse prima di morire. La coppia da alcuni decenni risultava domiciliata e residente nella medesima dimora e appartenente al medesimo stato di famiglia. Il regolamento di Alba Adriatica, particolarmente datato e forse precedente l'introduzione del divorzio in Italia, riserva tale diritto esclusivamente ai coniugi sposati con identica residenza e stato di famiglia."}
{"id": "2957108", "revid": "123299251", "url": "https://it.wikipedia.org/wiki?curid=2957108", "title": "Dome Zero", "text": "La Dome Zero () \u00e8 una concept car realizzata dalla DOME Co. Ltd che \u00e8 stata esposta al 48\u00ba Salone dell'automobile di Ginevra nel 1978. Il Progetto Dome, avviato da Minoru Hayashi nel 1975, aveva l'obiettivo di produrre piccole vetture sportive utilizzando le conoscenze acquisite tramite le sue imprese da corsa. La Dome Zero \u00e8 stato il primo di tali auto sportive e dopo i numerosi tentativi falliti di ottenere l'omologazione giapponese come vettura per utilizzo stradale la Dome ha annullato progetti per la produzione dell'auto nel 1986 e si \u00e8 dedicata al mondo delle corse automobilistiche.\nStoria.\nIl progetto iniziale della Zero \u00e8 iniziato nel 1975 con la maggior parte del lavoro svolto sul prototipo ideato per competere alla 24 Ore di Le Mans, Una prospettiva che aveva il pieno sostegno anche presso i suoi dipendenti. Ma a causa delle scarse risorse finanziarie della casa automobilistica giapponese era necessario vendere ai privati alcune unit\u00e0 per poi avviare l'attivit\u00e0 sportiva dell'auto.\nIl prototipo Dome Zero \u00e8 stato completato in tempo per il 48\u00ba Salone di Ginevra nel 1978 dove riscosse molta attenzione dai vari investitori e dagli gli acquirenti interessati, ma poich\u00e9 in Giappone non era stato possibile omologare l'autovettura per l'uso stradale tutti i tentativi di vendita vennero annullati. Ci\u00f2 ha comportato lo sviluppo nel 1979 della seconda versione per utilizzo in competizioni quali la Le Mans.\nIl motivo dell'omologazione stradale fallita non \u00e8 del tutto chiaro, durante gli anni settanta e ottanta le procedure di omologazioni per le auto giapponesi erano molto severe e probabilmente la casa per mancanza di fondi non \u00e8 riuscita ad adeguare l'auto. \nLa seconda serie Zero P2 venne presentata nel 1979 al salone di Chicago e successivamente a quello di Los Angeles. L'auto viene realizzata appositamente per il mercato internazionale. Il telaio era lo stesso della precedente serie ma venne modificata la meccanica, struttura pi\u00f9 rigida che le fecero ottenere l'omologazione su strada ma la produzione non avvenne a causa dei costi fin troppo elevati da sostenere. La Zero P2 cos\u00ec rimase allo stadio di prototipo e venne utilizzata in alcune competizioni come la 24 ore di Le Mans dove venne modificata appositamente per la gara (versione \"RL\" con retrotreno riprogettato). La Zero P2 corse fino al 1986 ottenendo scarsi risultati, anno nel quale la Dome e Minoru Hayashi decisero di abbandonare completamente il progetto.\nLa carrozzeria in acciaio possedeva uno stile basso e sportivo, il motore in posizione centrale era un \"Nissan L28\", un 6 cilindri in linea da 2,8 litri ( cm\u00b3), in grado di erogare una potenza massima pari a , modesta ma grazie al peso dell'auto di 920 kg le prestazioni erano da super car. La trazione \u00e8 posteriore con sospensioni anteriori a quadrilateri deformabili. L'impianto frenante sfrutta dei dischi auto ventilati per l'avantreno e dei dischi classici per il retrotreno. La trasmissione viene affidata ad un cambio manuale della ZF a cinque rapporti."}
{"id": "2957112", "revid": "256896", "url": "https://it.wikipedia.org/wiki?curid=2957112", "title": "Conferenza sulla Sicurezza e la Cooperazione in Europa", "text": ""}
{"id": "2957113", "revid": "1573940", "url": "https://it.wikipedia.org/wiki?curid=2957113", "title": "Jacob McGavock Dickinson", "text": "Biografia.\nFu il quarantaquattresimo segretario alla Guerra degli Stati Uniti, sotto il presidente degli Stati Uniti d'America William Howard Taft (27\u00ba presidente). Si trasfer\u00ec a Nashville, stato del Tennessee, dove frequent\u00f2 l'Universit\u00e0 di Nashville.\nSpos\u00f2 Martha Overton nel 1876. Fra le altre cariche ricoperte quella di assistente del procuratore generale degli Stati Uniti d'America."}
{"id": "2957118", "revid": "1573940", "url": "https://it.wikipedia.org/wiki?curid=2957118", "title": "Hai pai tian xin", "text": "Hai pai tian xin (caratteri cinesi \u6d77\u6d3e\u751c\u5fc3; titolo internazionale: Hi My Sweetheart) \u00e8 una serie televisiva teen drama taiwanese (vedi anche Drama taiwanese), andata in onda tra la fine del 2009 e l'inizio del 2010. I suoi protagonisti sono Rainie Yang e Show Luo.\nTrama.\nXue Hai (Show Luo) \u00e8 un ragazzo nerd proveniente da una famiglia agiata, che fino ai 20 anni di et\u00e0 viene protetto dalla sorella maggiore Xue Bo. Un giorno decide di uscire da sotto la campana di vetro della famiglia e di andare a studiare ad Hangzhou, nella Cina continentale. Per proteggere la sua vera identit\u00e0, Xue Bo gli d\u00e0 il nome di Lin Da Lang e lo fa passare per uno studente la cui famiglia \u00e8 molto povera.\nNella sua nuova universit\u00e0, Da Lang incontra Chen Bao Zhu (Rainie Yang), una ragazza dallo stile rock che lo protegge dai bulli, i quali lo punzecchiano a causa del suo aspetto da nerd. In cambio della sua protezione, Da Lang le promette di diventare suo buon amico e, infine, i due si innamorano. Durante il periodo ad Hangzhou, il padre di Bao Zhu va in bancarotta e scappa, lasciando sola la madre della ragazza. Prendendo come esempio il fallimento del marito, la donna forza Bao Zhu ad uscire con qualcuno che abbia pi\u00f9 soldi del \"povero\" Da Lang. Durante il compleanno della ragazza, Bao Zhu \u00e8 talmente stressata dalle parole della madre che crea un malinteso con il ragazzo, che poi si protrarr\u00e0 durante gli anni. Da Lang credendo di esser stato mollato ormai non crede pi\u00f9 nell'amore.\nLa storia riprende tre anni pi\u00f9 tardi, quando troviamo Xue Hai che da nerd si \u00e8 trasformato in un playboy. Egli sente per caso alla radio la voce familiare di Bao Zhu, che nel frattempo \u00e8 divenuta una DJ, e decide di attuare una vendetta per essere stato mollato da lei. Tuttavia, quando vede la ragazza insieme al suo ex-preside e maestro di judo, diventa geloso e capisce di amarla ancora. Le cose si complicano quando il maestro di judo, pi\u00f9 tardi, scopre la vera identit\u00e0 di Lin Da Lang di ragazzo ricco."}
{"id": "2957125", "revid": "110157", "url": "https://it.wikipedia.org/wiki?curid=2957125", "title": "Giardino botanico alpino Bruno Peyronel", "text": "Il giardino botanico alpino \"Bruno Peyronel\" \u00e8 una riserva naturale di circa 17.000 m\u00b2, che riveste un particolare interesse per la flora alpina. \u00c8 situato in alta val Pellice, al colle Barant] (comune di Bobbio Pellice), a una altitudine di 2290 metri.\nIl giardino ha aperto nel 1991 con una dedica alla memoria del naturalista e botanico Bruno Peyronel (1919-1982).\nOggi sulla sua superficie sono presenti oltre 300 specie di piante alpine autoctone, molte delle quali contrassegnate da singoli segni, in una gamma di ambienti di montagna che vanno dai vari tipi di pascolo alle zone umide attraverso aree pietrose, catene montuose e detriti. Le specie ospitate comprendono \"Carex sempervirens\", Dryas octopetala, \"Festuca violacea\" e \"Salix herbacea\"."}
{"id": "2957127", "revid": "28592", "url": "https://it.wikipedia.org/wiki?curid=2957127", "title": "J.V. Snellman", "text": ""}
{"id": "2957128", "revid": "28592", "url": "https://it.wikipedia.org/wiki?curid=2957128", "title": "Carelia occidentale", "text": ""}
{"id": "2957129", "revid": "204012", "url": "https://it.wikipedia.org/wiki?curid=2957129", "title": "Jacob M. Dickinson", "text": ""}
{"id": "2957130", "revid": "767487", "url": "https://it.wikipedia.org/wiki?curid=2957130", "title": "Pi calcolo", "text": "Il pi calcolo, o \u03c0-calcolo \u00e8 un sistema formale che descrive e analizza le propriet\u00e0 della computazione di tipo concorrente.\nInizialmente sviluppato da Robin Milner, Joachim Parrow e David Walker come proseguimento del lavoro gi\u00e0 svolto sul CCS (Calculus of Communicating Systems), rispetto ai formalismi precedenti il pi calcolo \u00e8 in grado di descrivere la concorrenza anche in sistemi la cui configurazione pu\u00f2 cambiare nel tempo, dato che permette comunicazione di nomi di canali sugli stessi canali."}
{"id": "2957131", "revid": "28592", "url": "https://it.wikipedia.org/wiki?curid=2957131", "title": "Trattato di Turku", "text": ""}
{"id": "2957132", "revid": "32205124", "url": "https://it.wikipedia.org/wiki?curid=2957132", "title": "Societ\u00e0 Pontaniana", "text": ""}
{"id": "2957134", "revid": "2043609", "url": "https://it.wikipedia.org/wiki?curid=2957134", "title": "Carlo Saverio di Borbone-Parma", "text": "Biografia.\nInfanzia e giovinezza.\nCarlo Saverio \u00e8 nato a Nimega, nei Paesi Bassi, da Carlo Ugo di Borbone-Parma e Irene di Orange-Nassau. Ha due sorelle pi\u00f9 giovani, le principesse Margherita e Carolina, e un fratello pi\u00f9 piccolo, Giacomo. Ha trascorso la sua giovent\u00f9 in vari paesi, tra cui i Paesi Bassi, la Spagna, la Francia, l'Inghilterra e gli Stati Uniti d'America. Nel 1981, quando aveva undici anni, i suoi genitori hanno divorziato; assieme alla madre e ai fratelli si \u00e8 quindi trasferito al palazzo Soestdijk, a Baarn, l'allora residenza della regina dei Paesi Bassi. Ha quindi vissuto nel palazzo per molti anni assieme ai nonni, la regina Giuliana ed il principe consorte Bernhard.\nEducazione e carriera.\nCarlo Saverio ha studiato scienze politiche alla Wesleyan University del Connecticut e demografia e filosofia all'Universit\u00e0 di Cambridge.\nDopo aver completato gli studi, ha lavorato per la societ\u00e0 ABN AMRO ad Amsterdam, dove \u00e8 stato coinvolto nei preparativi per l'introduzione dell'Euro. In seguito \u00e8 stato per un periodo a Bruxelles come consulente per i \"public affairs\" della compagnia European Public Policy Advisors (EPPA). Dal 2007 \u00e8 impegnato in progetti riguardanti la sostenibilit\u00e0 nel mondo degli affari.\nIncarichi reali.\nPresenzia sempre agli eventi speciali della casa reale; fu, tra le altre cose, uno degli organizzatori delle celebrazioni per il matrimonio del principe Constantijn con la principessa Laurentien, nata Brinkhorst.\nNobilitazione.\nNei suoi decreti Carlo Saverio usa la seguente dicitura: \"Sua Altezza Reale, il principe Carlo Saverio di Borbone, Capo della Real Casa di Borbone-Parma, per grazia di Dio e per diritto ereditario duca di Parma, Piacenza e Stati Annessi\".\nGi\u00e0 principe ducale per nascita, il padre gli ha concesso il titolo di \"principe di Piacenza\" il 2 settembre 1996 (titolo tradizionale dell'erede al trono ducale di Parma) e, in seguito, il 28 settembre 2003, il titolo carlista di duca di Madrid. Il titolo madrileno, cos\u00ec come quello piacentino, gli sono stati attribuiti dal padre, duca di Parma e pretendente carlista al trono di Spagna; questi titoli sono generalmente riconosciuti come titoli di cortesia, dal momento che sono stati concessi da un pretendente. Inoltre, durante tale visita, sono state riattivate le Onorificenze del Ducato che da quel momento godono del riconoscimento da parte della Repubblica Italiana. \nNel 1996 Carlo Saverio \u00e8 stato incorporato nella nobilt\u00e0 olandese dalla regina Beatrice, con il pi\u00f9 alto dei titoli nobiliari, \"prins de Bourbon de Parme\" (\"principe di Borbone di Parma\") e il trattamento di \"Zijne Koninklijke Hoogheid\" (\"altezza reale\"). In realt\u00e0, Carlo Saverio ufficialmente non appartiene n\u00e9 alla casa di Orange-Nassau n\u00e9 alla casa reale olandese; in quanto nipote della regina Giuliana e nipote della regina Beatrice, \u00e8 comunque un membro della famiglia reale allargata.\nDal 2010 Carlo Saverio \u00e8 capo della real casa di Borbone-Parma e pretendente ducale di Parma, Piacenza e Stati Annessi.\nVita privata.\nRelazione con Brigitte Klynstra.\nIl principe Carlo Saverio ha avuto una relazione con Brigitte Klynstra (nata il 10 gennaio 1959), figliastra del conte Adolph van Rechteren Limpurg, signore di Enghuizen. Dal rapporto \u00e8 nato un figlio, Carlo Ugo Rodrigo Sybren Klynstra (nato il 20 gennaio 1997 a Nimega), che, dopo un caso giudiziario vinto e un appello al consiglio di stato da parte del padre, a partire dal 28 febbraio 2018 pu\u00f2 definirsi, nei Paesi Bassi, \"sua Altezza Reale, il principe Carlo Ugo Rodrigo Sybren, principe di Borbone di Parma\".\nMatrimonio.\nIl 7 ottobre 2009 \u00e8 stato annunciato, attraverso il segretario privato di sua madre, che Carlo Saverio avrebbe sposato Annemarie Cecilia Gualth\u00e9rie van Weezel.\nAnnemarie (nata a L'Aia il 18 dicembre 1977) \u00e8 la figlia di Hans Gualth\u00e9rie van Weezel e di Ank de Visser. Suo padre \u00e8 stato membro della Camera dei Rappresentanti dei Paesi Bassi per il partito cristiano democratico, membro del consiglio europeo a Strasburgo e ambasciatore olandese in Lussemburgo. Il nonno paterno di Annemarie era Jan Hans Gualth\u00e9rie van Weezel, capo della polizia a L'Aia e membro della resistenza olandese durante la seconda guerra mondiale.\nIl matrimonio civile ha avuto luogo il 12 giugno 2010 a Wijk bij Duurstede; il matrimonio in chiesa doveva aver luogo presso l'abbazia della Cambre ad Ixelles il 28 agosto, ma il 2 agosto 2010 fu rivelato che la salute del duca di Parma, padre del principe Carlo Saverio, stava rapidamente peggiorando a causa del cancro e di conseguenza la cerimonia in chiesa \u00e8 stato rinviata. Il nuovo duca di Parma e Annemarie si sono poi sposati religiosamente il 20 novembre 2010 nell'abbazia di La Cambre.\nDuca di Parma.\nIl duca Carlo Ugo di Parma e Piacenza mor\u00ec il 18 agosto 2010 a Barcellona, all'et\u00e0 di 80 anni e Carlo Saverio \u00e8 divenuto di conseguenza il nuovo \"duca di Parma e Piacenza\" e capo del casato di Borbone-Parma. Poco prima della sua morte il duca Carlo Ugo di Parma aveva creato Annemarie \"contessa di Molina\".\nIl 25 settembre 2016 il principe Carlo Saverio ha conferito al figlio maschio principe Carlo Enrico Leonardo di Borbone-Parma il titolo dell'erede al trono di Parma, \"principe di Piacenza\".\nIl 29 settembre 2017 nel corso del Capitolo Generale dei Cavalieri dell'Ordine Costantiniano di San Giorgio (Parma), il principe Carlo Saverio ha conferito alla figlia principessa Luisa Irene il titolo di \"marchesa di Castell'Arquato\" e all'altra figlia principessa Cecilia Maria il titolo di \"contessa di Berceto\".\nIl 27 agosto 2021 ha partecipato, insieme alla moglie e a tutti i parenti della Casata Borbone-Parma, ai funerali della zia, la principessa Maria Teresa, deceduta a Parigi il 26 marzo 2020 a causa del Covid-19. I funerali si sono svolti nella Basilica di Santa Maria della Steccata a Parma dove la principessa \u00e8 stata sepolta.\nDiscendenza.\nDalla relazione tra Carlo Saverio e Brigitte Klynstra \u00e8 nato:\nIl duca e Annemarie Cecilia Gualth\u00e9rie van Weezel hanno tre figli:"}
{"id": "2957137", "revid": "28592", "url": "https://it.wikipedia.org/wiki?curid=2957137", "title": "Schleswig-Holstein-Gottorp", "text": ""}
{"id": "2957149", "revid": "1776051", "url": "https://it.wikipedia.org/wiki?curid=2957149", "title": "Grifone (DC Comics)", "text": "Grifone (vero nome Griffin Grey) \u00e8 un personaggio immaginario che comparve nei fumetti pubblicati dalla DC Comics, all'interno dell'Universo DC. Comparve per la prima volta in \"Flash: The Fastest Man Alive\" n. 1 (agosto 2006).\nBiografia del personaggio.\nIntrodotto come il compagno di stanza di Bart Allen e co-lavoratore dopo gli eventi di \"Crisi infinita\", Griffin lavorava come crumiro per la Keystone Motors nelle loro fabbriche. Dopo un'esplosione nella struttura, Griff fu salvato da Jay Garrick. Mentre si trovava in ospedale, Griff ebbe un collasso e fu riempito di un'aura verde. Guarito, Griff usc\u00ec dall'ospedale e scopr\u00ec di avere l'abilit\u00e0 di saltare ad un'altezza incredibile e lo us\u00f2 per salvare una reporter che stava cadendo. Il suo nuovo potere e la nuova fama sembrarono eccitarlo.\nAlcune notti dopo, Griffin assunse l'identit\u00e0 del Grifone e tent\u00f2 di diventare un supereroe. Invece di diventare un eroe, tuttavia, Griffin fece cadere un bambino da un edificio, ma all'ultimo istante, il bambino fu salvato da morte certa da Jay Garrick. Dopo il salvataggio, Jay avvert\u00ec Griffin di smetterla di darsi all'eroismo amatoriale. Imperterrito, Griffin mise in atto un piano per fare s\u00ec che Jay fosse lontano quando una nave da crociera fu attaccata, permettendogli di fare la figura dell'eroe. Accettando di farsi sponsorizzare dalla Keystone Motors, Griffin trasloc\u00f2 con Bart dall'appartamento in cui stavano in un attico.\nUn effetto collaterale dei poteri di Griffin lo facevano invecchiare rapidamente. Griffin disperatamente rap\u00ec Jay e lo tortur\u00f2 per scoprire il segreto della sua longevit\u00e0. Flash riusc\u00ec a trovarlo e lo liber\u00f2.\nNell'ultimo tentativo di diventare un supereroe, Griffin distrusse il ponte della citt\u00e0 cos\u00ec che potesse salvare chiunque vi si trovasse sopra. Flash giunse per aiutare, e scoppi\u00f2 un combattimento finale. Griffin mor\u00ec nello scontro, ma non prima di scoprire che Flash era il suo compagno di stanza.\nPoteri e abilit\u00e0.\nGriffin possiede il potere di super velocit\u00e0 e super forza, cos\u00ec come una guarigione super veloce. Quando utilizza il suo potere, viene circondato da un'aura verde, simile alla manifestazione della Forza della velocit\u00e0 che circonda Bart. I suoi poteri causano a Griffin l'invecchiamento precoce, e all'et\u00e0 di 21 anni sembr\u00f2 avere pi\u00f9 di 40 anni. Con l'ultimo stadio dell'invecchiamento, ottenne l'abilit\u00e0 di manipolare la sua aura per creare il fuoco, l'elettricit\u00e0 e istantanea ruggine ferrosa.\nIn altri media.\nGrey Griffin appare in un episodio di The Flash interpretato da Haig Sutherland. In questa versione non usa l'alias di Grifone."}
{"id": "2957154", "revid": "339392", "url": "https://it.wikipedia.org/wiki?curid=2957154", "title": "Vescovo di Uppsala", "text": ""}
{"id": "2957155", "revid": "1801546", "url": "https://it.wikipedia.org/wiki?curid=2957155", "title": "Nicola Valente", "text": "Biografia.\nFiglio di Vincenzo Valente, ebbe nel padre il maestro di musica. La sua attivit\u00e0 gli permise di contare moltissimi successi in pochi decenni di lavoro, come \"Brinneso\" (1922) in collaborazione con Libero Bovio. Fond\u00f2 nel 1934, con Libero Bovio, Gaetano Lama e Ernesto Tagliaferri, la casa editrice \"La Bottega dei 4\". Mor\u00ec a Napoli il 16 settembre 1946.\nA lui si devono i celebri brani \"Simmo 'e Napule pais\u00e0\" e Passione."}
{"id": "2957156", "revid": "767487", "url": "https://it.wikipedia.org/wiki?curid=2957156", "title": "Lee Wei", "text": "Parla fluentemente cinese, taiwanese minnan e inglese, ed \u00e8 inoltre un giocatore di basket."}
{"id": "2957158", "revid": "1728", "url": "https://it.wikipedia.org/wiki?curid=2957158", "title": "Denario serrato", "text": ""}
{"id": "2957167", "revid": "486946", "url": "https://it.wikipedia.org/wiki?curid=2957167", "title": "Rai Sport Pi\u00f9", "text": ""}
{"id": "2957176", "revid": "767487", "url": "https://it.wikipedia.org/wiki?curid=2957176", "title": "Classificazione Pecos", "text": "La Classificazione Pecos \u00e8 un sistema di classificazione della cultura dei Popoli Ancestrali del sud-ovest degli Stati Uniti (detti anche Anasazi), secondo fasi sequenziali definite sulla base di cambiamenti in vari aspetti sociali e culturali quali l'architettura, le manifestazioni artistiche ed i manufatti prodotti (canestri e vasellame). Questa classificazione venne proposta per la prima volta dall'archeologo americano Alfred Kidder nella conferenza archeologica tenutasi a Pecos (Nuovo Messico) nel 1927.\nAl momento della sua definizione ci si aspettava che questa classificazione potesse essere utilizzata per suddividere la cultura di tutte le popolazioni del sud-ovest degli Stati Uniti. Viceversa successivamente si vide che essa doveva essere circoscritta al bacino del San Juan e alla cultura Anasazi. Inoltre, rispetto alla sua prima formulazione, nel tempo sono state applicate alcune modifiche e dei riferimenti temporali assoluti che mancavano nella prima versione. Comunque data la sua diffusione, in molti casi essa si usa come riferimento comparativo anche per altre culture native americane diverse dagli Anasazi.\nClassificazione originale.\nLa classificazione iniziale prevedeva 8 fasi di sviluppo senza definizione di date o durata:\nLimiti della classificazione originale ed evoluzione dell'Archeologia del Sud-Ovest.\nSebbene la Classificazione Pecos sia stato un passo estremamente importante per l'organizzazione della preistoria nell'area sud-occidentale degli Stati Uniti, la sua applicazione fece emergere alcuni problemi.\nIn primo luogo si cap\u00ec che essa non poteva essere utilizzata come una guida rigorosa di ordine cronologico di quanto era accaduto nell'intero sud-ovest, perch\u00e9 non vi era stata progressione uniforme delle fasi nelle varie aree. Nel 1935, Frank H. H. Roberts, Jr. (1897-1966) propose una revisione che indicava come le varie fasi Pecos, mentre si susseguivano nel tempo, non erano sincrone in tutto il sud-ovest, n\u00e9 ci si doveva aspettare che fossero necessariamente tutte ugualmente presenti nelle varie aree.\nUn altro problema fu connesso alla crescente consapevolezza della esistenza di pi\u00f9 variet\u00e0 culturali nel sud-ovest preistorico. Infatti, nel 1927, quando la classificazione Pecos fu sviluppata, era dominante l'idea che la preistoria del sud-ovest fosse limitata ad uno sviluppo verso oriente della cultura Pueblo che includeva la zona nord del Rio Grande. Con il progredire della ricerca archeologica nelle aree del basso deserto di Sonora, le montagne Mogollon, e l'area occidentale Anasazi, divenne chiaro che il modello pueblo orientale era solo uno dei numerosi modelli e che i periodi Pueblo non erano generalmente applicabili, come era stato inizialmente pensato.\nInterno alla met\u00e0 degli anni '30 apparve evidente che la sequenza di periodi Basketmaker-Pueblo poteva essere applicata pienamente solo alla cultura della zona nord del Sud-ovest. Quindi, per segnare il carattere culturale distintivo di questa zona rispetto alle altre parti del Sud-Ovest, Kidder propose in nome di \"Anasazi\" per questa cultura. Kidder deriv\u00f2 il nome dalla parola Navajo che lui aveva tradotto come \"vecchio popolo\". In realt\u00e0 pur se una traduzione pi\u00f9 precisa della parola \u00e8 \"antichi nemici\", il termine divenne largamente utilizzato. Recentemente tuttavia, con la consapevolezza della corretta traduzione, il termine \u00e8 diventato meno accettato e si preferisce usare quello di \"Ancestral Puebloans\" o Popoli Ancestrali.\nAttraverso gli studi e le scoperte archeologiche degli anni successivi divenne chiaro che un grande cambiamento nella vita dei popoli del Sud-ovest era venuto tra circa il 1500 ed il 1000 a.C., quando il mais e la zucca iniziarono ad essere coltivati da alcuni popoli, ponendo fine a quello che viene definito Periodo Arcaico. Infatti nei successivi mille anni si ebbe una crescente presenza delle coltivazioni, che in un primo momento costituirono una parte marginale dell'economia, ma che poi andarono a determinare un'importante transizione dal modo di vita Arcaico caratterizzato da un sistema di produzione alimentare basato su caccia e raccolta a una graduale dipendenza dall'agricoltura.\nIntorno al 400 a.C., i fagioli iniziarono ad essere coltivati, e molte zone del sud-ovest entrarono in un periodo di agricoltura iniziale, cui fece seguito uno stile di vita pi\u00f9 stabile con la comparsa della ceramica e di una maggiore concentrazione negli insediamento intorno al 200 d.C.\nQuando il modo di vita agricolo divenne lo standard per la maggior parte del Sud-Ovest, il modello pi\u00f9 generale di cultura arcaica diede luogo a quattro culture regionali specifiche:\nClassificazione corrente.\nSulla base di quanto emerso dallo studio dell'archeologia del Sud-ovest degli Stati Uniti dopo il 1927, data della prima formulazione della Classificazione Pecos, questo sistema rimane tuttora in uso sia pure con alcune limitazioni e differenze rispetto alla prima versione:"}
{"id": "2957177", "revid": "110157", "url": "https://it.wikipedia.org/wiki?curid=2957177", "title": "Blerim", "text": "Blerim \u00e8 una frazione del comune di Fush\u00eb Arr\u00ebz in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Fierz\u00eb, Iball\u00eb e Qaf\u00eb Mali a costituire la municipalit\u00e0 di Fush\u00eb Arr\u00ebz.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2957180", "revid": "110157", "url": "https://it.wikipedia.org/wiki?curid=2957180", "title": "Fierz\u00eb (Scutari)", "text": "Fierz\u00eb \u00e8 una frazione del comune di Fush\u00eb Arr\u00ebz in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Blerim, Iball\u00eb e Qaf\u00eb Mali a costituire la municipalit\u00e0 di Fush\u00eb Arr\u00ebz.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2957181", "revid": "110157", "url": "https://it.wikipedia.org/wiki?curid=2957181", "title": "Gjegjan", "text": "Gjegjan \u00e8 una frazione del comune di Puk\u00eb in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Puk\u00eb, Qel\u00ebz, Qerret, Rrap\u00eb a costituire la municipalit\u00e0 di Puk\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2957183", "revid": "253269", "url": "https://it.wikipedia.org/wiki?curid=2957183", "title": "Jan Arvan", "text": "Biografia.\nNato nello stato del Wisconsin, ha partecipato a diverse serie televisive fra cui \"Il mio amico marziano\", \"Batman\" e \"Starsky &amp; Hutch\". Fra i film pi\u00f9 importanti a cui ha partecipato \"La tunica\" e \"L'avventura del Poseidon\"."}
{"id": "2957187", "revid": "1305772", "url": "https://it.wikipedia.org/wiki?curid=2957187", "title": "Bionic (Christina Aguilera)", "text": "Bionic (reso graficamente come {Bi~o\u03c0~ic}) \u00e8 il sesto album in studio della cantante pop statunitense Christina Aguilera, pubblicato l'8 giugno 2010 per l'etichetta discografica RCA Records.\nIl disco \u00e8 stato prodotto da artisti come Ladytron, Peaches, Goldfrapp, Pollow da Don, Focus..., Samuel Dixon, Linda Perry, Tricky Stewart, Nicki Minaj, Le Tigre, Claude Kelly.\nBillboard magazine ha definito l'album come il miglior album pop mainstream dell'anno 2010. A proposito Kerri Mason ha detto: \"Possiamo avere amori differenti per ogni tipo di diva ma c'\u00e8 voluta Christina Aguilera per ricordarci che saper cantare importa ancora.\"\nLa cantante aveva annunciato anche un tour mondiale per la promozione del disco in partenza a luglio 2010, ma poi rimandato al 2011 ed infine non iniziato a causa delle poche vendite dei biglietti. L'album \u00e8 da definirsi un flop discografico se confrontato agli altri lavori della Aguilera avendo venduto circa 400,000 copie negli Stati Uniti e meno di un milione nel mondo.\nRegistrazione.\nNel febbraio 2008, in un'intervista con la rivista \"People\", Aguilera ha dichiarato di essere in procinto di registrare del nuovo materiale per il suo quarto album di inediti nella sua casa di Beverly Hills. La produttrice del suo precedente album, \"Back to Basics\", Linda Perry, \u00e8 stata riconfermata con lo stesso incarico.\nLa cantautrice australiana Sia e il suo bassista Samuel Dixon hanno composto un buon numero di tracce del suo quarto album in studio. La stessa Aguilera \u00e8 autrice di quasi tutti i pezzi musicali del disco. Christina Aguilera ha dichiarato alla \"Billboard\" di essere una grande fan di Sia e di essere rimasta onorata dal suo desiderio di lavorare con lei."}
{"id": "2957190", "revid": "110157", "url": "https://it.wikipedia.org/wiki?curid=2957190", "title": "Qaf\u00eb Mali", "text": "Qaf\u00eb Mali \u00e8 una frazione del comune di Fush\u00eb Arr\u00ebz in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Blerim, Fierz\u00eb e Iball\u00eb a costituire la municipalit\u00e0 di Fush\u00eb Arr\u00ebz.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2957192", "revid": "110157", "url": "https://it.wikipedia.org/wiki?curid=2957192", "title": "Qel\u00ebz", "text": "Qel\u00ebz \u00e8 una frazione del comune di Puk\u00eb in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Puk\u00eb, Gjegjan, Qerret, Rrap\u00eb a costituire la municipalit\u00e0 di Puk\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2957195", "revid": "486946", "url": "https://it.wikipedia.org/wiki?curid=2957195", "title": "Arena Garibaldi", "text": ""}
{"id": "2957196", "revid": "123024139", "url": "https://it.wikipedia.org/wiki?curid=2957196", "title": "LittleBigPlanet 2", "text": "LittleBigPlanet 2, comunemente abbreviato con \"LBP2\", \u00e8 un videogioco della serie di \"LittleBigPlanet\". Il gioco \u00e8 sviluppato da Media Molecule e pubblicato da Sony Computer Entertainment Europe in esclusiva per PlayStation 3 ed \u00e8 disponibile in Italia dal 26 gennaio 2011. Il gioco \u00e8 compatibile con tutti i livelli creati dai milioni di utenti nel primo gioco. Si tratta di un sequel diretto del celeberrimo titolo del 2008 \"LittleBigPlanet\" e il terzo gioco della serie a seguito di una versione PSP commercializzata nel 2009.\nOriginariamente Sony aveva dichiarato che il gioco era disponibile prima del 19 gennaio 2011, poi rimandandolo definitivamente al 26 gennaio 2011 in Europa.\nTrama.\nGli eventi della trama si svolgono subito dopo quelli del primo gioco e della versione per PSP. Sackboy vive in totale tranquillit\u00e0 finch\u00e9, nei cieli di LittleBigPlanet, compare un gigantesco aspirapolvere (Il Negativitron) che risucchia ogni cosa, compresi i Sackboy. \nPer far fronte alla minaccia, Larry da Vinci, il capo di un'organizzazione detta \"L'Alleanza\" (di cui fanno e faranno parte in seguito Avalon Centrifuga, Victoria von Batthysphere, Clive Handforth, Eve Silva Paragorica e Herbert Higginbotham), decide di affrontare il malvagio Negativitron con l'aiuto di Sackboy. La storia \u00e8 ambientata in 6 diversi mondi per un totale di 62 livelli. \n\u00c8 inoltre possibile acquistare sul PlayStation Store un contenuto scaricabile: \"Sackboy's Prehistoric Moves\", un'avventura di circa 10 livelli che \u00e8 possibile affrontare in cooperativa utilizzando anche un controller Playstation Move.\nModalit\u00e0 di gioco.\nPur mantenendo la natura del titolo originale, con il giocatore che controlla i suoi personaggi Sackboy, i giocatori non sono limitati ai soli livelli platform, e possono ora scegliere di creare molti tipi di livelli come corse e puzzle. \u00c8 possibile anche creare e personalizzare il proprio \"mondo\". \nNuove opzioni di registrazione sono disponibili, animazioni e i giocatori sono in grado di manipolare la fotocamera sia per cut-scene che per il gameplay, e registrare i loro effetti sonori per utilizzarli nel livello che creeranno. Pi\u00f9 livelli possono anche essere collegati tra loro. \nUn nuovo strumento per aiutare nella creazione di gioco \u00e8 il \"Controllatore\". Questo permette ai giocatori di assegnare azioni specifiche, come premere un tasto del Sixaxis per il controllo del movimento che si pu\u00f2 utilizzare per indirizzare le azioni di un Sackboy, consentendo una maggiore libert\u00e0 di movimento; inoltre, ulteriori elementi di gioco possono essere scaricati dal PlayStation Store. Media Molecule ha in programma di aggiornare regolarmente il gioco con altri elementi.\nI giocatori possono ora creare \"Sackbot\", personaggi non giocabili la cui intelligenza artificiale pu\u00f2 essere controllata dal creatore di livello. Le opzioni includono la determinazione dei punti deboli sui sackbot, cos\u00ec come le routine di programmazione per l'AI. Ogni sackbot pu\u00f2 essere personalizzato utilizzando costumi e decorazioni nello stesso modo dei sackboy.\nTutti i contenuti scaricabili dal primo gioco sono utilizzabili in questo seguito.\nMultiplayer.\nLa comunit\u00e0 online del gioco \u00e8 stata migliorata con la creazione del sito LBP.me. Da l\u00ec, i giocatori possono sincronizzare con il loro PlayStation Network ID, al fine di verificare le statistiche sui propri livelli, oltre a trovare nuovi livelli da parte della comunit\u00e0. Inoltre tabelloni e foto scattate all'interno del gioco possono essere utilizzate su siti web o blog.\nI server del gioco sono stati ufficialmente chiusi il 13 settembre 2021, insieme a quelli di LittleBigPlanet, LittleBigPlanet PS Vita e la versione PS3 di LittleBigPlanet 3.\nSviluppo.\nIl gioco \u00e8 stato prima accennato da un rappresentante di Sony nel mese di marzo 2010, che ha affermato che il gioco era in produzione e sosterrebbe l'uscita del PlayStation Move, ma anche dal musicista Ocra che ha rivelato che una delle sue canzoni era stata concessa in licenza per il gioco. L'8 maggio 2010, Media Molecule ha confermato ufficialmente lo sviluppo di \"LittleBigPlanet 2\" sul proprio account Twitter e lasciato intendere che il gioco sarebbe stato annunciato formalmente luned\u00ec 10 maggio 2010. \nIl 10 maggio 2010, il sito ufficiale ha lanciato una pagina web con l'annuncio e l'articolo di giornale che annuncia il gioco e i dettagli che comprendono un trailer di annuncio.\nIl 23 marzo 2010, IGN ha riferito che LittleBigPlanet 2 era in produzione e sosterr\u00e0 il prossimo Move controller PlayStation. Sony ha confermato che \"LittleBigPlanet 2\" sarebbe compatibile con Move.\n\"Special Edition\".\nEsiste una \"Special Edition\" del gioco che contiene una copia del gioco\" LittleBigPlanet 2\" con steelbox, un peluche del Sackboy predefinito del gioco. In pi\u00f9 7 costumi (Great Gonzo, Clu di Tron, cobra, coccodrillo, mandrillo, avvoltoio, l'alieno di \"Toy Story\") e 5 avatar PSN.\nCompatibilit\u00e0.\n\"LittleBigPlanet 2\" \u00e8 compatibile con il PlayStation Move. Per sfruttare al massimo la compatibilit\u00e0 \u00e8 consigliato acquistare il \"LittleBigPlanet 2: Move Pack\" dal Playstation Store. Oltre a integrare pienamente il controller Playstation Move offre anche nuovi costumi ispirati ai dipinti famosi, nuovi materiali, nuovi adesivi e molto altro. Questo contenuto aggiuntivo sar\u00e0 disponibile dal 14 settembre. Queste informazioni sono state rilasciate ufficialmente sul sito di \"LittleBigPlanet\".\nAccoglienza.\nLa rivista \"Play Generation\" diede al gioco un punteggio di 95/100, apprezzando le numerose e indovinate novit\u00e0, le migliorie apportate alla giocabilit\u00e0 e all'editor assieme alla longevit\u00e0 e come contro la complessit\u00e0 dell'editor e l'assenza della compatibilit\u00e0 con Move, mouse e tastiera, finendo per trovarlo un platform incredibile per la qualit\u00e0 realizzativa e la flessibilit\u00e0 delle opzioni di creazione e condivisione.\nLa stessa testata valut\u00f2 in seguito anche il contenuto scaricabile \"Sackboy's Prehistoric Moves\" dandogli una valutazione complessiva di 65/100, apprezzando la possibilit\u00e0 di combinare i controlli tradizionali con il Move per due o pi\u00f9 giocatori in cooperativa mentre difettava nell'essere molto breve e non offriva molte opzioni per poterlo rigiocare oltre ai quattro minigiochi proposti, finendo per trovarlo uno dei modi pi\u00f9 divertenti di usare il Move insieme agli amici, ma il costo di sei euro non lo rendeva un acquisto necessario, vista la sua presenza all'interno di \"LBP 2\".\nSequel.\nDurante l'E3 2014, Sony annuncia \"LittleBigPlanet 3\". Ci sono 3 nuovi personaggi, ovvero: Oddsock, Toggle e Swoop. L'editor non \u00e8 come i precedenti capitoli ma in 3D. \u00c8 uscito a novembre 2014 per PlayStation 3 e PlayStation 4."}
{"id": "2957197", "revid": "110157", "url": "https://it.wikipedia.org/wiki?curid=2957197", "title": "Qerret", "text": "Qerret \u00e8 una frazione del comune di Puk\u00eb in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Puk\u00eb, Gjegjan, Qel\u00ebz, Rrap\u00eb a costituire la municipalit\u00e0 di Puk\u00eb."}
{"id": "2957198", "revid": "100761308", "url": "https://it.wikipedia.org/wiki?curid=2957198", "title": "Rrap\u00eb", "text": "Rrap\u00eb \u00e8 una frazione del comune di Puk\u00eb in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Puk\u00eb, Gjegjan, Qel\u00ebz, Qerret a costituire la municipalit\u00e0 di Puk\u00eb.\nLocalit\u00e0.\nIl comune era formato dall'insieme delle seguenti localit\u00e0:\nnel frazione di Rrape fa parte anche localit\u00e0 di Hadroj e Kavline"}
{"id": "2957200", "revid": "536103", "url": "https://it.wikipedia.org/wiki?curid=2957200", "title": "Puk\u00eb", "text": "Puk\u00eb o Puka \u00e8 un comune albanese situato nella prefettura di Scutari, nella parte settentrionale dell'Albania. \nIn seguito alla riforma amministrativa del 2015, sono stati accorpati a Puk\u00eb i ex-comuni di Gjegjan, Qel\u00ebz, Qerret e Rrap\u00eb, portando la popolazione complessiva a 11 069 abitanti (dati del censimento 2011)."}
{"id": "2957207", "revid": "767487", "url": "https://it.wikipedia.org/wiki?curid=2957207", "title": "Dario Baruffi", "text": "Carriera.\nHa giocato 5 partite in massima serie con la maglia del nella stagione 1957-1958, esordendo il 24 settembre 1957 in Milan- (0-1).\nIn seguito passa a giocare in Serie B con Verona, , e , disputando sei stagioni in serie cadetta per complessive 152 presenze e 20 reti. Ha realizzato due reti in coppa campioni contro gli scozzesi del Glasgow rangers nel 1957."}
{"id": "2957209", "revid": "110157", "url": "https://it.wikipedia.org/wiki?curid=2957209", "title": "Vau i Dej\u00ebs", "text": "Vau i Dej\u00ebs \u00e8 un comune albanese situato nella prefettura di Scutari.\nIn seguito alla riforma amministrativa del 2015, sono stati accorpati a Vau-Dej\u00ebs i comuni di Bushat, Hajmel, Shllak, Temal e Vig Mnel\u00eb, portando la popolazione complessiva a 30 438 abitanti (dati censimento 2011).\n\u00c8 residenza vescovile della diocesi di Sap\u00eb."}
{"id": "2957218", "revid": "1005847", "url": "https://it.wikipedia.org/wiki?curid=2957218", "title": "Ufficio legislativo del guardasigilli", "text": "L'Ufficio legislativo \u00e8 uno degli Uffici di diretta collaborazione del Ministro della giustizia e lo assiste nella sua attivit\u00e0 di guardasigilli curando l'effettiva pubblicabilit\u00e0 di leggi e decreti e redigendo gli atti legislativi del Governo.\nFunzioni.\nAi sensi dell'articolo 7 del decreto del Presidente della Repubblica 25 luglio 2001 n. 315\na) redazione di schemi di disegni di legge, di schemi di decreti legislativi, di decreti presidenziali e di decreti ministeriali;\nb) redazione di emendamenti del Governo, espressione di pareri sui testi e sui singoli emendamenti nel corso dell'esame dei disegni di legge in sede di Consiglio dei ministri e nel corso dell'esame di disegni e proposte in sede parlamentare;\nc) redazione dei testi di attuazione delle direttive comunitarie, delle decisioni quadro dell'Unione europea, nonch\u00e9 di coordinamento della legislazione nazionale rispetto ai regolamenti comunitari;\nd) collaborazione con il Ministro degli Esteri alla negoziazione di convenzioni internazionali in materia di assistenza giudiziaria, di estradizione, di stato civile;\na) pareri sull'interpretazione delle leggi, ovvero pareri su materie oggetto di circolari poi redatte dai dipartimenti ministeriali secondo le specifiche competenze;\nb) pareri sulle questioni di legittimit\u00e0 costituzionale delle leggi, redatti per la Presidenza del Consiglio dei ministri ai fini della sua costituzione in giudizio innanzi alla Corte costituzionale;\nc) pareri sulla compatibilit\u00e0 costituzionale delle leggi regionali;"}
{"id": "2957220", "revid": "1543377", "url": "https://it.wikipedia.org/wiki?curid=2957220", "title": "Supercoppa europea (pallavolo femminile)", "text": "La Supercoppa europea \u00e8 stato un torneo organizzato dalla CEV, disputato con cadenza annuale dal 1993 e soppresso nel 1996.\nStoria.\nIl torneo si \u00e8 disputato solamente in due edizioni: nella prima edizione il titolo \u00e8 stato assegnato in un'unica partita, che vede contrapposta la squadra vincitrice della Coppa dei Campioni a quella vincitrice della Coppa delle Coppe, mentre nella seconda edizione \u00e8 stato allargato anche alla vincitrice della Coppa CEV e alla squadra organizzatrice, che si affrontano in un torneo ad eliminazione diretta, con semifinali e finale."}
{"id": "2957222", "revid": "76963", "url": "https://it.wikipedia.org/wiki?curid=2957222", "title": "Franco Trevisi", "text": "Biografia.\nAttore di teatro, recita in numerosi film: esordisce al cinema nel 1980 \"Uomini e no\" con la regia di Valentino Orsini. Successivamente recita in televisione in numerose serie televisive come \"La piovra\", \"Distretto di Polizia\" e \"Don Matteo\"."}
{"id": "2957223", "revid": "6923", "url": "https://it.wikipedia.org/wiki?curid=2957223", "title": "Cose che dimentico", "text": "Cose che dimentico \u00e8 un brano musicale scritto da Cristiano De Andr\u00e9 (per la musica) e dal padre Fabrizio De Andr\u00e9 e Carlo Facchini dei Tempi Duri (per il testo) ed interpretato dallo stesso Cristiano, pubblicato come singolo nel 1994.\nIl brano, fu presentato al Festival italiano 1994 ma rifiutato, probabilmente a causa della tematica in esso trattata. Successivamente inserito nell'album \"Sul confine\" del 1995, \u00e8 dedicato ad un amico di Fabrizio, il poeta sardo Fernando Carola, malato di AIDS.\nUna versione inedita della canzone, registrata in duetto da Cristiano e Fabrizio durante l'ultima tourn\u00e9e di quest'ultimo, \u00e8 stata inserita nel cofanetto In direzione ostinata e contraria del 2005.\nCristiano ha riproposto il brano nel tour 2009-2010 \"De Andr\u00e8 canta De Andr\u00e8\" e lo ha scelto come singolo promozionale del secondo volume dell'omonimo cd dal vivo. Un'interessante versione, completamente acustica, della canzone \u00e8 stata inoltre pubblicata dall'altro autore del brano, Carlo Facchini ed inserita nel suo album \"Dai Tempi Duri alla Carboneria\" del 2010."}
{"id": "2957224", "revid": "767487", "url": "https://it.wikipedia.org/wiki?curid=2957224", "title": "Giuramento di sangue (film 1990)", "text": "Giuramento di sangue (\"Blood Oath\") \u00e8 un film del 1990 diretto da Stephen Wallace."}
{"id": "2957225", "revid": "324090", "url": "https://it.wikipedia.org/wiki?curid=2957225", "title": "Pohoda Music Festival", "text": "Il Pohoda Music Festival \u00e8 un raduno musicale slovacco di rilevanza nazionale che ogni anno si protrae per tre giorni.\nAll'avvenimento musicale partecipano ogni anno decine di dj e musicisti.\nIl Pohoda Music Festival si tiene ogni anno, nel mese di luglio, nei pressi dell'aeroporto di Tren\u010d\u00edn."}
{"id": "2957232", "revid": "287204", "url": "https://it.wikipedia.org/wiki?curid=2957232", "title": "Colle Barant", "text": "Il Colle Barant o \"Baracoun\", (2.373 metri s.l.m.) \u00e8 un valico alpino piemontese, situato sulle Alpi Cozie.\nDescrizione.\nIl colle collega la conca del Pra dalla \"comba dei Carbonieri\". \u00c8 attraversato da una pista sterrata non percorribile dagli automezzi.\nSul colle, un'ex casermetta militare \u00e8 stata trasformata in rifugio escursionistico ed \u00e8 aperta durante tutto il periodo estivo.\nIl colle, si trova nel cuore dell'oasi faunistica del Barant, area protetta in cui sono facilmente avvistabili branchi di camosci, stambecchi e mufloni.\nNelle vicinanze \u00e8 situato il giardino botanico alpino Bruno Peyronel, che raccoglie una vastissima variet\u00e0 di piante delle specie alpine.\nAccesso al colle.\n\u00c8 raggiungibile a piedi o in mountain bike dal parcheggio del rifugio Barbara oppure dalla conca del Pr\u00e0, nei pressi del rifugio Jervis."}
{"id": "2957236", "revid": "32206312", "url": "https://it.wikipedia.org/wiki?curid=2957236", "title": "Decreti", "text": ""}
{"id": "2957244", "revid": "305330", "url": "https://it.wikipedia.org/wiki?curid=2957244", "title": "Ernesto Tagliaferri", "text": "Biografia.\nNato nel popolare Borgo Sant'Antonio Abate, era figlio di barbiere. Consegu\u00ec il diploma di violino al conservatorio di San Pietro a Majella. Nel 1912 scrisse la sua prima musica su testo di E. A. Mario. Nel 1915 mise in musica la poesia \"Napule canta\" di Libero Bovio.\nDopo aver servito durante la Prima guerra mondiale, nel 1920 inizi\u00f2 una lunga collaborazione con Ernesto Murolo: music\u00f2 e contribu\u00ec a scrivere, fra le pi\u00f9 importanti, \"Mandulinata a Napule\", \"Piscatore 'e Pusilleco\", \"Napule ca se ne va\" e \"Tarantella internazionale\".\nDivenne successivamente un famoso direttore d'orchestra, con il quale si esibirono alcuni fra i pi\u00f9 importanti cantanti dell'epoca, come Elvira Donnarumma. Spos\u00f2 Lucia D'Orlando, sorella di un suo allievo nativo di Torre del Greco, che Tagliaferri elesse come sua seconda citt\u00e0.\nNel 1934, fond\u00f2 la casa editrice \"La Bottega dei Quattro\" assieme a Libero Bovio, Nicola Valente e Gaetano Lama. Mor\u00ec all'improvviso la mattina del 6 marzo 1937, mentre si stava recando proprio alla sede della \"Bottega\"."}
{"id": "2957245", "revid": "344646", "url": "https://it.wikipedia.org/wiki?curid=2957245", "title": "Cristianesimo in Turchia", "text": "Il cristianesimo in Turchia \u00e8 presente fin dalla predicazione apostolica. L'Anatolia ha dato i natali a San Paolo (originario di Tarso); in essa si sono tenuti i primi sette Concili ecumenici della Chiesa; le \u00absette Chiese dell'Apocalisse\u00bb di San Giovanni si trovano tutte nella regione; infine, vicino ad Efeso si trova quella che la tradizione riconosce come la \"casa di Maria\", luogo dove la madre di Ges\u00f9 visse gli ultimi anni.\nOggi, tuttavia, in Turchia vi \u00e8 una popolazione cristiana pi\u00f9 ridotta che in ogni stato mediorientale confinante (Siria, Iraq e Iran); ci\u00f2 \u00e8 dovuto principalmente alle migrazioni forzate delle popolazioni cristiane greche, armene e assire della Turchia nel periodo della prima guerra mondiale. I cristiani sono su una popolazione di (2010) di persone (lo 0,2%).\nLe tradizionali confessioni cristiane (la Chiesa ortodossa, la Chiesa cattolica e il protestantesimo), sono cos\u00ec suddivise:\nLe comunit\u00e0 cristiane in et\u00e0 ottomana.\nNell'Impero Ottomano convissero turchi, curdi, cristiani (ortodossi, cattolici, armeni e siriaci) ed ebrei. Le \"Genti del Libro\" (cristiani ed ebrei) furono considerate \"dhimmi\": ad esse fu risparmiato l'obbligo di conversione all'islam, ma ebbero uno status giuridico inferiore a quello dei musulmani. Le due tasse principali loro imposte erano la \"jizya\", un testatico, e il \"khar\u0101j\", un'imposta fondiaria. Ai \"dhimmi\" fu sempre vietata, inoltre, ogni attivit\u00e0 missionaria.\nLe minoranze religiose erano inquadrate per gruppi (\"millet\") in uno speciale sistema amministrativo. I \"millet\" potevano gestire autonomamente il diritto civile (compreso il diritto di famiglia). La legge ottomana riconosceva al capo religioso anche il ruolo di capo civile della comunit\u00e0. Egli otteneva quindi la giurisdizione di governatore civile dei suoi correligionari e rappresentava la propria comunit\u00e0 di fronte al Sultano e alla sua amministrazione.\nNella seconda met\u00e0 del XIX secolo i cristiani erano il 48,4% della popolazione di Istanbul. In Anatolia essi costituivano il 16,6% degli abitanti. Nel 1856 il sultano ottomano, sotto la pressione delle potenze europee, proclam\u00f2 l'uguaglianza di tutti i suoi sudditi. Con l'\u201cEditto imperiale\u201d tutti i cittadini dell'impero videro riconosciuti uguali diritti. I decreti del sultano comportarono l'abolizione della \"jizya\". L'ultima ordinanza discriminatoria nei confronti di ebrei e cristiani non era tanto lontana: nel 1837 il sultano Mahmud II aveva imposto agli ebrei strette disposizioni in materia di abbigliamento. La popolazione musulmana rigett\u00f2 la riforma, giudicandola una rottura della \"dhimma\". In Palestina e in Siria scoppiarono cruente rappresaglie. Nel 1876 fu approvata la nuova Costituzione, che sanc\u00ec l'uguaglianza di tutti i cittadini dell'impero indipendentemente dalla loro appartenenza religiosa o etnica. Al di l\u00e0 del quadro di diritto, la vita sociale continu\u00f2 a svolgersi su parametri differenti: i cristiani continuarono ad essere visti come cittadini di status inferiore da parte della maggioranza musulmana. La discriminazione era evidente anche sul piano urbanistico: mentre le moschee si aprivano direttamente sulle strade, le chiese venivano costruite dietro alti muri, per celarne la vista ai musulmani.\nPer i cristiani esistevano parole discriminatorie su base etnica: i turchi li chiamavano \"frandji\" mentre i curdi li ingiuriavano con il termine \"giaur\". Nelle zone rurali della provincia di Diyarbakir (Turchia meridionale) non erano infrequenti i rapimenti di donne cristiane ad opera di maschi curdi.\nIl genocidio degli armeni.\nNei primi anni del Novecento accrebbero la loro influenza i \u00abGiovani Turchi\u00bb, una fazione che esibiva forti connotati nazionalisti. \nNel 1914 scoppi\u00f2 la guerra in Europa. L'Impero ottomano, alleato di Austria-Ungheria e Germania imperiale, combatt\u00e9 al fianco degli imperi centrali.\nI Giovani turchi intrapresero una battaglia chiaramente nazionalista, volta ad evitare ogni perdita territoriale in Anatolia. Il gruppo organizzato (\"millet\") non musulmano pi\u00f9 numeroso in Anatolia era quello armeno. Furono proprio gli armeni ad essere presi di mira dai Giovani Turchi, che ne pianificarono la distruzione. Fu un editto religioso ad ordinare la persecuzione contro gli armeni: il \"jih\u0101d\" venne proclamato il 14 novembre 1914 da Maometto V \u201ccontro gli infedeli che combattono il califfo\u201d, come si autodefiniva l'imperatore ottomano. Cos\u00ec la lotta, da nazionale, divenne anche religiosa.\nL'editto fin\u00ec per coinvolgere anche gli altri cristiani dell'impero, specie quelli delle regioni orientali. Vennero colpiti, infatti, anche i siriaci (sia cattolici che ortodossi), gli assiri ed i caldei. I siriaci furono tra le popolazioni pi\u00f9 massacrate. Si calcola che un terzo della popolazione siriaca del Tur Abdin e della provincia di Diyarbak\u0131r fu sterminato, con circa 80.000 morti. Un gran numero di villaggi, 84 chiese e 14 monasteri furono distrutti. Le diocesi scomparvero: 14 diocesi armeno-cattoliche furono cancellate per sempre.\nA tutti fu offerta la conversione all'islam per salvare la vita, ma in genere i cristiani rifiutarono l'abiura della propria fede.\nDopo la guerra, la comunit\u00e0 cristiana in Anatolia non fu pi\u00f9 la stessa. La storia dei cristiani in Anatolia praticamente finisce con la prima guerra mondiale. \nNel dopoguerra si profil\u00f2 per le comunit\u00e0 cristiane residenti in Anatolia una situazione del tutto nuova, meno vantaggiosa di quella precedente, improntata al vecchio sistema dei millet. In Turchia il processo di costituzione dello Stato nazionale fu basato sull'identit\u00e0 turca (quindi musulmana); le altre comunit\u00e0 religiose furono considerate estranee alla costruzione del nuovo stato. Nei medesimi anni si ebbe anche il genocidio dei cristiani siriaci, numerosi nel sud-est della Turchia.\nIl Trattato di Losanna e la sua interpretazione restrittiva.\nLe relazioni dello Stato turco con le religioni non musulmane furono definite dal Trattato di Losanna, firmato il 24 luglio 1923 tra la neonata Repubblica e le potenze occidentali vincitrici della prima guerra mondiale. Nella terza sezione concernente la \"Schutz der Minderheiten\" (artt. 37-45) la Repubblica si impegna a garantire a tutti gli abitanti della Turchia, senza riguardo a provenienza, nazionalit\u00e0, lingua, razza o religione, completa tutela della vita e della libert\u00e0 (art. 38, par. 1). Garantisce \u201ca tutti gli abitanti della Turchia, senza discriminazione per motivi religiosi\u201d uguaglianza davanti alla legge (art. 39, par. 2). Assicura che \u201cquanti in possesso della cittadinanza turca appartenenti alle minoranze non musulmane ricevono davanti alla legge e nella prassi concreta lo stesso trattamento e la stessa sicurezza degli altri cittadini turchi\u201d (art. 40 riga 1). Si impegna \u201ca garantire completa protezione alle chiese, le sinagoghe, i cimiteri ed altre istituzioni religiose delle minoranze non musulmane\u201d (art. 42, par. 3, riga 1).\nLa Repubblica turca, invero, ha fatto seguire alla firma del trattato un'interpretazione molto restrittiva. Sono state considerate minoranze non musulmane soltanto le comunit\u00e0 armene, bulgare, greco-ortodosse ed ebraiche. Le comunit\u00e0 cristiane arabofone, quelle siro-ortodosse, caldee e cattoliche latine non sono state riconosciute. In pi\u00f9, nonostante lo Stato turco abbia concesso a quattro comunit\u00e0 lo status di \"confessione ammessa\", non ha proceduto al riconoscimento giuridico di nessuna minoranza religiosa. Alle comunit\u00e0 religiose non musulmane, quindi, non \u00e8 permesso possedere beni n\u00e9 acquistarli. I fedeli non possono costruire chiese o aprire seminari (possono solo mantenere quelli gi\u00e0 esistenti alla data del Trattato). \nSuccessivamente alla firma del trattato, molti dei beni delle chiese non riconosciute sono stati confiscati e nazionalizzati. Inoltre, i cristiani furono costretti a lavorare di domenica; gli studenti cristiani dovettero frequentare le scuole turche; i matrimoni non poterono pi\u00f9 essere celebrati con solennit\u00e0; fu proibito ai parroci di suonare le campane; i capi religiosi cessarono di rappresentare le proprie comunit\u00e0.\nSempre negli anni Venti fu effettuato uno Scambio di popolazioni tra Grecia e Turchia su base etnico-religiosa: 1.344.000 cristiani greco-ortodossi lasciarono le loro terre in territorio turco (soprattutto le isole e le citt\u00e0 sulla costa del Mar egeo) per essere rimpatriati in Grecia; di contro, 464.000 turchi musulmani lasciarono la Tracia per rientrare in Turchia. L'unica citt\u00e0 che conservava una non sparuta presenza di cristiani (di tutte le confessioni) rimaneva Istanbul, ma nel tempo anche la citt\u00e0 del Bosforo ha perso il suo carattere cosmopolita: infatti la presenza dei cristiani si \u00e8 ridotta dai 136.000 nel 1927 ai 70.000 di oggi.\nNel 1971 le universit\u00e0 e le scuole superiori in Turchia sono state nazionalizzate. Questo ha comportato la chiusura dell'Accademia teologica ortodossa di Halki e del piccolo seminario che i cappuccini avevano aperto a Mersin.\nLa vita dei cristiani di oggi.\nDiversi media e politici parlano di un \u201cpericolo cristiano\u201d dovuto - secondo loro - all'enorme numero di convertiti dall'islam. In realt\u00e0, come dimostrano i dati del Ministero degli Interni, dal 1999 al 2001 si sono fatti battezzare solo 344 musulmani, su una popolazione di oltre 70 milioni di cittadini. Inoltre, per cinquant'anni (dal 1961 al 2011) la Turchia non ha avuto nessun cristiano tra i membri del Parlamento.\nI sacerdoti stranieri non hanno diritto al permesso di soggiorno, quindi devono uscire dalla Turchia ogni tre mesi per rinnovare il visto turistico. Ancora oggi la legge prevede che una chiesa non possa affacciarsi direttamente sulla pubblica via. Dal 1922 ad oggi non sono pi\u00f9 state costruite nuove chiese in Turchia, ad eccezione di quella di Sinope, inaugurata nel 1958 per la base NATO (ora dismessa) e di quella di Efeso sulla \u201cCasa di Maria\u201d, considerata ufficialmente un museo.\nLa Chiesa greco-ortodossa in Turchia.\nLa sede patriarcale di Costantinopoli conserva un grandissimo prestigio all'interno della cristianit\u00e0: il Patriarca di Costantinopoli \u00e8 da sempre considerato la massima autorit\u00e0 religiosa del mondo ortodosso.\nIn ossequio al carisma che da sempre circonda la sede costantinopolitana, la Chiesa cattolica ha abolito il patriarcato latino nel 1964, riconoscendo il patriarca ortodosso come unico patriarca di Costantinopoli.\nLa Chiesa armena in Turchia.\nLo stato turco non ha mai riconosciuto n\u00e9 il genocidio armeno n\u00e9 il genocidio assiro, con cui negli anni 1915-16 le popolazioni cristiane del Paese vennero decimate. Oggi la presenza armena in Turchia \u00e8 ridotta a livelli minimi, concentrata quasi unicamente ad Istanbul.\nNegli ultimi anni si sono verificati avvenimenti di segno contrastante:"}
{"id": "2957247", "revid": "991694", "url": "https://it.wikipedia.org/wiki?curid=2957247", "title": "Disegni di legge", "text": ""}
{"id": "2957251", "revid": "32206479", "url": "https://it.wikipedia.org/wiki?curid=2957251", "title": "Decreti presidenziali", "text": ""}
{"id": "2957254", "revid": "767487", "url": "https://it.wikipedia.org/wiki?curid=2957254", "title": "Jorge Aravena", "text": " Abile realizzatore, ha giocato prevalentemente in America, con una breve esperienza europea; gi\u00e0 membro della Nazionale di calcio cilena, si classifica all'ottavo posto per numero di gol con la sua selezione, avendo marcato ventidue reti.\nCaratteristiche tecniche.\nVersatile, in grado di giocare sia come trequartista che come attaccante puro, il suo punto forte era la potenza del tiro, effettuato con il piede sinistro, segnatamente su calcio piazzato: grazie alla sua abilit\u00e0, infatti, fu soprannominato \"El mortero\" (il mortaio). I suoi calci da fermo prendevano una traiettoria arcuata e un forte effetto, che li rendevano difficilmente intercettabili dai portieri.\nCarriera.\nGiocatore.\nClub.\nAgli inizi di carriera fece parte dell'Universidad Cat\u00f3lica che a met\u00e0 degli anni 1980, guidata da Ignacio Prieto, vinse sia le due coppe nazionali allora esistenti (Copa Polla Gol e Copa Rep\u00fablica), sia il campionato nazionale. All'interno della squadra, mantenne una posizione importante, condividendo la leadership con il portiere Marco Cornez, il centrocampista Mario Lepe e l'attaccante Osvaldo Hurtado.\nNel 1985 si trasfer\u00ec in Spagna, firmando per il Real Valladolid del tecnico Vicente Cantatore; la stagione termin\u00f2 con il decimo posto della squadra, e Aravena lasci\u00f2 l'Europa dopo una sola annata. Fu il Deportivo Cali, nel 1986, ad assicurarsi il calciatore cileno, che, arrivato da sconosciuto, si impose presto come un elemento significativo nel club.\nLa stagione 1987 lo vide segnare 23 reti, risultato che lo mise in cima alla classifica marcatori della Categor\u00eda Primera A di quell'anno. Lasci\u00f2 dunque la Colombia nel 1988, trasferendosi ai messicani del Puebla; con la societ\u00e0 mesoamericana visse un periodo di successi, conquistando campionato, coppa e Campe\u00f3n de Campeones. Torn\u00f2 quindi in Cile, dopo uno scampolo di 1991 giocato in Brasile, per chiudere la carriera.\nNazionale.\nDal 1983 al 1989 fece parte della Nazionale, segnando ventidue reti in trentasei partite totali; partecip\u00f2 alle qualificazioni per e , vestendo talora la fascia di capitano; segn\u00f2 inoltre un celebre gol contro l'.\nAllenatore.\nLa sua carriera di allenatore inizi\u00f2 subito con una vittoria, la promozione in prima divisione dell'Audax Italiano nel 1995, ottenuta in virt\u00f9 del secondo posto finale dietro al Santiago Wanderers. Successivamente, allen\u00f2 il Palestino e il Santiago Morning.\nCon il Santiago Morning ottenne la sua seconda promozione, arrivata dopo quattordici anni di militanza del club in seconda divisione; fu cos\u00ec ingaggiato dall'Everton di Vi\u00f1a del Mar; con questa societ\u00e0, per\u00f2 retrocedette dalla prima divisione, venendo di conseguenza esonerato e tornando pertanto al Santiago Morning.\nIn Messico allen\u00f2 il Puebla, che gi\u00e0 lo aveva visto nei suoi ranghi da giocatore, dove rimase per la stagione 2005. Torn\u00f2 dunque in patria per poi guidare i Lobos BUAP, altra compagine messicana, con cui per\u00f2 non centr\u00f2 la promozione; nel 2008 fu assunto dal Santiago Wanderers al posto di Gustavo Huerta, ma invece di migliorare i risultati del precedente tecnico, li peggior\u00f2 e sfior\u00f2 la retrocessione in terza divisione. Nel 2009 fu incaricato di guidare il Club Deportivo Palestino, sostituendo Luis Musrri."}
{"id": "2957274", "revid": "767487", "url": "https://it.wikipedia.org/wiki?curid=2957274", "title": "Zombie Hospital", "text": "Zombie Hospital (\"Graveyard Alive\") \u00e8 un film del 2003 diretto da Elza Kephart.\nTrama.\nPatsy \u00e8 un'infermiera timida e riservata che ama i film romantici e che viene presa in giro dalle sue colleghe.\nMa tutto cambia quando all'ospedale arriva un uomo con una ascia conficcata nella testa, questo uomo \u00e8 uno zombie e diventa subito amico con Patsy trasformandola attraverso un morso in uno zombie. Dopo questa trasformazione Patsy diventa sexy e irresistibile. Patsy diventa sempre pi\u00f9 irresistibile e comincia a infettare i dottori e ad andare alla ricerca di cibo. La prima vittima \u00e8 l'inserviente che scopre che Patsy \u00e8 diventata uno zombie dopo questo omicidio comincia a nutrirsi dai cadaveri. Intanto lei inizia un relazione con il Dottor Dox che \u00e8 gi\u00e0 fidanzato con un'altra infermiera."}
{"id": "2957275", "revid": "599013", "url": "https://it.wikipedia.org/wiki?curid=2957275", "title": "Vod", "text": ""}
{"id": "2957277", "revid": "339392", "url": "https://it.wikipedia.org/wiki?curid=2957277", "title": "Direttive comunitarie", "text": ""}
{"id": "2957278", "revid": "447535", "url": "https://it.wikipedia.org/wiki?curid=2957278", "title": "Charlain Harris", "text": ""}
{"id": "2957283", "revid": "1100311", "url": "https://it.wikipedia.org/wiki?curid=2957283", "title": "Jeff Larentowicz", "text": ""}
{"id": "2957285", "revid": "508974", "url": "https://it.wikipedia.org/wiki?curid=2957285", "title": "Pohoda festival", "text": ""}
{"id": "2957294", "revid": "125232107", "url": "https://it.wikipedia.org/wiki?curid=2957294", "title": "Song 2", "text": "Song 2 \u00e8 un singolo del gruppo musicale britannico Blur, pubblicato il 7 aprile 1997 come secondo estratto dal quinto album in studio \"Blur\".\nDescrizione.\nLa canzone fu presentata per la prima volta dal vivo all'RDS di Dublino nel giugno 1996. Damon Albarn disse: \"Questa si chiama \"Song 2\" perch\u00e9 ancora non le abbiamo dato un nome\". Il titolo provvisorio divenne definitivo.\nIl brano dura esattamente due minuti e due secondi, \u00e8 la seconda traccia dell'album ed il secondo singolo estratto da esso; \u00e8 anche la seconda traccia nel greatest hits \"\" e in altre compilation del gruppo.\nNel febbraio 2012, \u00e8 stata decretata come il sesto ritornello pi\u00f9 esplosivo di tutti i tempi dalla rivista \"NME\".\nVideo musicale.\nIl videoclip, diretto da Sophie Muller, \u00e8 ambientato in una piccola stanza di registrazione. Durante il ritornello il riverbero delle casse fa sbattere i membri del gruppo sui muri e sul pavimento. Ricorda il videoclip di un'altra canzone dei Blur, ossia \"Popscene\".\nNella cultura di massa.\nIl brano compare nella colonna sonora del videogioco di calcio \"\". Il brano \u00e8 presente inoltre nella tracklist dei videogiochi \"Guitar Hero 5\" e \"Saints Row IV\".\nDalla stagione calcistica 2019/2020 viene utilizzata dopo ogni gol della Juventus, andando a sostituire la precedente \"Chelsea Dagger\" dei The Fratellis."}
{"id": "2957303", "revid": "115652466", "url": "https://it.wikipedia.org/wiki?curid=2957303", "title": "Arzino", "text": "L'Arzino (\"Arzin\" in friulano) \u00e8 un torrente del Friuli-Venezia Giulia che nasce dal Monte Valcalda (Prealpi Carniche) a 1.908 metri s.l.m., attraversando longitudinalmente durante il suo corso la Val d'Arzino, a cui da il nome, ed i comuni di Preone, Verzegnis, Vito d'Asio, Forgaria nel Friuli e Pinzano al Tagliamento, presso il quale sfocia nel fiume Tagliamento, di cui \u00e8 affluente di destra.\nDescrizione.\nIl bacino di alimentazione del torrente si estende su 123\u00a0km\u00b2 ed ha una lunghezza di circa 30\u00a0km. La portata del torrente, calcolata in media trentennale, \u00e8 di 6.8\u00a0m\u00b3/s, per un afflusso meteorico medio sul bacino di 2139\u00a0mm d'acqua all'anno, con un massimo autunnale e un minimo estivo accentuati. L'aspra morfologia del terreno che l'Arzino incontra durante il suo tragitto, l'ha costretto a scavare nel corso dei millenni profonde e strette valli, anfratti e ripide pareti rocciose, dove, con salti anche di decine di metri, prendono vita le cascate dell'Arzino.\nAnche la fauna \u00e8 un tratto molto caratteristico e predominante di questo corso. Dalla sorgente alle foce vivono molte specie di pesce, dalle trote marmorata, fario e iridea agli scazzoni, passando per i gamberi di acqua dolce.\nL'Arzino \u00e8 un luogo molto ambito e frequentato dai praticanti di molte discipline, in quanto fornisce un banco di prova per diversi sport: la pesca, river rafting e canoismo, arrampicata o semplici escursioni per salire o ridiscendere dalla sorgente alla foce.\nIl percorso.\nL'alto bacino fino alla conca di Pielungo \u00e8 compreso nelle formazioni triassiche di Dolomia Principale, di notevole potenza, che costituiscono l'ossatura delle intere Prealpi Carniche. Dalle selle Chiampon e Chianzutan, che con i monti Valcalda e Verzegnis segnano la linea di spartiacque con l'alto corso del Tagliamento, provengono i due rami che confluendo a Pozzis formano l'alto corso del fiume, pittoresco e suggestivo per le forme erosive e i salti d'acqua che lo caratterizzano.\nLungo lo stretto Canale di San Francesco l'Arzino riceve quindi i suoi principali tributari: il torrente Sclusons in sinistra (la cui testata \u00e8 formata dal rio Armentaria) e il torrente Comugna in destra. A quest'ultimo, il cui bacino si estende su una trentina di km\u00b2, si deve il pi\u00f9 consistente apporto idrico fra gli affluenti dell'Arzino, valutato mediamente fra 1.2-1.4\u00a0m\u00b3/s.\nOltre alla conca di Pielungo, dopo aver ricevuto in destra il torrente Foce, noto localmente come F\u00f9as del Paveon e la cui profonda forra \u00e8 un probabile percorso residuale dello stesso Arzino, il fiume incide con grande capacit\u00e0 erosiva l'anticlinale calcarea del Monte Pala - Monte Pr\u00e2t, tagliandolo e mettendone a giorno la peculiare stratigrafla sovrascorsa. Oltre il Ponte dell'Armistizio il fondo vallivo si distende e si allarga, appena pochi chilometri prima della confluenza nel Tagliamento che avviene poco a monte della stretta di Pinzano.\nLe cascate.\nA pochi metri dalla sua sorgente, in corrispondenza di un brusco cambio di pendenza della valle, il torrente Arzino d\u00e0 origine a una serie di cascate, in seguito agli imponenti fenomeni erosivi che lo caratterizzano. I salti d'acqua, circondati da rigogliose faggete, si alternano ad ampie vasche di erosione e a profonde e verdissime pozze. Le cascate sono raggiungibili senza alcuna difficolt\u00e0 percorrendo una breve e comoda stradina forestale, che prende il via all'inizio della Valle di Preone."}
{"id": "2957305", "revid": "110157", "url": "https://it.wikipedia.org/wiki?curid=2957305", "title": "Settimio Sorani", "text": "Biografia.\nSettimio Sorani nasce a Roma, il 9 dicembre 1899, da una famiglia ebraica osservante. Il padre era insegnante e faceva parte del Consiglio della Comunit\u00e0 ebraica di Roma. Il nonno era stato rabbino e condirettore del Collegio rabbinico. \nTrascorsa l'infanzia a Lecce, dove la famiglia si era trasferita per motivi di lavoro, Sorani si arruola nell'esercito nel 1917 e partecipa come sottotenente alla prima guerra mondiale, combattendo a Col del Miglio, dove viene ferito.\nTerminata la guerra, torna a Roma con la famiglia e si impiega presso l'Unione Italiana di Riassicurazione. \nLa DELASEM.\nNegli anni '30, con l'avvento del nazismo, cresce il suo impegno all'interno dei circoli sionistici romani. Perduto il lavoro in seguito all'introduzione delle leggi razziali, nel 1939 si mette a disposizione della DELASEM, la neonata organizzazione ebraica per l'assistenza ai profughi ebrei in Italia, diretta da Lelio Vittorio Valobra con sede centrale a Genova. Sorani assume la direzione dell'Ufficio romano assieme all'avvocato Carlo Alberto Viterbo, svolgendo fino all'8 settembre 1943 un instancabile lavoro di coordinamento a sostegno dei numerosissimi profughi raccolti nei campi di internamento italiani.\nCon l'8 settembre 1943 e l'occupazione nazista, la DELASEM entra in clandestinit\u00e0. Il 6 novembre 1943, in seguito ad una delazione, Sorani viene arrestato, interrogato e percosso nella prigione di via Tasso, ma viene poi rilasciato dopo pochi giorni per mancanza di prove a suo carico. Continua per tutto il periodo dell'occupazione a impegnarsi in prima persona per la distribuzione dei fondi della DELASEM, validamente coadiuvato dal padre cappuccino Maria Benedetto. Dalla loro opera dipende in larga misura la salvezza di oltre 4.000 ebrei italiani e stranieri nascosti a Roma.\nIl dopoguerra.\nTerminata la guerra, Sorani assume la direzione di organizzazioni sionistiche romane. Dal 1948 al 1952 \u00e8 Commissario per l'immigrazione presso la Legazione dello Stato d'Israele a Roma e quindi direttore del Keren Hayesod italiano.\nDal 16 ottobre 1955 al 31 dicembre 1964 diviene segretario della Comunit\u00e0 ebraica di Firenze, citt\u00e0 nella quale rimane fino alla morte, il 29 luglio 1982. "}
{"id": "2957311", "revid": "1547459", "url": "https://it.wikipedia.org/wiki?curid=2957311", "title": "Arcangelo Scacchi", "text": "Biografia.\nNato a Gravina in Puglia il 9 febbraio 1810 da Patrizio e Giovanna Pentibove, dopo gli studi di base svolti presso i seminari di Bari e di Gravina si trasferisce, diciassettenne a Napoli per frequentare le scuole di anatomia e chirurgia della locale Universit\u00e0. Laureatosi nel 1831 si mostr\u00f2 sempre pi\u00f9 attratto dalle scienze naturali che studi\u00f2 sotto la guida di Matteo Tondi e di Teodoro Monticelli. Inizialmente si occup\u00f2 di conchiglie e di fossili per poi focalizzarsi sulla mineralogia che svilupp\u00f2 in seguito a numerose escursioni sull'Appennino della Campania, della Calabria nonch\u00e9 nelle aree vulcaniche del Vesuvio e dei Campi Flegrei. \nNel 1839 il geologo Leopoldo Pilla lo nomin\u00f2 coadiutore per la dimostrazione degli oggetti nella cattedra di mineralogia della Regia Universit\u00e0 di Napoli con l'incarico di tenere le relative esercitazioni. Sempre a Napoli, nel 1844 risult\u00f2 vincitore di concorso per la cattedra universitaria di mineralogia con l'annessa direzione del relativo museo, carica che tenne fino al 1891, quando fu nominato professore emerito. L'anno dopo in qualit\u00e0 di segretario della sezione di geologia e mineralogia al VII Congresso degli scienziati italiani dove ebbe modo di esporre le sue tesi di vulcanologia, contrarie alla teoria dominante. \nL'8 aprile 1847 spos\u00f2 Giovanna Cassola dalla quale avr\u00e0 9 figli di cui 2 morti in tenerissima et\u00e0. Nel decennio successivo la sua attivit\u00e0 scientifica si espresse prevalentemente in ambito vulcanologico producendo una serie di studi che ebbero una buona accoglienza anche in campo internazionale. Di pensiero anticlericale e antiborbonico si mostr\u00f2 tuttavia tiepido verso le vicende nazionali e per questo attir\u00f2 l'attenzione di Francesco De Sanctis, delegato alla Pubblica Istruzione durante la dittatura di Garibaldi a Napoli, che gli tolse l'insegnamento al Genio Civile. Con la costituzione, nel 1861, del Regno d'Italia venne poi nominato senatore in virt\u00f9 dei meriti scientifici e della fama internazionale acquisita. \nIn ambito accademico fu due volte Rettore dell'universit\u00e0 partenopea, nei trienni 1865-1867 e 1875-1877. Fu anche preside dell'allora Facolt\u00e0 di Scienze Naturali, direttore della Scuola di Farmacia e di quella di Magistero per le scienze, componente del Consiglio direttivo della Scuola di applicazione per gli ingegneri. Oltre all'universit\u00e0 fu titolare di diversi incarichi tra i quali: docente di mineralogia presso la scuola del Genio Civile, assessore della commissione protomedicale, presidente dell\u2019Istituto d\u2019Incoraggiamento alle Scienze Naturali di Napoli, presidente dell'Accademia Italiana delle Scienze detta dei XL. Fu poi membro di numerose accademie come la K\u00f6niglich-Preu\u00dfische Akademie der Wissenschafte (Accademia Reale Prussiana delle Scienze) di Berlino, la Bayerische Akademie der Wissenschaften (Accademia bavarese delle scienze e dell\u2019umanistica) di Monaco, la Ross\u00ediskaya akad\u00e9miya na\u00fak (Accademia russa delle Scienze) di Mosca, e socio corrispondente dell'Accademia dei Lincei di Roma, dell'Accademia delle scienze di Torino, dell\u2019Istituto Lombardo di Scienze e Lettere di Milano. Fu infine socio della Societ\u00e0 Italiana delle Scienze di Roma e di Torino, dell\u2019Accademia delle Scienze di Napoli, della Societ\u00e0 Reale di Napoli e del Club alpino italiano CAI, sezione di Napoli.\nMor\u00ec a Napoli l'11 ottobre 1893. Fu sepolto nel cimitero di Poggioreale, nell'area degli uomini illustri.\nPer quanto riguarda l'attivit\u00e0 scientifica, i primi lavori dello Scacchi furono di conchigliologia con la redazione del \"Catalogus Conchyliorum Regni neapolitani\" del 1836, e le \"Notizie sulle conchiglie che si trovano fossili nell'Isola d'Ischia e lungo la spiaggia tra Pozzuoli e Monte Nuovo\" del 1841. \nIn seguito si occup\u00f2 quasi esclusivamente di ricerche nel campo della cristallografia, della mineralogia e della vulcanologia, con particolare riferimento alla descrizione della morfologia e della genesi dei minerali presenti sul Vesuvio. Singolare era la sua tipologia operativa che consisteva nel portare in soluzione acquosa le patine saline formatesi per sublimazione vicino alle fumarole, analizzare i prodotti della ricristallizzazione e compararli con i materiali naturali rinvenuti.\nNel campo della cristallografia lo studio della formazione e crescita dei cristalli lo portarono a considerazioni che culminarono nella formulazione del concetto di poliedria delle facce. Fu lo scopritore di alcune nuove rocce e minerali, come la scacchite, la nocerite.\nOpere.\nIl catalogo completo delle opere dello Scacchi fu compilato nel 1891 dallo stesso autore. Lo si ritrova riprodotto in calce al necrologio pubblicato nel 1894 sul \"Giornale di mineralogia, cristallografia e petrografia\"."}
{"id": "2957312", "revid": "827882", "url": "https://it.wikipedia.org/wiki?curid=2957312", "title": "Anikita Ivanovi\u010d Repnin", "text": "Biografia.\nIn occasione dell'insurrezione guidata dalla granduchessa Sof'ja Alekseevna Romanova ebbe il comando del monastero della Trinit\u00e0 di San Sergio, vale a dire il controllo di Mosca, e poi ebbe una parte rilevante nella campagna d'Azov, dove guadagn\u00f2 il grado di generale.\nDurante la grande guerra del Nord, Repnin fu malvisto dal conte Boris Petrovi\u010d \u0160eremetev, gi\u00e0 favorito dello Zar, che approfittando di alcune mancanze nei suoi confronti in quanto generalissimo dell'armata ad Holowczyn, fece leva su Pietro il Grande perch\u00e9 Repnin fosse privato del grado da poco acquistato.\nEbbe comunque una parte abbastanza importante alla battaglia di Lesnaja ed ebbe il comando delle truppe volontarie cosacche e ucraine contro Ivan Mazeppa. Fu per\u00f2 trasferito nelle Province baltiche, dove, riacquistata la benevolenza dello Zar, divenne governatore di Riga, approfittando della caduta in disgrazia di Aleksandr Danilovi\u010d Men\u0161ikov."}
{"id": "2957316", "revid": "23117", "url": "https://it.wikipedia.org/wiki?curid=2957316", "title": "Mohammadou Idrissou", "text": ""}
{"id": "2957320", "revid": "767487", "url": "https://it.wikipedia.org/wiki?curid=2957320", "title": "Sovrani del Vietnam", "text": "Segue la lista dei monarchi vietnamiti. Alcuni si dichiararono re (\"vua\"/\"v\u01b0\u01a1ng\") o imperatori (\"ho\u00e0ng \u0111\u1ebf\"). Poich\u00e9 per un lungo periodo il Vietnam fu uno stato tributario della Cina, l'investitura di molti monarchi era di fatto conferita dalla Corte imperiale cinese. Tra le dinastie vietnamite che non ebbero l'approvazione cinese, o pi\u00f9 semplicemente non si curarono dell'investitura, ricordiamo, tra le altre, la Dinastia H\u1ed3.\nMolti monarchi della dinastia L\u00ea ebbero solo una carica di rappresentanza, senza un reale potere di governo, il quale era affidato ai signori teoricamente leali al monarca. La maggior parte dei monarchi vietnamiti \u00e8 nota con il nome templare, cos\u00ec come ci \u00e8 stato tramandato, con alcune eccezioni, come la Dinastia Nguy\u1ec5n, nota con il nome regale (da non confondersi con il nome postumo).\nDinastia H\u1ed3ng B\u00e0ng (forse 2897 a.C. - 257 d.C.).\nSi suppone che dal 2897 a.C. al 257 d.C. sul Vietnam governarono o i regnanti H\u00f9ng della Dinastia H\u1ed3ng B\u00e0ng o il regno di V\u0103n Lang. Segue la lista dei 18 regnanti H\u00f9ng come indicata nel libro \"Vi\u1ec7t Nam s\u1eed l\u01b0\u1ee3c\" di Tr\u1ea7n Tr\u1ecdng Kim."}
{"id": "2957323", "revid": "154326", "url": "https://it.wikipedia.org/wiki?curid=2957323", "title": "Dinastie del Vietnam", "text": ""}
{"id": "2957332", "revid": "729019", "url": "https://it.wikipedia.org/wiki?curid=2957332", "title": "Prima battaglia di Algeciras", "text": "La prima battaglia della baia di Algeciras fu una battaglia navale combattuta il 6 luglio del 1801 (\"17 messidor an IX\" del Calendario Francese Repubblicano) tra uno squadrone della Royal Navy e un pi\u00f9 piccolo squadrone della Marina Francese, all'ancora nel porto spagnolo di Algeciras, nei pressi di Gibilterra. Gli inglesi erano pi\u00f9 numerosi dei loro avversari, ma la postazione francese era protetta dalle batterie di cannoni spagnole e da un complesso sistema di secche che ostacolava l'accesso alla baia di Algeciras. Lo squadrone francese, al comando del Contrammiraglio Charles Linois aveva fatto tappa ad Algeciras sulla sua rotta verso l'importante base navale spagnola di Cadice, con il progetto di costituire un contingente navale franco-spagnolo da opporre al Regno Unito ed ai suoi alleati nel contesto delle Guerre rivoluzionarie francesi. Gli Inglesi, al comando del Retroammiraglio Sir James Saumarez, avevano l'obiettivo di eliminare lo squadrone francese prima che questo raggiungesse Cadice ed arrivasse a costituire una forza tale da travolgerlo e lanciare un attacco contro le forze inglesi stanziate nel Mar Mediterraneo.\nSalpato direttamente dal blocco navale costituito al largo di Cadice, lo squadrone di Saumarez consisteva di sei vascelli, numero doppio rispetto a quello sotto il comando di Linois. La mattina del 6 luglio, avvistato il contingente francese all'ancora ad Algeciras, Saumarez lanci\u00f2 un attacco immediato al porto attraverso il complesso sistema di secche della baia di Algeciras. Bench\u00e9 l'attacco iniziale causasse danni consistenti alle navi francesi, la combinazione di venti leggeri e acque basse fece arenare la \"Hannibal\" in un punto pesantemente soggetto al fuoco nemico, mentre, nel frattempo, i vascelli francesi venivano portati a terra per prevenirne la cattura. Viste frustrate le proprie intenzioni, Saumarez ordin\u00f2 allo squadrone di ritirarsi: cinque delle sue navi si portarono con fatica all'esterno della baia, mentre la \"Hannibal\" rimaneva immobilizzata sotto il fuoco nemico. Su quest'ultima, ormai isolato ed impossibilitato a manovrare, il Capitano Solomon Ferris resistette per un'ulteriore mezz'ora prima di arrendersi. \nEntrambi i fronti soffrirono importanti danni e perdite, ma, allo stesso tempo, furono coscienti che la battaglia avrebbe inevitabilmente avuto un seguito. Ne consegu\u00ec una frenetica attivit\u00e0 da parte dei due schieramenti nei loro porti di Gibilterra, Algeciras e Cadice: mentre gli squadroni inglesi e francesi erano impegnati in rapide riparazioni, la flotta franco-spagnola di stanza a Cadice si preparava per una missione di soccorso, inviando un imponente squadrone che raggiunse Algeciras il 12 luglio. Quella stessa notte, lo squadrone proveniente da Cadice, riunitosi a quelli di Linois, fu attaccato nuovamente da Saumarez nel corso della seconda battaglia di Algeciras. Le navi inglesi, pi\u00f9 veloci e manovrabili, inflissero pesanti perdite alla retroguardia spagnola, non riuscendo nuovamente, tuttavia, a distruggere lo squadrone francese.\nAntefatto.\nIl primo Agosto del 1798 la flotta francese nel Mediterraneo era stata quasi completamente annientata durante la Battaglia del Nilo, nella baia di Abukir, in Egitto. Quel che ne consegu\u00ec fu il predominio navale della Royal Navy in tutta l'area mediterranea, che si concretizz\u00f2 con l'imposizione di blocchi navali nei principali porti spagnoli e francesi della regione, incluse le importanti basi navali di Tolone e Cadice. Nel 1801 l'Impero Britannico stava studiando un'operazione su larga scala per riconquistare l'Egitto dai Francesi, e il Primo Console Napoleone Bonaparte pianificava di ricostituire la propria Flotta del Mediterraneo per rinforzare i propri presidi prima dell'invasione inglese. A questo fine, all'inizio del 1801 uno squadrone francese fu distaccato dai porti atlantici verso l'Egitto, e si raggiunse un accordo con la Marina Spagnola per rafforzarlo con sei vascelli dal distaccamento di Cadice. Lo squadrone non riusc\u00ec mai a raggiungere l'Egitto: la pressione inglese lo costrinse a deviare verso Tolone, dove fu successivamente diviso. I vascelli nelle migliori condizioni per affrontare il mare tentarono di raggiungere l'Egitto per due volte nel corso dell'anno, ma solo la corvetta \"Heliopolis\" riusc\u00ec, dopo alterne vicende, a raggiungere l'armata d'Egitto.\nNel Giugno del 1801, uno squadrone di tre dei vascelli distaccati dalla spedizione principale verso l'Egitto lasciarono Tolone per Cadice sotto il comando del Contrammiraglio Charles Linois. Gli ordini dello squadrone erano di riunire le forze di Linois con la flotta franco-spagnola di Cadice e prendere possesso dei vascelli promessi. Da l\u00ec, la flotta riunita, rafforzata da 1.500 soldati francesi al comando del Generale Pierre Devaux, avrebbe potuto condurre importanti operazioni contro le forze degli Inglesi e dei loro alleati: furono ipotizzati attacchi sull'Egitto e su Lisbona, anche se nessun piano strutturato vide mai la luce. L'assenza di un solido blocco navale consent\u00ec a Linois di lasciare Tolone indisturbato, traversando al largo di Gibilterra il 3 luglio. L\u00ec, Linois fu informato dal Capitano Lord Cochrane, catturato assieme al suo brigantino HMS \"Speedy\" il 4 luglio, che un formidabile squadrone di 7 vascelli inglesi era dispiegato al largo di Cadice al comando del retroammiraglio Sir James Saumarez. Dopo aver udito queste notizie, Linois rimand\u00f2 i piani di raggiungere la base navale e pose l'ancora ad Algeciras, un porto ben fortificato all'interno dell'omonima baia, separato solo da uno stretto braccio di mare dal promontorio di Gibilterra.\nA Gibilterra, l'unica nave in porto era il piccolo \"sloop-of-war\" HMS \"Calpe\", al comando del Capitano George Dundas che, all'avvistamento dello squadrone, avvert\u00ec immediatamente Saumarez al largo di Cadice. Il messaggio arriv\u00f2 il 5 luglio, consegnato dal Tenente Richard Janvrin su una piccola barca. L'ammiraglio, un veterano della battaglia del Nilo, raggrupp\u00f2 immediatamente le proprie navi e inizi\u00f2 a veleggiare verso est per indagare. Aveva con s\u00e9 solo sei vascelli dei sette iniziali, in quanto uno di essi, la HMS \"Superb\", al comando del capitano Richard Goodwin Keats, era stata distaccata alla foce del Guadalquivir con il brigantino HMS \"Pasley\". Saumarez mand\u00f2 la fregata HMS \"Thames\" a richiamare Keats affinch\u00e9 convergesse verso Algeciras, arrivando a vista delle navi dell'ammiraglio all'alba del 6 luglio. Tuttavia, ricevendo da parte di una nave mercantile americana la notizia errata che Linois era gi\u00e0 salpato da Algeciras, Keats ritenette opportuno tornare alla propria posizione di Cadice per monitorare il porto spagnolo, trattenendo con s\u00e9 la \"Pasley\" e la \"Thames\"\nAlla partenza di Saumarez controvento verso Algeciras, le gi\u00e0 solide difese del porto furono rafforzate per il prossimo scontro: Linois dispose le proprie navi su una linea di battaglia attraverso il porto, con l'ammiraglia \"Formidable\" sul limite settentrionale, seguita dalla \"Desaix\" e dalla \"Indomptable\" verso sud, separate circa 500 iarde. La fregata \"Muiron\" fu collocata su acque meno profonde a sud della \"'Indomptable\". La posizione francese era rafforzata dalla presenza di 11 massicce cannoniere spagnole nell'estremit\u00e0 settentrionale del porto, dove si affacciavano anche le fortificazioni della \"Bateria de San Iago\" e della \"Torre de Almirante\". L'ingresso meridionale del porto era coperto da tre cannoniere e dalle batterie disposte nel forte \"Santa Garcia\" e nella \"Torre de la Vila Vega\" sulla costa, e dall'isola fortificata di Isla Verda, munita di sette cannoni pesanti, posizionata tra la \"Indomptable\" e la \"Muiron\". Un ulteriore supporto era fornito dai forti pi\u00f9 distanti, che potevano lanciare granate nell'ancoraggio e, in maniera fondamentale, dalla geografia stessa della baia, punteggiata da un complesso sistema di secche e scogli in grado di rendere la navigazione difficoltosa a chi non ne conoscesse i segreti.\nLa battaglia.\nL'attacco di Saumarez.\nRallentato nel corso del 5 luglio da pesanti venti contrari, lo squadrone di Saumarez raggiunse Algeciras solo alle ore 07:00 del 6 luglio. L'ammiraglio decise di lanciare subito l'attacco al contingente francese, dando ordine alle proprie navi di preparare le proprie scialuppe all'attacco. Migliaia di spettatori si appostarono sulla costa spagnola e gibilterrina per assistere all'imminente battaglia L'ordine di condurre l'attacco fu dato al Capitano Samuel Hood, come ufficiale con la maggiore esperienza di quelle acque, e il suo vascello fu il primo ad entrare nella baia attorno a Punta Cabrita. Una volta entrato nella baia, tuttavia, il vento cadde all'improvviso, e Hood si trov\u00f2 in bonaccia. Di conseguenza, i primi colpi della battaglia furono sparati da una batteria situata su Punta Cabrita alla hms \"Pompee\" del Capitano Charles Stirling, che entr\u00f2 nella baia alle 07:50, seguito da presso dalla HMS \"Audacious\" del capitano Shuldham Peard. Alla vista dello squadrone britannico, Linois ordin\u00f2 alle navi di tonneggiare raggiungendo le acque pi\u00f9 basse lungo la costa, e molti marinai e soldati a bordo furono inviati ad assistere le batterie spagnole lungo la baia. La \"Murion\", seguita presto dalle altre navi francesi, si un\u00ec al fuoco appena la \"Pompee\" e la \"Audacious\" arrivarono a tiro.\nSaumarez e il resto dello squadrone britannico erano a 3 miglia nautiche (5,6\u00a0km) dietro all'avanguardia, ma Stirling si spinse ulteriormente in avanti con l'attacco, doppiando l'Isla Verda alle 08:30, ingaggiando a turno ogni nave francese e mollando l'ancora accanto alla \"Formidable\" alle 08:45 per poi aprire il fuoco da distanza ravvicinata. La \"Venerable\" e la \"Audacious\" furono spinte da venti leggeri fuori dalla baia e riuscirono ad entrare in azione solo alle 08:50: la \"Venerable\" apr\u00ec il fuoco contro la \"Desaix\" e la \"Audacious\" contro la \"Indomptable\". Entrambe le navi, tuttavia, contrariamente a quanto ordinato da Saumarez, furono ancorate a significativa distanza dai loro obiettivi. Lo schieramento franco-spagnolo rispose con un imponente cannoneggiamento contro le navi ancorate. Il bombardamento dur\u00f2 circa mezz'ora, finch\u00e9 la \"Formidable\" non interruppe momentaneamente il fuoco per tonneggiare ulteriormente verso l'interno della baia. All'improvviso, la \"Pompee\" incapp\u00f2 in una forte corrente che ruot\u00f2 la nave portando la sua prua di fronte al bordo della \"Formidable\", consentendo a quest'ultima un massiccio tiro di infilata cui la nave inglese pot\u00e9 rispondere solo con i pochi cannoni di prora. Un sostegno arriv\u00f2 dalla \"Calpe\" del Capitano Dundas, che port\u00f2 il suo piccolo natante verso la costa per affrontare le batterie spagnole all'attacco dello squadrone inglese ed arrivare anche a portare un attacco ravvicinato alla \"Murion\". La fregata francese, tuttavia, bench\u00e9 a corto di uomini, si rivel\u00f2 ancora sufficientemente potente da far allontanare la sua pi\u00f9 piccola avversaria.\nAlle 09:15 il resto dello squadrone inglese inizi\u00f2 ad arrivare alla spicciolata, condotto dall'ammiraglia HMS \"Caesar\", che gett\u00f2 l'ancora di fronte all'\"Audacious\", tra la costa e la \"Venerable\", prima di aprire il fuoco sulla \"Desaix\". Alle 09:20, la \"HMS Hannibal\" comandata dal Capitano Solomon Ferris si un\u00ec all'azione, ancorandosi davanti alla \"Caesar\". Dopo quest'ultima manovra, solo la HMS \"Spencer\" del Capitano Darby rimaneva ancora priva di ingaggio, ancora in bonaccia a sud dell'Isla Verda e sotto l'incessante fuoco delle batterie e delle torri difensive, alcune delle quali lanciavano granate e palle di cannone incandescenti studiate per incendiare il legname delle navi. Il Capitano Jahleel Brenton della \"Caesar\" sugger\u00ec a Saumarez di negoziare con gli spagnoli consentendo loro di catturare le navi francesi in cambio del termine delle ostilit\u00e0, ma Saumarez rigett\u00f2 l'idea come \"prematura\". Alle 10:12, la \"Formidable\" inizi\u00f2 a ritirarsi verso acque meno profonde per allontanarsi dall'attacco delle navi inglesi, e Saumarez ordin\u00f2 al Capitano Ferris sulla \"Hannibal\" di manovrare per portare la sua nave verso la costa ed attaccare in maniera pi\u00f9 efficace la \"Formidable\". Nello specifico, gli fu ordinato di \"andare a colpire di infilata l'ammiraglio francese\". Ferris inizi\u00f2 a veleggiare lentamente verso nord, utilizzando i venti leggeri per uscire dal combattimento prima di virare verso la \"Formidable\". In un primo momento la manovra ebbe successo, ma, alle 11:00, , la \"Hannibal\" si aren\u00f2 passando la \"Torre de Almirante\". Da quella posizione, Ferris era ancora in grado di dirigere parte delle proprie bordate verso la \"Formidable\" e il resto verso le difese costiere spagnole, ma la nave rimaneva particolarmente vulnerabile al tiro dalla costa.\nLa \"Hannibal\" era ora isolata all'estremo settentrionale delle linee inglesi, sottoposta a fuoco massiccio dalla \"Formidable\" e dalle batterie e cannoniere spagnole e impossibilitata a manovrare o contrattaccare in maniera efficace. Ferris prov\u00f2 ad avvertire Saumarez della precaria situazione della propria nave, ma le proprie drizze di segnalazione erano state strappate via dal fuoco nemico prima di poter richiedere assistenza. Al resto dello squadrone fu ordinato di salpare le proprie scialuppe nel tentativo di trainare la \"Hannibal\" via dalla secca, ma il tentativo fall\u00ec e la \"Caesar\" perse la propria pinaccia, affondata da una palla di cannone. Alla fine, la \"Hannibal\" fu lasciata arenata, mentre svaniva anche l'ultimo accenno di brezza marina, impedendo alle altre navi inglesi di venire in soccorso della nave. Vi era ancora, tuttavia, un leggero accenno di brezza terrestre proveniente da nordovest che inizialmente favor\u00ec il contingente francese, in minoranza numerica e pesantemente martellato dai cannoni inglesi. Linois ordin\u00f2 immediatamente alle proprie navi di tagliare l'ancoraggio e usare la brezza per manovrare lentamente verso una posizione difensiva pi\u00f9 forte a ridosso della linea costiera. La sua ammiraglia \"Formidable\" complet\u00f2 con successo la manovra, ma n\u00e9 la \"Indomptable\" n\u00e9 la \"Desaix\" furono in grado di riprendere controllo in tempo, e si arenarono: la \"Desaix\" direttamente di fronte ad Algeciras e la \"Indomptable\" a nordest di Isla Verda, con la prua verso il mare.\nSaumarez rispose tagliando i propri ormeggi sulla \"Caesar\" e con una manovra di abbattuta superando le immobili \"Audacious\" e \"Venerable\", e portandosi davanti alla vulnerabile prua della \"Indomptable\", spazzando ripetutamente d'infilata i ponti della nave arenata. La \"Audacious\" segu\u00ec l'ammiraglia alle 12:00, prendendo posizione tra la \"Caesar\" e la \"Indomptable\" e aprendo anch'essa il fuoco su quest'ultima. Tuttavia, sia la \"Caesar\" che la \"Audacious\" erano ora esposte al pesante fuoco proveniente dall'Isla Verda, dove le batterie erano ora manovrate dagli equipaggi francesi che avevano evacuato le navi arenate. La \"Audacious\" era immobilizzata dalla bonaccia, con la \"Desaix\" sul lato di prua e al di fuori del raggio di azione dei suoi cannoni, e i tentativi di spostare la nave con le scialuppe per portare a tiro il natante francese si stavano dimostrando inefficaci. La \"Spencer\" e la \"Veritable\", ricevuto l'ordine di unirsi all'attacco, erano impossibilitate a prender posizione a causa dell'assenza di vento, mentre la \"Venerable\" aveva perso parte del suo albero di mezzana cercando di far virare la propria nave. L'alberatura di quest'ultima era ormai talmente danneggiata che Hood non era pi\u00f9 in grado di manovrare in maniera efficace tra i capricci del vento, anche se successivamente riusc\u00ec comunque a portarsi a tiro.\nLa ritirata di Saumarez.\nSul versante settentrionale dello schieramento, la \"Pompee\" e la \"Hannibal\" erano intrappolate sotto il fuoco massiccio della \"Formidable\" e dello schierametno spagnolo di navi cannoniere e batterie costiere: entrambe le navi non erano in grado di rispondere efficacemente al fuoco nemico, visto che ormai le proprie bordate non erano pi\u00f9 rivolte al nemico. Sulla \"Hannibal\" la situazione era ormai senza speranza: il numero delle vittime cresceva inesorabilmente, l'albero maestro e di mezzana erano stati abbattuti e la nave rimaneva fermamente incagliata. La \"Pompee\" era in una situazione leggermente migliore: il sartiame di Sterling era in pezzi, ma gli alberi tenevano e, se non altro, la nave era ancora in mare, bench\u00e9 inchiodata dalla bonaccia. Ad un certo punto, le bandiere sulla \"Pompee\" furono strappate via dai colpi, facendo rivendicare ai francesi la presunta resa della nave, bench\u00e9 queste fossero velocemente sostituite. Alle 11:30, vista l'impossibilit\u00e0 di contribuire alla battaglia con pi\u00f9 di 70 vittime e il sartiame a brandelli, Saumarez ordin\u00f2 a ci\u00f2 che restava dello squadrone di inviare le proprie scialuppe a trascinare la \"Pompee\" fuori dal pericolo. Nel tentativo, molte di queste furono affondate dal pesante fuoco nemico che dovettero attraversare.\nLa necessit\u00e0 di far convergere le proprie scialuppe verso la \"Pompee\" imped\u00ec a Saumarez di lanciare il pianificato attacco anfibio contro l'Isla Verde e, in balia dei capricci del vento, anche la \"Caesar\" e la \"Audacious\" stavano iniziando a bordeggiare pericolosamente vicino alle secche attorno all'isola, rischiando di condividere il fato della \"Hannibal\" direttamente di fronte alle batterie di cannoni dell'isola stessa. Osservando il fallimento del suo attacco pianificato allo squadrone francese, Saumarez iss\u00f2 il segnale di ritirata alle 13:35, ordinando alle navi di ritirarsi verso Gibilterra. La \"Pompee\", trainata dalle scialuppe, era gi\u00e0 sulla via della ritirata, mentre la \"Caesar\" e la \"Audacious\" furono in grado di tagliare quel che restava dei propri ormeggi e trascinarsi fuori dalla baia con il fortuito supporto di un'improvvisa brezza di terra che li port\u00f2 velocemente fuori dal tiro del fuoco franco-spagnolo. Furono raggiunte dalla \"Venerable\" e dalla \"Spencer\" sulla via del ritorno, lasciandosi indietro la carcassa della \"Hannibal\" arenata nel porto di Algeciras.\nSulla \"Hannibal\", pi\u00f9 di sessanta uomini erano stati uccisi, e il Capitano Ferris ordin\u00f2 ai sopravvissuti di rifugiarsi sottocoperta per sfuggire al fuoco pi\u00f9 pesante, mentre i colpi combinati delle batterie spagnole e dei cannoni francesi iniziavano ad appiccare il fuoco alla carcassa della nave. Alle 14:00, attestata l'inutilit\u00e0 di ogni resistenza, ordin\u00f2 di ammainare la propria bandiera in segno di resa, e i soldati francesi e spagnoli si precipitarono a bordo. Il medico di bordo della nave successivamente rifer\u00ec che, nella furia degli abbordanti di spegnere i fuochi appiccati, molti feriti furono calpestati a morte. Non \u00e8 stato stabilito se quanto segue fu un'incomprensione a bordo della \"Hannibal\" o una deliberata tattica da parte francese, ma le insegne della \"Hannibal\" furono nuovamente inalberate capovolte, un segnale internazionale di chiamata d'emergenza. Il Capitano Dundas, che aveva osservato l'intera battaglia da Gibilterra, interpretando la bandiera come il segno che Ferris stava ancora resistendo a bordo della \"Hannibal\" e richiedendo aiuto per recuperare i resti della nave o evacuarla prima della resa. Diverse imbarcazioni furono fatte partire da Gibilterra con i carpentieri dei cantieri navali del promontorio inviati per riparare la nave, mentre la HMS \"Calpe\" fu fatta tornare nella baia per fornire assistenza. Prima che l'errore fosse compreso, numerose imbarcazioni caddero sotto al fuoco nemico, e i loro equipaggi catturati non appena misero piede a bordo della \"Hannibal\".\nConseguenze.\nEntrambi gli schieramenti soffrirono pesanti danni e vittime. Gli inglesi persero 121 uomini ed ebbero 240 feriti e 11 dispersi (presumibilmente annegati all'affondamento delle loro imbarcazioni). Oltre ad aver perso la \"Hannibal\", sia la \"Pompee\" che la \"Caesar\" soffrirono danni significativi, ma la \"Venerable\" e la \"Spencer\" subirono solo danneggiamenti relativamente leggeri durante la battaglia. Le vittime furono pesanti in tutto lo squadrone: la \"Hannibal\" ebbe pi\u00f9 di 140 caduti tra morti e feriti, e il resto dell'equipaggio fu preso prigioniero; la \"Pompee\" ebbe 80 caduti e nessuna delle altre navi meno di 30. I francesi soffrirono un numero maggiore di caduti, con 160 morti (inclusi i Capitani Moncousu e Lalonde) e 324 feriti, tra cui Devaux. I resoconti da parte francese sulle perdite variano in maniera significativa: gli storiografi James e Clowes citano conteggi per un totale di 306 morti e 280 feriti, mentre la parte spagnola riporta un numero di 500 feriti. Tuttavia, nella sua analisi delle perdite del lato francese nave per nave, lo storiografo Musteen riporta solo 161 morti e 324 feriti.\nLe tre navi francesi sulla linea di combattimento furono danneggiate: Saumarez credette che le navi francesi fossero ormai \"fuori servizio\" a seguito della battaglia, ma fu presto smentito dai fatti. La \"Indomptable\" e la \"Desaix\" furono danneggiate in maniera particolare, ma la fregata \"Murion\", rimasta nelle acque basse del porto di Algeciras rimase indenne. Gli spagnoli riportarono perdite per 11 uomini ed un numero imprecisato di feriti, tutte avvenute nei forti bombardati e nelle cannoniere, cinque delle quali erano rimaste distrutte in battaglia. Gli equipaggi inglesi scoprirono durante la battaglia che la loro artiglieria veniva influenzata dalla mancanza di vento, che faceva s\u00ec che i propri colpi superassero lo schieramento francese per finire direttamente nella cittadina di Algeciras, che rimase seriamente danneggiata. Le autorit\u00e0 spagnole accusarono tempo dopo Saumarez di mirare deliberatamente alla citt\u00e0 nella frustrazione di non riuscire a sconfiggere lo squadrone nemico.\nIl 7 luglio Saumarez invi\u00f2 il Capitano Brenton ad Algeciras per parlamentare ed ottenere la libert\u00e0 sulla parola del Capitano Ferris e del suo equipaggio. Dopo una breve contrattazione i termini furono accordati, e sia Ferris che i suoi ufficiali, i feriti, e gli ufficiali catturati dalla HMS \"Speedy\" furono riportati a Gibilterra. Ad agosto 1801 Ferris ed i suoi ufficiali erano in Inghilterra, dove fu riunita la corte marziale per giudicarli, procedura standard in caso di cattura di una nave da parte del nemico. Il retroammiraglio John Holloway presiedette la corte e giudic\u00f2 esemplare la condotta in battaglia di Ferris e lo sollev\u00f2 da ogni responsabilit\u00e0 per la perdita della nave. Restituendogli la spada di ufficiale, Holloway si defin\u00ec \"convinto che, se dovesse essere snudata nuovamente, lo sarebbe con la stessa prodezza nobilmente mostrata nel difendere la HMS \"Hannibal\"\".\nL'immediata reazione ad Algeciras e Gibilterra fu quella di riparare le navi da guerra danneggiate: entrambe le parti conclusero che la continuazione dell'azione fosse semplicemente rimandata pi\u00f9 che conclusa. A Gibilterra, Saumarez decise di abbandonare temporaneamente la \"Pompee\" e la \"Caesar\" riassegnando i loro equipaggi in maniera tale che lo squadrone fosse pronto per la battaglia. Tale decisione fu contestata dal Capitano Brenton della \"Caesar\"e, lavorando giorno e notte per tre giorni, l'equipaggio della \"Caesar\" mise nuovamente la propria nave in condizioni di veleggiare in tempo per le necessit\u00e0 di Saumarez. La fretta era necessaria perch\u00e9 Linois, mentre da una parte riparava il proprio squadrone ed approntava la catturata \"Hannibal\" con un'alberatura d'emergenza, aveva mandato messaggi a Cadice richiedendo al Viceammiraglio Jos\u00e9 de Mazarredo Salazar Mu\u00f1atones y Gort\u00e1zar urgenti rinforzi prima che Saumarez fosse nuovamente in grado di attaccare. Spronato dal contrammiraglio francese Pierre Dumanoir le Pelley, in quei giorni a Cadice per prendere possesso dei sei vascelli promessi, Mazarredo ordin\u00f2 al Viceammiraglio Juan Joaquin de Moreno di salpare con una forza imponente che arriv\u00f2 al largo della baia di Algeciras il 9 luglio. Lo squadrone franco-spagnolo fu seguito dall'inglese \"Superb\", che raggiunse Saumarez a Gibilterra. Ad Algeciras, l'intenzione degli spagnoli era quella di recuperare Linois ed accompagnare il suo squadrone danneggiato a Cadice con cinque vascelli di scorta, inclusi due imponenti vascelli di prima classe da 112 cannoni. La \"Hannibal\", troppo danneggiata per il viaggio, fu lasciata all'ancora nel porto di Algeciras, ed il resto dello squadrone franco-spagnolo salp\u00f2 per Cadice il 12 luglio. Quella stessa notte, lo squadrone fu attaccato da Saumarez nella Seconda battaglia di Algeciras, che si concluse con la sostanziale sconfitta del contingente franco-spagnolo, la cui retroguardia fu sopraffatta dalle forze inglesi che riuscirono anche ad affondare le due navi da 112 cannoni e catturarne una terza. La forza di Linois riusc\u00ec comunque a raggiungere Cadice al mattino successivo.\nLa \"Hannibal\" fu successivamente rimossa da Algeciras dai Francesi e riarmata come \"Annibal\".\nIn Francia, la vittoria fu motivo di festeggiamenti, con \"Le Moniteur Universel\" a dichiarare che \"il combattimento ha coperto di gloria le armi francesi e mostrato ci\u00f2 di cui sono capaci\". Linois fu proclamato eroe nazionale e ricompensato da Napoleone con la Sabre d'honneur. La vittoria francese su una forza inglese significativamente superiore fu un evento inusuale in una guerra in cui la Royal Navy domin\u00f2 i mari. Saumarez rappresent\u00f2 pubblicamente la battaglia come una vittoria dichiarando di aver riportato un \"completo successo nel mettere fuori uso le navi del Nemico\", bench\u00e9 in privato riconoscesse la sconfitta. Lo storico Richard Gardiner comment\u00f2 che \"un esercito francese ben addestrato e condotto combatt\u00e9 duramente ed abilmente, e una combinazione di tempo atmosferico, fortuna e supporto dalla costa gli diede la vittoria su una forza superiore di cui cattur\u00f2 una parte. Allo stesso tempo, \u00e8 significativo che questa rara battuta d'arresto avvenne proprio vicino alla costa, con tutte le difficolt\u00e0 e l'aleatoriet\u00e0 che questo comporta\"."}
{"id": "2957334", "revid": "62004", "url": "https://it.wikipedia.org/wiki?curid=2957334", "title": "Rigoberto Ur\u00e1n Ur\u00e1n", "text": ""}
{"id": "2957340", "revid": "180202", "url": "https://it.wikipedia.org/wiki?curid=2957340", "title": "Direttore di fotografia", "text": ""}
{"id": "2957351", "revid": "1318658", "url": "https://it.wikipedia.org/wiki?curid=2957351", "title": "Fabius", "text": ""}
{"id": "2957353", "revid": "228587", "url": "https://it.wikipedia.org/wiki?curid=2957353", "title": "Fair Haven", "text": "Fair Haven o Fairhaven pu\u00f2 riferirsi a:"}
{"id": "2957355", "revid": "76069", "url": "https://it.wikipedia.org/wiki?curid=2957355", "title": "Fairhaven", "text": ""}
{"id": "2957356", "revid": "6923", "url": "https://it.wikipedia.org/wiki?curid=2957356", "title": "Constantin von Alvensleben", "text": "Biografia.\nConstantin von Alvensleben appartenne ad una famiglia aristocratica della Prussia che deteneva il titolo di conte e i suoi fratelli furono il politico Werner VIII von Alvensleben e l'ufficiale Gustav von Alvensleben.\nConstantin, come i fratelli, studi\u00f2 come cadetto alla Scuola Militare di Berlino e poi all'accademia, uscendone tenente di fanteria nell\"Alexanderregiment\" della guardia di Berlino.\nEbbe una rapida carriera militare, passando tra il 1834 e il 1846 dal grado di capitano a quello di colonnello di fanteria, e durante le insurrezioni del 1848 fu vice comandante della piazzaforte di Berlino, e testimone del brutale linciaggio dei politici moderati Felix von Lichnowski e Hans von Auerswald.\nPartecip\u00f2 attivamente alla repressione in Slesia e durante le guerre tra Danimarca e Germania, servendo come maggior generale il feldmaresciallo von Wrangel, e conobbe due suoi futuri colleghi della guerra franco-prussiana, Udo von Tresckow ed Enno von Colomb. Partecip\u00f2 alla battaglia di K\u00f6niggr\u00e4tz sotto von Moltke e ricevette l'Ordine dell'Aquila Nera e la Pour le M\u00e9rite.\nPromosso poi tenente generale di un reggimento della Guardia, partecip\u00f2 alle guerre tedesche e alla battaglia di Sadowa; fu uno dei maggiori assertori della guerra franco-prussiana, e ricevette da un suo amico, il generale von Steinmetz, il comando delle armate di Lorena.\nSi distinse per il suo stile strategico lontano dalle nuove teorie di von Clausewitz, Moltke e Roon, ma aggressivo e quasi antiquato, seguendo l'esempio dei devastanti eserciti della guerra dei trent'anni, sostenendo il principio della guerra totale.\nLa sua condotta, considerata da molti deplorevole, fu notata dal comandante di Strasburgo Paul von Collas, che la rifer\u00ec al comandante della armate d'Alsazia, Paul von Lesczynski. Essi avrebbero voluto destituire von Alvesleben, ma la fortuita vittoria conseguita dal tenente generale Constantin von Alvensleben nella battaglia di Mars-la-Tour, con la 3\u00aa Armata, tolse ogni movente a von Collas, e Alvensleben non fu destituito.\nEbbe infatti ancora un buon ruolo nella presa di Metz e a Gravelotte, comand\u00f2 le prese di Beaune-la-Rolande, Orl\u00e9ans e Le Mans, ricevendo l'Ordine di Hohenzollern e una donazione di 150.000 talleri."}
{"id": "2957357", "revid": "481666", "url": "https://it.wikipedia.org/wiki?curid=2957357", "title": "Fairbanks (disambigua)", "text": ""}
{"id": "2957358", "revid": "1318658", "url": "https://it.wikipedia.org/wiki?curid=2957358", "title": "Volley Bergamo 2010-2011", "text": "Quello che segue \u00e8 il resoconto della stagione 2010-2011 del Volley Bergamo.\nStagione.\nL'obiettivo stagionale della squadra \u00e8 la conquista dello scudetto dopo aver vinto la Champions League per due anni consecutivi (2008-2009 e 2009-2010). La squadra riparte dopo la fine del ciclo di Lorenzo Micelli (tre anni) con il nuovo allenatore Davide Mazzanti, gi\u00e0 allenatore in seconda di Micelli due stagioni or sono.\nLa stagione inizia con Eleonora Lo Bianco bloccata da un tumore al seno: sar\u00e0 Noemi Signorile a sostituirla fino al febbraio del 2011.\nCoppa del Mondo per club.\nIl primo obiettivo salta perdendo il mondiale per club.\nAlla competizione di Doha, il Volley Bergamo accede in quanto campione d'Europa in carica. La squadra orobica accede alle semifinali vincendo il girone che la vedeva competere con la squadra del Kenia Prisons e le dominicane del Mirador.\nIl cammino si interrompe il 20 dicembre contro l'Osasco Voleibol Clube che si impone per 3-0.\nNella finale per il terzo posto il Volley Bergamo vince sul Mirador per 3-1.\nChampions League.\nIn Champions League le ragazze di Mazzanti non hanno miglior fortuna venendo eliminate nella fase a gironi: nel Pool B con Fenerbah\u00e7e, Dinamo Mosca e \u017dOK Spalato giungono terze, conquistando solo due vittorie e sei punti, che permettono l'accesso alla Coppa CEV.\nCoppa CEV.\nIn questa competizione, la squadra di Bergamo viene eliminata al Challenge Round, battuta per 15-13 al Golden set dalla Dinamo Krasnodar, dopo aver vinto per 3-0 l'andata al PalaNorda e perso il ritorno con il medesimo risultato.\nCoppa Italia.\nNella 33\u00aa edizione della Coppa Italia il Volley Bergamo raggiunge la Final Four eliminando ai quarti di finale l'Asystel Volley Novara perdendo per 3-1 la gara di andata e vincendo il ritorno per 3-0.\nNella Final Four organizzata a Catania, la squadra bergamasca supera la Robursport Volley Pesaro in semifinale, recuperando da 0-2 a 3-2.\nIn finale prevale per\u00f2 Villa Cortese che si impone per 3-1 (24-26, 25-21, 25-23, 25-20), in una riedizione della finale della precedente edizione.\nCampionato.\nNella regular season della Serie A1 il Volley Bergamo conclude al secondo posto con 46 punti, con 15 vittorie e 7 sconfitte.\nAi quarti di finale dei Play-off supera Perugia in due gare (3-0 e 3-1); affronta dunque in semifinale l'Asystel Volley Novara che riesce a superare nella serie vincendo tre gare.\nAccede dunque alla finale dove affronta Villa Cortese: la gara 5 della serie, disputata al Forum d'Assago si conclude con la vittoria per il Volley Bergamo per 3-1 (19-25, 25-22, 26-24, 25-20) che conquista l'ottavo titolo della sua storia.\nDa questa edizione la Lega Volley Femminile oltre allo scudetto assegna, alla squadra vincitrice, la possibilit\u00e0 di giocare per le stagioni successive su un taraflex rosa.\nQuestione palazzetto.\nNel finale di stagione si parla di un possibile trasferimento della squadra a Montichiari per la stagione seguente, in quanto il progetto per la realizzazione di un Parco dello Sport e quindi di un nuovo palazzetto a Bergamo sembra bloccarsi.\nTuttavia, in seguito all'impegno di un intervento dell'amministrazione comunale sulla struttura del PalaNorda, nell'agosto 2011 il presidente Luciano Bonetti annuncia che la squadra rimarr\u00e0 a Bergamo.\nSponsor.\nAl gi\u00e0 consolidato sponsor principale della Foppa Pedretti si aggiunge l'azienda di produzione di acqua bergamasca Norda.\nRisultati.\nNazionali\nInternazionali\nOrganigramma societario.\nArea direttiva\nPresidente: Luciano Bonetti\nVicepresidente: Enrica Foppa Pedretti e Natale Forlani\nDirettore generale: Giovanni Panzetti\nResponsabile relazioni esterne: Andrea Veneziani\nArea tecnica\nAllenatore: Davide Mazzanti\nAllenatore in seconda: Giulio Bregoli\nAssistente tecnico: Stefano Lavarini\nPreparatore atletico: Danilo Bramard\nFisioterapista: Giuseppe Ferrenti\nScoutman: Gianni Bonacina\nOperatore shiatsu: Celeste Mora\nMercato.\nIn Champions League al gruppo si aggregano ragazze del settore giovanile quali:"}
{"id": "2957359", "revid": "149485", "url": "https://it.wikipedia.org/wiki?curid=2957359", "title": "Carsten Niebuhr", "text": "Biografia.\nNiebuhr nacque a L\u00fcdingworth (oggi parte di Cuxhaven (Bassa Sassonia) nell'Elettorato di Hannover Brema-Verden, figlio di un piccolo agricoltore. Ebbe un'istruzione scadente, e per numerosi anni della sua giovent\u00f9 egli dovette impegnarsi nel lavoro di agricoltore. Era portato per la matematica e s'impegn\u00f2 per ottenere alcune lezioni di agrimensura. Mentre lavorava in questo campo avvenne che uno dei suoi insegnanti gli propose nel 1760 di unirsi a lui nella spedizione che stava organizzando re Federico V di Danimarca per condurre un'esplorazione scientifica dei pressoch\u00e9 sconosciuti Egitto, Arabia e Siria.\nIl viaggiatore e l'esploratore.\nPer qualificare se stesso per il lavoro di agrimensore e geografo, Niebhur studi\u00f2 duramente matematica per un anno e mezzo prima che la spedizione partisse, e oper\u00f2 anche per acquisire alcuni rudimenti della lingua araba. La spedizione salp\u00f2 nel gennaio 1761 e approd\u00f2 ad Alessandria d'Egitto, risalendo poi il Nilo. Procedendo verso Suez, Niebuhr effettu\u00f2 una visita al Monte Sinai e nell'ottobre 1762 la spedizione fece vela da Suez per Gedda, procedendo poi per via terra in direzione di Mokha. Qui, nel maggio 1763, il filologo della spedizione, Frederik Christian von Haven, mor\u00ec. Fu seguito poco dopo dal naturalista Peter Forssk\u00e5l. Fu visitata \u1e62an\u02bf\u0101\u02be, la capitale dello Yemen, ma i membri della spedizione restanti soffrirono cos\u00ec tanto per il clima o per la condotta di vita che tornarono presto a Mokha.\nNiebuhr sembra avesse salvato la vita e recuperato la propria salute grazie al fatto d'aver adottato le abitudini locali, sia per quanto riguardava l'abbigliamento, sia per quanto concerneva l'alimentazione. Da Mokha la nave salp\u00f2 per Bombay, con il disegnatore della spedizione, Georg Wilhelm Baurenfeind, morto durante la navigazione e col medico, Christian Carl Cramer, che ne segu\u00ec le sorti subito dopo essere sbarcato. Niebuhr era ora il solo membro sopravvissuto della spedizione. Rimase a Bombay quattordici mesi, quindi torn\u00f2 verso casa attraverso Mascate (Oman), Bushehr, Shiraz (Iran) e Persepoli, dopo aver visitato le rovine di Babilonia e dirigendosi dopo verso Baghdad, Mosul e Aleppo. Sembra abbia visto l'Iscrizione di Behistun verso il 1764. Dopo una visita a Cipro effettu\u00f2 un giro attraverso la Palestina, attraversando le montagne del Tauro verso Brussa, raggiungendo Costantinopoli nel febbraio 1767 e Copenaghen nel successivi mese di novembre.\nSi spos\u00f2 nel 1773 e per alcuni anni occup\u00f2 un posto nel servizio militare danese che gli consent\u00ec di fissare la propria residenza a Copenaghen. Nel 1778, tuttavia, accett\u00f2 un posto nel servizio civile dell'Holstein danese e fiss\u00f2 la sua residenza a Meldorf (Dithmarschen), dove mor\u00ec nel 1815.\nLo studioso.\nNiebuhr fu un osservatore accurato e attento, aveva l'istinto dello studioso, era animato da fini di alta moralit\u00e0 ed era rigorosamente coscienzioso e pignolescamente affidabile nel registrare i risultati delle sue osservazioni.\nI suoi lavori sono stati a lungo dei classici per quanto riguarda la geografia, i popoli, le antichit\u00e0 e l'archeologia di molti dei distretti dell'Arabia che egli travers\u00f2. Il suo primo volume, \"Beschreibung von Arabien\" (Descrizione dell'Arabia), fu pubblicato a Copenaghen nel 1772, col governo danese che copr\u00ec le spese a causa delle sue abbondanti illustrazioni. Esso fu seguito nel 1774-1778 da altri due volumi, \"Reisebeschreibung von Arabien und anderen umliegenden L\u00e4ndern\" (Viaggi in Arabia e in altri paesi vicini). Il quarto volume non fu pubblicato fino al 1837, molto tempo dopo la sua morte, sotto la cura editoriale della figlia di Niebuhr. Egli si prese anche l'incarico di far uscire il lavoro del suo amico Forssk\u00e5l, il naturalista della spedizione, sotto i titoli di \"Descriptiones animalium, Flora Aegyptiaco-Arabica\" e \"Icones rerum naturalium\" (Copenaghen, 1775-1776). Niebuhr contribu\u00ec anche a redigere le pagine di un periodico tedesco, the \"Deutsches Museum\", sull'interno dell'Africa, sulle condizioni politiche e militari dell'Impero ottomano e su altri soggetti.\nNel 1776 Niebuhr fu eletto membro corrispondente dell'Accademia reale svedese delle scienze.\nLavori.\nTraduzioni francesi e neerlandesi dei suoi scritti sono stati pubblicati durante la sua vita ed \u00e8 stata pubblicata anche una traduzione condensata in inglese, a opera di Robert Heron, dei suoi primi tre volumi a Edimburgo nel 1792. Un facsimile della traduzione del 1792, \"Travels through Arabia\" by \"M. Niebuhr\", \u00e8 stata edita in due volumi dalla Libraire du Liban di Beirut, ma senza che la data fosse riportata."}
{"id": "2957360", "revid": "1318658", "url": "https://it.wikipedia.org/wiki?curid=2957360", "title": "Fairland", "text": ""}
{"id": "2957363", "revid": "1543377", "url": "https://it.wikipedia.org/wiki?curid=2957363", "title": "Teddy Altman", "text": "Theodora \"Teddy\" Altman \u00e8 un personaggio della serie televisiva \"Grey's Anatomy\", interpretata dall'attrice Kim Raver. Il 4 gennaio 2010 \u00e8 stato confermato che il personaggio sarebbe stato presente nella settima stagione della serie, entrando nel cast dei personaggi fissi, mentre alla fine della ottava stagione la sua storia all'interno della serie viene conclusa con il trasferimento della dottoressa in un ospedale tedesco. Torna nei primi episodi della quattordicesima stagione dopo che Megan, sorella di Owen ed ex-fidanzata di Nathan, \u00e8 stata ritrovata viva in una zona di guerra dove era scomparsa anni prima. A fine stagione ritorna a Seattle per chiedere un posto alla dottoressa Bailey e si scopre che \u00e8 incinta.\nDescrizione.\nTeddy ha frequentato la University of Texas Southwestern Medical Center, completando il suo internato di chirurgia alla George Washington University Medical School e la sua specializzazione alla Mayo Clinic, in Florida. Precedentemente ha lavorato alla Columbia (presumibilmente la Columbia University Medical Center) come medico, per poi andarsene in seguito alla morte della sua migliore amica, uccisa durante il crollo della seconda torre del World Trade Center negli attentati dell'11 settembre 2001. Dopo aver lasciato il suo lavoro, la dottoressa Altman \u00e8 entrata nell'esercito, dove ha incontrato Owen Hunt quando erano a Baghdad come chirurghi d'urgenza.\nStoria del personaggio.\nSesta stagione.\nOwen chiama Teddy al Seattle Grace-Mercy West come \"regalo\" per Cristina Yang, affermando che \u00e8 una \"dea della cardiochirurgia\". Teddy successivamente apprende che Owen l'ha portata a Seattle come regalo per la sua ragazza, e appare pi\u00f9 sorpresa dal fatto che Cristina e Owen stiano insieme. Inizialmente eccitata dalla presenza di un nuovo cardiochirurgo, Cristina ne diventa molto delusa e incomincia a mettere continuamente in discussione le abilit\u00e0 e le competenze chirurgiche della dottoressa Altman, dopo che i suoi dubbi sono gi\u00e0 stati ignorati dalla Bailey e dal Primario. Cambia comunque opinione quando la Altman diagnostica un asma cardiaco a un bambino dopo solo un breve esame e tre domande; diventa sempre pi\u00f9 convinta quando operano il bambino e il cardiochirurgo le permette di assistere e operare, senza cacciarla quando rischia di sbagliare ma aiutandola a ragionare su cosa deve essere fatto.\nDopo aver dichiarato a Owen il suo amore per lui, lui le dice di amare Cristina. Successivamente la Altman assegna a Cristina il suo primo intervento da sola, intervento durante il quale Cristina ha delle difficolt\u00e0, ma Teddy si rifiuta di aiutarla; Cristina ha comunque successo, ma Owen affronta Teddy e le chiede il motivo per cui non \u00e8 intervenuta. Teddy \u00e8 senza parole e decide di lasciare il Seattle Grace. Cristina, venutolo a sapere, la insegue e la supplica di rimanere, chiedendole cosa vuole per rimanere: la Altman risponde che vuole Owen, e Cristina sbotta dicendo che pu\u00f2 prenderlo, purch\u00e9 resti e continui a insegnarle. Teddy accetta di rimanere, ma Owen dice a Cristina che non pu\u00f2 semplicemente lasciarlo andare e restano cos\u00ec una coppia.\nTeddy instaura una buona amicizia con Arizona Robbins, che le consiglia, per dimenticare Owen, di buttarsi in una relazione solo di sesso con Mark Sloan, l'uomo giusto per quel tipo di storia. I due incominciano cos\u00ec a vedersi, ma senza impegni; sar\u00e0 comunque Teddy ad aiutare la figlia di Mark a partorire, dato che era a casa di quest'ultimo mentre la ragazza \u00e8 tornata con le doglie.\nIntanto Derek, nuovo Primario di Chirurgia, invita un noto cardiochirurgo al Seattle Grace, e Teddy sente minacciato il suo posto di lavoro; ne parla cos\u00ec col capo, che le riferisce che pensava che volesse andare via. Vedendo come Cristina sia molto presa dal nuovo cardiochirurgo, le rivela che potrebbe prendere presto il suo posto, e che non sa se Cristina preferisca seguire un chirurgo che la fa solo guardare o una che le insegna a operare.\nCristina a questo punto parla con Owen e gli chiede di parlare con Derek, per convincerlo ad assumere la Teddy come Primario di Cardiochirurgia, ma quando Owen parla con Shepherd gli dice di non preoccuparsi, Teddy ha buone amicizie e anche se dovesse essere licenziata se la caverebbe. Quando Derek assume la Altman come Primario, Cristina pensa che Owen l'abbia convinto; quello che non sa \u00e8 che invece Derek ha assunto Teddy per il semplice motivo che l'altro candidato ha rifiutato l'offerta di lavoro.\nIntanto la relazione con Mark ha un blocco: lo scopre a letto con Reed Adamson (specializzanda del Mercy West), ma sembra non preoccuparsene; per\u00f2 Mark, anche dopo aver parlato con Callie Torres, capisce di essere ancora innamorato di Lexie (sorella di Meredith Grey) e le chiede di sposarlo.\nInoltre Teddy ascolta inavvertitamente una litigata tra Cristina e Owen: la Yang ha scoperto cos'ha detto a Derek riguardo alla Altman, e ne \u00e8 profondamente turbata; i due non si accorgono di quest'ultima fino a quando non le suona il cercapersone, e a questo punto se ne va dalla sua paziente, seguita da Cristina, ferita dal comportamento di colui che doveva esserle amico.\nNel finale di stagione Cristina Yang obbliga Owen a scegliere tra lei e Teddy, e quest'ultimo sceglie la Yang; capendo l'amore che lega i due, Teddy aiuta Owen a rientrare nell'ospedale, nel frattempo evacuato a causa della sparatoria compiuta da Gary Clark.\nTeddy si \u00e8 rivelata essere un'eccellente insegnante per Cristina, trasmettendole delle solide basi che le hanno permesso di salvare la vita di Derek.\nSettima stagione.\nTerminata la storia sentimentale tra lei e Owen, incomincia a frequentare lo psicologo Andrew Perkins fuori dagli orari di lavoro. Tuttavia la storia terminer\u00e0 per la partenza di quest'ultimo.\nQuando il paziente Henry Burton, malato di leucemia, ha bisogno di un'operazione ma non ha l'assicurazione, Teddy decide di sposarlo. Il Capo Richard ritiene invece che la loro relazione sia del tutto inappropriata ma in realt\u00e0 \u00e8 solamente un accordo. Nonostante ci\u00f2 tra i due nasce una sorta di amicizia, nella quale Teddy gli racconta dei suoi appuntamenti con gli uomini.\nAndrew ritorna negli ultimi tre episodi e le propone un lavoro come cardiochirurgo in Germania, facendo rinascere la scintilla tra loro due. Questo per\u00f2 suscita la gelosia da parte di Henry, che decide di chiedere il divorzio per ottenere un'assicurazione propria. Durante l'ultimo episodio Teddy bacia Henry e abbandona l'idea di partire assieme allo psicologo.\nOttava stagione.\nLa storia tra Teddy e Henry sembra procedere a gonfie vele almeno fino a quando a Henry non viene diagnosticato un tumore al polmone. Si propone di operarlo Webber, ma, non essendo a conoscenza delle nuove tecniche per eseguire l'intervento, Teddy far\u00e0 in modo che l'intervento venga assegnato a Cristina, a patto che questa non sappia chi sta operando. L'intervento si conclude con la morte di Henry. Teddy vive con grandissimo dolore questa perdita e successivamente viene trattata come la \"povera dottoressa vedova\". Per molto tempo compie atti di insubordinazione verso Owen, che incolpa di non averla avvertita subito della morte del marito, finch\u00e9 la Bailey e Callie non la rimproverano perch\u00e9 \u00e8 ovvio a tutti che Owen non avesse avuto scelta in quel momento.\nAlla fine della stagione il MEDCOM propone di assumerla ma lei rifiuta di andarsene per rimanere vicino a Owen, che quindi la licenzia per darle la possibilit\u00e0 di partire.\nQuattordicesima stagione.\nTeddy ritorna brevemente a Seattle quando Megan, la sorella di Owen, viene ritrovata e portata al Grey-Sloan Memorial Hospital. Prima di partire consiglia a Nathan di chiarirsi con Meredith.\nQuindicesima stagione.\nTeddy viene a scoprire della nuova famiglia di Owen e decide cos\u00ec di rifiutare il posto di capo ad interim e tornare in Germania; purtroppo lo stress le causa affaticamento ed \u00e8 costretta a farsi visitare da Maggie, alla quale riferisce di aspettare un bambino da Owen e le chiede di mantenere il segreto. Quest'ultima lo riferisce a Meredith, che cercher\u00e0 di farla ragionare e Teddy riesce ad ammettere di essere ancora innamorata di Owen e decide di dirglielo. Nel sesto episodio va a casa sua ma vengono interrotti da Amelia, preoccupata per la scomparsa di Betty; decide cos\u00ec di aiutarli a trovarla. Durante un intervento, nell'ottavo episodio, dice finalmente ad Owen della sua gravidanza; viene chiamata per un altro paziente. Arrivata all'ascensore viene raggiunta da Owen che le chiede spiegazioni. Al piano successivo entra in ascensore Amelia, la quale percepisce che qualcosa non va, ma l'ascensore si blocca a causa di un blackout.\nSviluppo.\nNell'ottobre 2009, \u00e8 stato riportato che l'attrice Kim Raver avrebbe interpretato il personaggio e avrebbe avuto un ruolo ricorrente nella sesta stagione della serie. Nel gennaio 2010, Raver \u00e8 stata promossa come personaggio regolare.\nIl 18 maggio 2012, un giorno dopo il finale dell'ottava stagione, la creatrice di \"Grey's Anatomy\", Shonda Rhimes, annunci\u00f2 che era stato una decisione della Raver di far uscire di scena il personaggio: \"So che il finale di questa stagione ha avuto alcune sorprese per gli spettatori e l'uscita di Kim Raver \u00e8 stata una delle pi\u00f9 grandi, ma Kim era pronta ed era pronta a regalare a Teddy Altman una vacanza tanto necessaria. \u00c8 stato un piacere lavorare con qualcuno cos\u00ec talentuoso, divertente e gentile come Kim; a tutti mancher\u00e0 terribilmente. Mi piace immaginare che Teddy sia ancora l\u00e0 fuori nell'universo di \"Grey's Anatomy\", che si costruisca una nuova vita\". Il 20 giugno 2017, \u00e8 stato annunciato che Raver avrebbe ripreso il suo ruolo di Teddy Altman come ospite durante la quattordicesima stagione della serie, per poi divenire personaggio regolare nella stagione successiva.\nAccoglienza.\nTanner Stransky di \"Entertainment Weekly\" ha ritenuto che Teddy non ha avuto una buona storyline fino all'arrivo di Henry, definendo la Raver utilizzata troppo poco fino a recentemente."}
{"id": "2957364", "revid": "505491", "url": "https://it.wikipedia.org/wiki?curid=2957364", "title": "Scaparoni", "text": ""}
{"id": "2957373", "revid": "1305772", "url": "https://it.wikipedia.org/wiki?curid=2957373", "title": "Fallston", "text": ""}
{"id": "2957383", "revid": "1305772", "url": "https://it.wikipedia.org/wiki?curid=2957383", "title": "Fantasma (disambigua)", "text": ""}
{"id": "2957384", "revid": "1305772", "url": "https://it.wikipedia.org/wiki?curid=2957384", "title": "Fantasmi (disambigua)", "text": ""}
{"id": "2957385", "revid": "1429175", "url": "https://it.wikipedia.org/wiki?curid=2957385", "title": "Rai Sport 2", "text": "Rai Sport 2 \u00e8 stato un canale televisivo tematico italiano edito dalla Rai, curato da Rai Sport e dedicato allo sport.\nEra disponibile nelle zone coperte dal RAI Mux 2.\nFino al 14 settembre 2015 era gestito dalla sede Rai di Milano a livello redazionale e dalla sede di Torino per quanto concerne la messa in onda vera e propria.\nStoria.\nRai Sport 2 inizi\u00f2 le trasmissioni il 18 maggio 2010, in concomitanza con una profonda ristrutturazione di tutti i canali Rai portata avanti durante la fase di switch off delle trasmissioni televisive analogiche italiane (il cui completamento \u00e8 poi avvenuto nel 2012).\nLo stesso giorno la Rai cambi\u00f2 il nome ad alcuni canali preesistenti fra i quali il primo canale sportivo, trasformandolo da \"Rai Sport +\" a \"Rai Sport 1\".\nLa riorganizzazione dell'offerta fece insorgere alcune proteste da parte della redazione di Rai News (gi\u00e0 \"Rai News 24\") in quanto tale canale, pur passando su un'altra frequenza con maggiore copertura, dovette essere spostato per far posto a Rai Sport 2.\nNei primi mesi di trasmissione, Rai Sport 2 ha trasmesso alcuni eventi calcistici non agonistici di particolare rilevanza mediatica: uno di questi, ossia la presentazione della nazionale italiana di calcio radunatasi per l'imminente campionato mondiale in Sudafrica, inaugur\u00f2 le trasmissioni del canale alle 14:30 del 18 maggio 2010.\nAlcuni giorni dopo Rai Sport 2 ha proposto in diretta la presentazione ufficiale del nuovo allenatore dell'Inter Rafael Ben\u00edtez. Nello stesso periodo sono state proposte le repliche delle sette partite della nazionale di calcio del campionato mondiale 2006 in Germania, con la telecronaca originale Rai di Marco Civoli e Sandro Mazzola e per la prima volta nel formato panoramico (all'epoca Rai 1 le aveva trasmesse in 4:3 letterbox).\nDal 14 settembre 2015 Rai Sport 2 ha iniziato a ripetere la stessa programmazione di Rai Sport 1 ad eccezione di alcune ore della giornata.\nDal 1\u00ba agosto 2016, in occasione dei giochi olimpici e paralimpici di Rio 2016, il canale ha iniziato a trasmettere in alta definizione sulla piattaforma satellitare Tiv\u00f9sat, dal 4 agosto 2016 sul digitale terrestre e dal 5 agosto in alta definizione assieme alle versioni di Rai 2 e Rai Sport 1 al canale 228 della piattaforma Sky Italia, in sostituzione della versione standard.\nDal 22 agosto 2016 ha continuato a trasmette in HD solo su Tiv\u00f9sat mentre sul digitale terrestre e su Sky \u00e8 rimasto disponibile esclusivamente in definizione standard.\nIl 19 settembre la versione HD ha chiuso anche sul satellite, lasciando il posto a quella di Rai 5. Sempre per lo stesso giorno era prevista la chiusura del canale ma, in attesa di una riorganizzazione definitiva dei canali Rai Sport, le trasmissioni sono continuate fino al 4 febbraio 2017.\nIl 5 febbraio 2017 il canale ha terminato definitivamente le sue trasmissioni, sostituito da Rai Sport nella medesima numerazione del digitale terrestre.\nProgrammazione.\nIl canale, insieme alla gemella Rai Sport 1, trasmetteva cronache sportive e/o dirette 24 ore su 24 riguardanti varie discipline, compresi gli sport minori che non trovavano spazio sugli altri canali della TV di Stato.\nLa programmazione prevedeva ampio spazio anche per il calcio, il basket, il rugby, il ciclismo, l'hockey su ghiaccio, l'hockey su pista, il pugilato e lo sci alpino.\nOccasionalmente Rai Sport 2 ospitava eventi normalmente trasmessi da Rai Sport 1 o addirittura dai canali generalisti, quando su questi ultimi occorreva dare spazio ad eventi di primo piano: cos\u00ec a volte il secondo canale ha trasmesso \"Sabato Sprint\" e \"Pr1mo Stadio - Anteprima Calcio\" nonch\u00e9 altre trasmissioni speciali dedicate ad occasionali anticipi o posticipi del campionato di calcio. Addirittura, un'intera puntata di \"Sabato Sprint\" (dedicata agli anticipi di Serie A e facente parte del palinsesto di Rai 2) and\u00f2 in onda il 6 novembre 2010 su questo canale per lasciare spazio su Rai 2 alla trasmissione \"X Factor\", mentre su Rai Sport 1 (che pure in passato aveva gi\u00e0 trasmesso puntate speciali di Sabato Sprint) era in onda la diretta della finale della Fed Cup di tennis tra Stati Uniti e Italia.\nLa trasmissione fu poi replicata su Rai 2 al termine della puntata di X Factor.\nAll'inizio della programmazione nel 2010, in mancanza di eventi agonistici specifici, Rai Sport 2 veniva utilizzato per riproporre la stessa programmazione di Rai Sport 1 differita di un'ora, comprese le edizioni quotidiane del Tg Sport.\nLa nascita di Rai Sport 2 consent\u00ec alla Rai di offrire per la prima volta una copertura pressoch\u00e9 completa di importanti eventi agonistici quali il Tour de France 2010, i mondiali di ciclismo 2010, la Cl\u00e1sica San Sebasti\u00e1n, la Parigi-Tours e ancora i campionati mondiali di pallacanestro e pallavolo, maschili e femminili, disputatisi nell'autunno 2010.\nNel corso dell'anno 2011, Rai Sport 2 ha preso sempre pi\u00f9 forma, con la nascita di rubriche d'informazione come \"Radiocorsa\" - dedicata al ciclismo - e altre d'archivio storico come \"Dedicato a...\" e \"Perle di Sport\".\nDurante il Tour de France 2011, in particolar modo nelle fasi finali della tappa di Plateau de Beille, gli ascolti della rete hanno raggiunto un picco massimo dell'11% di share con 1.132.000 telespettatori.\nAscolti.\nShare 24h* di Rai Sport (ex Rai Sport 2).\nI dati si riferiscono a Rai Sport 2 fino all'11 febbraio 2017, dal 12 febbraio 2017 il canale diventa Rai Sport."}
{"id": "2957387", "revid": "1543377", "url": "https://it.wikipedia.org/wiki?curid=2957387", "title": "Diondiori", "text": "Diondiori \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957388", "revid": "430604", "url": "https://it.wikipedia.org/wiki?curid=2957388", "title": "Santa Maria delle Grazie (San Giovanni in Fiore)", "text": ""}
{"id": "2957392", "revid": "648716", "url": "https://it.wikipedia.org/wiki?curid=2957392", "title": "Kar\u00e9ri", "text": "Kar\u00e9ri \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957393", "revid": "287204", "url": "https://it.wikipedia.org/wiki?curid=2957393", "title": "Kareri", "text": ""}
{"id": "2957398", "revid": "729019", "url": "https://it.wikipedia.org/wiki?curid=2957398", "title": "Battaglia di Tskhinvali", "text": "La battaglia di Tskhinvali (in russo: \u0411\u043e\u0438 \u0437\u0430 \u0426\u0445\u0438\u043d\u0432\u0430\u043b, in georgiano: \u10ea\u10ee\u10d8\u10dc\u10d5\u10d0\u10da\u10d8\u10e1 \u10d1\u10e0\u10eb\u10dd\u10da\u10d0), combattuta tra l'8 e l'11 agosto 2008, \u00e8 stata una lotta per la conquista dell'omonima citt\u00e0, capitale dell'Ossezia del Sud.\nLe truppe georgiane entrarono nella citt\u00e0 la mattina dell'8 agosto 2008 dopo un fuoco preparatorio di artiglieria. La loro avanzata fu contrastata dalle milizie dell'Ossezia del Sud e dei membri delle forze russe che si trovavano in citt\u00e0. Nello stesso giorno partirono dalla Russia altri soldati per rinforzare le truppe, ma arrivarono in ritardo a causa del terreno difficile e impervio. Le truppe georgiane fecero diversi tentativi per conquistare la citt\u00e0 ma, infine, la sera del 10 agosto, furono costrette a ritirarsi. L'11 agosto, tutti i soldati della Georgia avevano abbandonato l'Ossezia meridionale e una parte della citt\u00e0 di Tskhinvali era distrutta.\nLa battaglia.\nLa prima fase.\nLe citt\u00e0 di Gori (Georgia) e Tskhinvali (Ossezia del Sud) si trovano nella valle del fiume Liakhvi, a 32 miglia di distanza l'una dall'altra. I giorni prima dell'attacco, le forze georgiane avevano installato la loro base a Gori, prima di andare a Tskhinvali, probabilmente il bersaglio principale.\n8-9 agosto 2008.\nL'esercito georgiano ha lanciato la prima offensiva nella notte tra il 7 e l'8 agosto. Cos\u00ec, mentre le truppe georgiane aprivano il fuoco contro le postazioni nemiche, la flotta aerea bombardava la citt\u00e0 di Tskhinvali che sub\u00ec diversi danni. Qualche ora dopo i soldati della Georgia iniziarono ad avanzare provocando diverse perdite all'esercito russo. La mattina dell'8 agosto, i rinforzi hanno attraversato, per raggiungere le truppe russe a Tskhinvali, il confine internazionale che separa l'Ossezia Settentrionale-Alania dalla Ossezia del Sud, attraverso il tunnel di Roki. Quando queste forze raggiunsero la citt\u00e0 le truppe georgiane furono costrette a ritirarsi parzialmente verso sud. L'offensiva russa intanto aveva bombardato la base aerea di Vaziani, a pochi chilometri da Tbilisi. I georgiani, che erano stati respinti durante le ore precedenti, riuscirono a raggrupparsi e a organizzare una controffensiva per riconquistare la citt\u00e0. La Russia sub\u00ec pesanti perdite umane e materiali, e il comandante delle forze armate Anatolij Chrul\u00ebv, fu ferito in un agguato. Tuttavia, l'attacco non funzion\u00f2, la Georgia perse decine di uomini e tre carri armati e le truppe georgiane furono respinte dalla citt\u00e0. Allo stesso tempo, i russi avevano lanciato dei punti di attacco aereo vicino alla citt\u00e0 di Gori.\n10 agosto.\nIl 10 agosto, le truppe dell'Ossezia del Sud e della Russia avevano preso il controllo della citt\u00e0 e della zona circostante, respingendo l'offerta georgiana di cessare il fuoco.\n11 agosto.\nDurante l'ultimo tentativo di penetrare nella citt\u00e0, la Georgia ottenne una dura sconfitta.\nDopo quest'ultima azione l'esercito giorgiano sgomber\u00f2 l'Ossezia del Sud nella serata dell'11 agosto."}
{"id": "2957399", "revid": "219110", "url": "https://it.wikipedia.org/wiki?curid=2957399", "title": "Tempio di Talamonaccio", "text": "Il tempio di Talamonaccio era un tempio etrusco risalente alla fine del IV secolo a.C. situato su poggio Talamonaccio, nei pressi di Fonteblanda e Talamone, frazioni di Orbetello, nella provincia di Grosseto, in Toscana.\nNe rimangono dei ruderi.\nStoria.\nIl tempio di Talamonaccio fu fondato contemporaneamente alle lotte finali tra le citt\u00e0 etrusche e Roma, ed \u00e8 stato usato anche dopo la conquista romana."}
{"id": "2957400", "revid": "1305772", "url": "https://it.wikipedia.org/wiki?curid=2957400", "title": "Farwell", "text": ""}
{"id": "2957403", "revid": "1543377", "url": "https://it.wikipedia.org/wiki?curid=2957403", "title": "Ouro Ardo", "text": "Ouro Ardo \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957404", "revid": "767487", "url": "https://it.wikipedia.org/wiki?curid=2957404", "title": "Bellimbusti in tour", "text": "I Bellimbusti in tour 2010 sono una serie di album live di Elio e le Storie Tese registrati durante diversi concerti del loro primo tour 2010, chiamato appunto \"Bellimbusti in tour\", e distribuiti gratuitamente sul loro sito ufficiale agli iscritti del \"Fave Club\" tramite download.\nSvolgimento dei concerti.\nPer sponsorizzare il loro disco \"Gattini\", una raccolta dei loro successi ri-registrati in chiave orchestrale per celebrare i 20 anni di carriera dall'uscita del loro primo album \"Elio Samaga Hukapan Kariyana Turu\" (uscito nel 1989), gli Elio e le Storie Tese intrapresero un tour teatrale.\nDurante i concerti, Elio e gli altri si presentarono indossando abiti orientali e ironizzando sui viaggi in India compiuti da gruppi come i Beatles per risolvere le cosiddette \"crisi spirituali\". Gli stessi Elii affermarono di essere entrati in crisi poich\u00e9 non avevano ancora avuto una crisi spirituale \u00ab\"come tutti gli altri grandi gruppi\"\u00bb; cos\u00ec, per risolvere la crisi, andarono in India e tornarono cambiati. E, sempre nella finzione dello spettacolo, dichiararono che il loro successo era dovuto a Mangoni e che non reagiranno alle provocazioni del pubblico in virt\u00f9 di questo cambiamento.\nOmissioni.\nAlcuni concerti presentano delle omissioni; sotto sono stati elencati i brani omessi e le rispettive registrazioni:"}
{"id": "2957405", "revid": "834", "url": "https://it.wikipedia.org/wiki?curid=2957405", "title": "Felicia's Journey", "text": ""}
{"id": "2957406", "revid": "1305772", "url": "https://it.wikipedia.org/wiki?curid=2957406", "title": "Fenton", "text": ""}
{"id": "2957408", "revid": "1305772", "url": "https://it.wikipedia.org/wiki?curid=2957408", "title": "Ferndale", "text": ""}
{"id": "2957409", "revid": "767487", "url": "https://it.wikipedia.org/wiki?curid=2957409", "title": "Che aria tira lass\u00f9?", "text": "Che aria tira lass\u00f9? (\"The Air Up There\") \u00e8 un film del 1993 diretto da Paul Michael Glaser e girato a Hoedspruitt in Kenya ed in Canada a Toronto."}
{"id": "2957412", "revid": "1086846", "url": "https://it.wikipedia.org/wiki?curid=2957412", "title": "Segunda Divisi\u00f3n 1942-1943 (Spagna)", "text": "L'edizione 1942-43 della Segunda Divisi\u00f3n fu il dodicesimo campionato di calcio spagnolo di seconda divisione. Il campionato vide la partecipazione di 24 squadre. Il torneo fu diviso in 3 gruppi e le prime due di ogni gruppo avrebbero poi preso parte ai playoff che promossero due sole squadre. Le ultime quattro di ogni gruppo disputarono i playout con altre squadre di Tercera Divisi\u00f3n per non retrocedere."}
{"id": "2957419", "revid": "287204", "url": "https://it.wikipedia.org/wiki?curid=2957419", "title": "Ouro Guire", "text": ""}
{"id": "2957422", "revid": "1543377", "url": "https://it.wikipedia.org/wiki?curid=2957422", "title": "Ouro Guir\u00e9", "text": "Ouro Guir\u00e9 \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957425", "revid": "32208547", "url": "https://it.wikipedia.org/wiki?curid=2957425", "title": "Risperdal", "text": ""}
{"id": "2957426", "revid": "35804", "url": "https://it.wikipedia.org/wiki?curid=2957426", "title": "Clima della Valle d'Aosta", "text": ""}
{"id": "2957427", "revid": "1305772", "url": "https://it.wikipedia.org/wiki?curid=2957427", "title": "Ferris", "text": ""}
{"id": "2957428", "revid": "111231851", "url": "https://it.wikipedia.org/wiki?curid=2957428", "title": "Rennae Stubbs", "text": "Carriera.\nTennista di carriera estremamente longeva, dal suo esordio nel circuito professionista del 1988 ha continuato a parteciparvi per oltre vent'anni.\nLa sua migliore posizione in singolo fu la sessantaquattresima, nel doppio invece \u00e8 stata la numero uno dal 21 agosto 2000. Ha vinto finora sei titoli del Grande Slam, quattro nel doppio femminile e due nel doppio misto. Sia agli Australian Open 2000 che agli US Open 2001 le \u00e8 riuscita la vittoria in accoppiata del femminile e doppio misto. Nel 2001 h conquistato anche il Masters di fine anno insieme a Lisa Raymond.\nHa rappresentato la propria nazione per quattro Olimpiadi consecutive, in Fed Cup conta invece 41 match con la squadra australiana con 28 vittorie."}
{"id": "2957429", "revid": "599013", "url": "https://it.wikipedia.org/wiki?curid=2957429", "title": "Cvetko Savov", "text": ""}
{"id": "2957430", "revid": "1543377", "url": "https://it.wikipedia.org/wiki?curid=2957430", "title": "Sougoulb\u00e9", "text": "Sougoulb\u00e9 \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957431", "revid": "287204", "url": "https://it.wikipedia.org/wiki?curid=2957431", "title": "Sougoulbe", "text": ""}
{"id": "2957434", "revid": "599013", "url": "https://it.wikipedia.org/wiki?curid=2957434", "title": "Konstantin Georgiev", "text": "Carriera.\nCon la ha disputato le Olimpiadi del 1952, segnando 21 punti in 8 partite."}
{"id": "2957435", "revid": "1305772", "url": "https://it.wikipedia.org/wiki?curid=2957435", "title": "Filer", "text": ""}
{"id": "2957437", "revid": "118109660", "url": "https://it.wikipedia.org/wiki?curid=2957437", "title": "Fillmore", "text": "Luoghi.\nFillmore \u00e8 il nome di vari locali per concerti aperti da Bill Graham:"}
{"id": "2957440", "revid": "767487", "url": "https://it.wikipedia.org/wiki?curid=2957440", "title": "T\u00e9nenkou", "text": "T\u00e9nenkou \u00e8 un comune urbano del Mali, capoluogo del circondario omonimo, nella regione di Mopti."}
{"id": "2957443", "revid": "287204", "url": "https://it.wikipedia.org/wiki?curid=2957443", "title": "Tenenkou", "text": ""}
{"id": "2957445", "revid": "834", "url": "https://it.wikipedia.org/wiki?curid=2957445", "title": "Firehouse Dog", "text": ""}
{"id": "2957446", "revid": "647919", "url": "https://it.wikipedia.org/wiki?curid=2957446", "title": "Margherita d'Orange-Nassau", "text": ""}
{"id": "2957447", "revid": "1305772", "url": "https://it.wikipedia.org/wiki?curid=2957447", "title": "Fitchburg", "text": ""}
{"id": "2957448", "revid": "36426", "url": "https://it.wikipedia.org/wiki?curid=2957448", "title": "Melbourne Rebels", "text": "I Melbourne Rebels sono un club australiano di rugby a 15; fondato nel 2007 e ammesso al campionato SANZAR del Super Rugby dall'edizione 2011, rappresentano lo Stato del Victoria e, a differenza delle altre quattro squadre australiane gi\u00e0 presenti nel torneo (i Brumbies di Canberra, i Reds di Brisbane, i Waratahs di Sydney e i Western Force di Perth), essi non sono una squadra gestita dalle varie propaggini statali della federazione rugbistica australiana, ma un club la cui propriet\u00e0 \u00e8 esterna alla Federazione.\nDisputa le gare interne all'AAMI Park di Melbourne, inaugurato il 7 maggio 2010.\nLa squadra prende il nome dall'omonimo club che nel 2007 partecip\u00f2 all'Australian Rugby Championship, competizione nazionale professionistica intermedia tra il campionato provinciale e il Super Rugby, e che nell'unica edizione tenutasi di tale torneo giunse fino alla finale; nonostante lo stesso nome, il club attuale non ha alcun rapporto con quello esistente all'epoca.\nStoria.\nIl rugby a Victoria.\nLe prime esperienze databili di rugby nello Stato di Victoria risalgono al 1857 ma, stando ai resoconti, il gioco non riscuoteva sufficiente successo e se ne svilupp\u00f2 una variante, oggi nota come football australiano; diversi tentativi di rivitalizzare il gioco in quello Stato, il pi\u00f9 meridionale d'Australia, non ebbero successo per molto tempo: dapprima si tent\u00f2 di operare una fusione con il Nuovo Galles del Sud; a seguire, di ricostituire un club su iniziativa di un inglese emigrato nell'allora colonia britannica; a tener vivo l'interesse per il rugby furono principalmente gli inglesi di stanza in quello che era l'avamposto pi\u00f9 meridionale dell'Impero.\nNel 1890 inizi\u00f2 anche l'attivit\u00e0 di club anche se un quotidiano dell'epoca sottolineava che la base tecnica era fornita principalmente da elementi provenienti dalla madrepatria britannica, dal Nuovo Galles del Sud e dalla Nuova Zelanda; finalmente nel 1908 nacque la Victorian Rugby Union, sezione territoriale della federazione australiana, con lo scopo di organizzare un incontro dei locali contro gli \"Wallabies\" di passaggio a Melbourne per imbarcarsi per l'Europa e l\u00ec affrontare un \"tour\" nel Regno Unito.\nSuccessivamente i club dello Stato diedero vita a un campionato provinciale; da allora, nonostante la concorrenza del football australiano, il rugby a 15 ha mantenuto un certo seguito, sebbene non paragonabile a quello goduto nel Nuovo Galles del Sud e nel Queensland, rappresentati fin dall'inizio nel Super 12.\nOggi la Victorian Rugby Union conta 25 club nelle competizioni ufficiali nazionali e provinciali; ebbe una squadra nell'effimero Australian Rugby Championship, il primo campionato nazionale professionistico tenutosi in Australia bench\u00e9 in edizione unica nel 2007, e in cui la squadra di Melbourne (anch'essa chiamata Rebels) giunse in finale; inoltre, gi\u00e0 nel 2004 partecip\u00f2 alla gara per entrare nell'allora Super 12, poi aggiudicata al Western Force di Perth.\nLa nascita del club.\nIl professionismo introdotto nel 1995 port\u00f2 le federazioni australiana, neozelandese e sudafricana a consorziarsi per formare un'unica Lega professionistica, il Super Rugby SANZAR, originariamente a 12 squadre (cinque neozelandesi, quattro sudafricane e tre australiane); quando nel 2004 fu deciso di allargare il Super 12 a 14 squadre (una sudafricana e una australiana), le candidature per la squadra australiana riguardarono Perth e Melbourne: nel dicembre 2004 la federazione decise di scegliere il Western Force, \"franchise\" federale espressione dell'Australia Occidentale.\nAll'inizio del 2009 il SANZAR decise di ampliare a 15 squadre il campionato a partire dalla stagione 2011: fu inizialmente presa in considerazione l'idea che fossero Sudafrica e Australia a contendersi la quindicesima squadra (la citt\u00e0 candidata in Sudafrica era Port Elizabeth), tuttavia alcune considerazioni di carattere economico (l'incremento dei costi con una sesta \"franchise\" sudafricana, per via dei maggiori trasferimenti, fu quantificato in circa 720.000 dollari neozelandesi all'anno, circa 300.000 euro) indussero il SANZAR a portare a cinque le squadre per ogni Paese affiliato; la scelta ricadde quindi su Melbourne.\nI capitali e la dirigenza del club, a differenza delle altre quattro franchigie australiane, sono esterni alla Federazione; il club \u00e8 infatti propriet\u00e0 di una \"holding\" guidata dall'imprenditore Harold Mitchell; la federazione dello Stato di Victoria non \u00e8 coinvolta alla pari come nel caso delle altre \"franchise\" australiane, ma \u00e8 solamente un azionista dei Rebels e la federazione australiana ha dichiarato di non avere pi\u00f9 coinvolgimento in tale nuova squadra di quanta non ne abbia nelle altre quattro, bench\u00e9 queste ultime pi\u00f9 direttamente riferibili alla struttura federale.\nNon sono tuttavia mancati pareri contrari all'allargamento del torneo, principalmente per motivi tecnici: l'ex giocatore internazionale, poi allenatore, Eddie Jones ha sostenuto che le motivazioni che hanno spinto all'ampliamento sono solo \u00ablegate ai diritti televisivi\u00bb e che aggiungere una quinta squadra \u00abnel momento in cui il torneo stava raggiungendo una massa critica di otto-nove squadre competitive con pari opportunit\u00e0 di vincere il titolo\u00bb significa \u00abindebolire ulteriormente le due squadre australiane meno forti; non \u00e8 pensabile avere cinque squadre nel Super Rugby, perch\u00e9 nel medio termine, 10-15 anni, questo sar\u00e0 un male anche per la Nazionale\u00bb.\nColori e simboli.\nSimbolo e tenute di gioco sono state presentate ufficialmente il 2 agosto 2010.\nIl simbolo \u00e8 uno scudo diviso in cinque settori di larghezza decrescente, ciascuno riportante una stella, anch'essa di grandezza decrescente, analogamente ai cinque astri che costituiscono la costellazione della Croce del Sud, caratteristica dell'emisfero australe; il colore della tenuta \u00e8 blu con due strisce rosse dal colletto alle spalle e inserti bianchi ai fianchi, come il colore dello Stato di Victoria, di cui Melbourne \u00e8 capitale: sul fronte della maglietta, in bianco, sono riportate le cinque stelle in ordine di grandezza decrescente.\nStadio.\nL'impianto \u00e8 l'AAMI Park, la cui costruzione \u00e8 stata ultimata nel 2009 e la cui inaugurazione \u00e8 avvenuta nel maggio 2010 ed il cui nome deriva dallo sponsor, il gruppo assicurativo automobilistico AAMI (Australian Associated Motor Insurers Limited, di propriet\u00e0 della Suncorp), che si \u00e8 aggiudicato i diritti commerciali. Lo stadio \u00e8 utilizzato anche dalla squadra dirugby a 13 dei Storm ed dalle delle due squadre di calcio di Melbourne: Victory e Heart.\nCapace di 30.500 posti coperti, al progetto ha partecipato anche Al Baxter il quale, oltre a essere un rugbista internazionale per l' e giocatore di spicco della compagine dei Waratahs, \u00e8 anche un noto architetto.\nGiocatori.\nIn occasione dell'allestimento della formazione per il Super 14, in via eccezionale e come misura di \"startup\", al club \u00e8 stato permesso di reclutare 10 giocatori dall'estero, contro i solo 2 permessi alle altre squadre australiane; come contropartita, al club \u00e8 stato tuttavia fatto divieto di trattare l'ingaggio di giocatori di interesse nazionale militanti nella Nazionale Australiana di propriet\u00e0 delle altre quattro squadre, fino alla fine del Super 14 2010; l'attenzione del club si \u00e8 quindi rivolta, nella fase di formazione di un primo nucleo di giocatori, sia a rugbisti stranieri che ad australiani che militavano in Europa. Tra i quali l'inglese Danny Cipriani e il gallese Gareth Delve, entrambi internazionali per i rispettivi Paesi, Sam Cordingley, australiano in forza ai francesi del Grenoble. Tra gli altri acquisti anche Adam Freier, \"Wallaby\" temporaneamente fuori dal giro della Nazionale, Stirling Mortlock, a fine contratto con i Brumbies e quindi trattabile, ingaggiato con contratto triennale, cos\u00ec come Julian Huxley, tornato a giocare dopo un'operazione di rimozione di un tumore cerebrale."}
{"id": "2957449", "revid": "1543377", "url": "https://it.wikipedia.org/wiki?curid=2957449", "title": "Togoro Kotia", "text": "Togoro Kotia \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957452", "revid": "767487", "url": "https://it.wikipedia.org/wiki?curid=2957452", "title": "Solstice (film)", "text": "Solstice \u00e8 un film del 2008 diretto da Daniel Myrick. \u00c8 un film thriller dell'orrore.\nTrama.\nSono passati sei mesi dalla morte di sua sorella gemella, ma Megan \u00e8 ancora sconvolta. Per tentare di combattere la depressione che si \u00e8 impossessata di lei decide di passare qualche giorno sul lago assieme ad alcuni amici, tra cui c'\u00e8 anche l'ex fidanzato di sua sorella Sophie. Nella casa tutto sembra ricordarle la sorella, in particolare un portachiavi con un orsetto perseguita Megan ovunque vada. Incuriosita da un articolo di giornale in cui si dice che durante il solstizio d'estate \u00e8 pi\u00f9 facile comunicare con i morti chiede spiegazioni ad un ragazzo del posto, col quale decide di organizzare una seduta spiritica. Megan \u00e8 sempre pi\u00f9 convinta che il fantasma di Sophie voglia rivelarle qualcosa, cos\u00ec inizia ad indagare su questi strani fenomeni, che la conducono nella casa di un suo strano vicino, dove scopre che esattamente sei mesi fa \u00e8 scomparsa la piccola nipote del proprietario. Tassello dopo tassello il puzzle del mistero prende lentamente forma, mostrando una verit\u00e0 terribile quanto inaspettata, fin troppo diversa da quella che Megan aveva immaginato.\nDistribuzione.\nData di uscita.\nIl film \u00e8 uscito in USA il 1\u00ba gennaio 2008, in Italia \u00e8 uscito al cinema l'8 ottobre 2008 e in DVD il 3 dicembre 2008."}
{"id": "2957453", "revid": "1846411", "url": "https://it.wikipedia.org/wiki?curid=2957453", "title": "MTV Music (Italia)", "text": "MTV Music, precedentemente conosciuto come MTV+, \u00e8 un canale televisivo a pagamento italiano edito da Paramount Networks Italia.\nStoria.\nIl canale nasce il 17 maggio 2010 con il nome MTV+ sul digitale terrestre attraverso il mux TIMB 3.\nA partire dal 18 ottobre 2010, l'emittente \u00e8 diffusa anche via satellite, ma la frequenza Hot Bird \u00e8 criptata, e dunque visibile in esclusiva per la piattaforma Sky Italia, dove la rete \u00e8 disponibile al canale 708.\nQuando si chiamava \"MTV+\", il palinsesto era composto per met\u00e0 da videoclip musicali a rotazione e per met\u00e0 da repliche dei programmi principali di MTV.\nIl 1\u00ba marzo 2011 il canale adotta il nuovo nome MTV Music e inizia a trasmettere in anamorfico.\nIl 1\u00ba luglio 2011 il canale assume una nuova veste grafica, uniformandosi con i loghi e le grafiche delle altre reti del network. Da tale data MTV Music non trasmette pi\u00f9 le repliche dei programmi di MTV, ma propone solo programmi musicali: programmi di videoclip a rotazione, sequenze dei brani pi\u00f9 ascoltati del momento, classifiche dei singoli dell'Italia e dell'Europa, programmi musicali a tema, video di MTV Push e MTV New Generation.\nIl 29 ottobre 2013 avviene un leggero restyling del logo che porta al cambiamento di alcune sigle e grafiche utilizzate dal canale.\nDal 1\u00ba agosto 2015 sulla piattaforma Sky Italia il canale entra a far parte del pacchetto \"Sky Famiglia\".\nLa mattina del 1\u00ba luglio 2016 il canale lascia il digitale terrestre (dove viene sostituito da VH1), ma prosegue su Sky. L'ultimo videoclip trasmesso sul digitale terrestre \u00e8 Il paradiso non esiste di Emma.\nIl 31 luglio 2017 cambia numerazione assieme ai canali europei MTV Rocks e Hits spostandosi dal 708 al 704 (precedentemente occupato da quest'ultimo). In occasione di ci\u00f2, cambia anche logo e grafiche uniformandosi alla versione britannica.\nL'8 luglio 2020 abbandona il pacchetto \"Sky Famiglia\" e migrando in \"Sky TV\" \u00e8 stato reso disponibile anche al 131.\nIl 1\u00ba luglio 2021, in seguito ad una riorganizzazione di alcuni canali Sky, si trasferisce dalla posizione 131 alla 132.\nL'8 ottobre 2021 rinnova il proprio logo e le grafiche di rete."}
{"id": "2957456", "revid": "33689", "url": "https://it.wikipedia.org/wiki?curid=2957456", "title": "Il ritorno di Vashna", "text": "Il ritorno di Vashna (titolo originale \"The Legacy of Vashna\"), ripubblicato nel 2019 come Il retaggio di Vashna, \u00e8 un librogame dello scrittore inglese Joe Dever, pubblicato nel 1991 a Londra dalla Arrow Books e tradotto in numerose lingue del mondo. \u00c8 il sedicesimo dei volumi pubblicati della saga Lupo Solitario. La prima edizione italiana, del 1992, fu a cura della Edizioni EL.\nTrama.\nDopo esser tornato vittorioso dalla liberazione della citt\u00e0 di Lencia un altro incombente pericolo rischia di abbattersi sulle terre del Magnamund. Naar e i suoi seguaci, viste le continue sconfitte che il Grande Maestro Ramas gli ha inflitto, hanno intenzione di riportare in vita il pi\u00f9 sanguinario dei Signori delle Tenebre, Vashna. I Maghi Anziani hanno ricevuto informazioni importanti dal Presidente dei territori del Magador nelle terre selvagge, sar\u00e0 li che Naar tenter\u00e0 per la seconda volta di riportare in vita il pi\u00f9 temibile dei Signori delle Tenebre. Lupo Solitario ed il suo fidato consigliere Lord Rimoah, studiano un piano per impedire l'imminente catastrofe, che porter\u00e0 il Grande Maestro Ramas ad iniziare il suo lungo viaggio nel Maakengorge. Dopo innumerevoli avventure, proprio quando Lupo Solitario giunge a destinazione, L'Arcidruido Cadak, suo nemico ormai da un paio d'anni, lo spedisce attraverso un Cancello dell'Ombra nel Piano delle Tenebre del dio oscuro Naar. Li il Grande Maestro sventer\u00e0 i piani del Dio del male, sconfiggendo la demonessa Shamath e sottraendole l'Asta della Morte, arma terribile che permetterebbe a Shamath di conquistare l'intero Magnamund. In un trionfale ritorno al suo mondo natale, Lupo Solitario mette fine all'esistenza di Cadak sigillando una volta per tutte il Cancello dell'Ombra. Nel suo viaggio nel Piano delle Tenebre, Lupo Solitario incontra per la prima volta Alyss, una strana creatura (probabilmente una semidea) che lo aiuta nella guerra contro il Dio oscuro."}
{"id": "2957461", "revid": "400518", "url": "https://it.wikipedia.org/wiki?curid=2957461", "title": "Spasmomen", "text": " #REDIRECT Otilonio_bromuro"}
{"id": "2957463", "revid": "228587", "url": "https://it.wikipedia.org/wiki?curid=2957463", "title": "Flat Rock", "text": ""}
{"id": "2957464", "revid": "1543377", "url": "https://it.wikipedia.org/wiki?curid=2957464", "title": "Togor\u00e9-Coumb\u00e9", "text": "Togor\u00e9-Coumb\u00e9, o anche Toguer\u00e9-Coumb\u00e9, \u00e8 un comune rurale del Mali facente parte del circondario di T\u00e9nenkou, nella regione di Mopti."}
{"id": "2957465", "revid": "767487", "url": "https://it.wikipedia.org/wiki?curid=2957465", "title": "Uccelli d'Italia (film)", "text": "Uccelli d'Italia \u00e8 un film del 1985 diretto dal regista Ciro Ippolito ed interpretato dagli Squallor; il titolo \u00e8 infatti tratto da quello di un noto album del gruppo.\nTrama.\nUno scrittore (interpretato da Giancarlo Bigazzi) \u00e8 in crisi creativa, e davanti alla macchina da scrivere continua a fumare sigarette e a buttare via abbozzi di romanzi, subendo gli sfoghi della moglie insoddisfatta e le richieste dei due figli punk.\nLe storie che gli vengono in mente sono i vari episodi del film, tutti ispirati in realt\u00e0 a canzoni degli Squallor.\nGli episodi sono inframezzati da finti spot pubblicitari di telenovele come \"I Visitors\" o \"Anche i ricchioni piangono\", in onda sul canale televisivo \"Italia culo\".\nColonna sonora.\nOltre ad alcune canzoni degli Squallor (tra cui \"Tombeado\", \"Al Traditore\", \"Ne Me Tirez Plus\") nella colonna sonora sono presenti anche tre brani dei Village People: \"Sex Over The Phone\", \"Power Of The Night\" e \"I Won't Take No For An Answer\".\nLa canzone nei titoli di testa \u00e8 \"A Chi Lo Do Stasera\" degli Squallor."}
{"id": "2957466", "revid": "287204", "url": "https://it.wikipedia.org/wiki?curid=2957466", "title": "Togore-Coumbe", "text": ""}
{"id": "2957468", "revid": "86343", "url": "https://it.wikipedia.org/wiki?curid=2957468", "title": "Toguer\u00e9-Coumb\u00e9", "text": ""}
{"id": "2957470", "revid": "86343", "url": "https://it.wikipedia.org/wiki?curid=2957470", "title": "Toguere-Coumbe", "text": ""}
{"id": "2957477", "revid": "287204", "url": "https://it.wikipedia.org/wiki?curid=2957477", "title": "Flat Rock (Carolina del Nord)", "text": ""}
{"id": "2957479", "revid": "767487", "url": "https://it.wikipedia.org/wiki?curid=2957479", "title": "Youwarou", "text": "Youwarou \u00e8 un comune rurale del Mali, capoluogo del circondario omonimo, nella regione di Mopti."}
{"id": "2957480", "revid": "547034", "url": "https://it.wikipedia.org/wiki?curid=2957480", "title": "Vincenzo Crivello", "text": "Biografia.\nEsordisce come attore nel 1991 con la serie televisiva \"Per odio per amore\" con la regia di Nelo Risi.\nPartecipa a numerose serie televisive come \"Distretto di Polizia\", Intelligence - Servizi &amp; segreti nel 2008 e il Sangue dei vinti nel 2009.\nDal 2004 al 2005 \u00e8 stato nel cast ricorrente della soap opera \"CentoVetrine\" con il ruolo di \"Fabrizio Bettini\"."}
{"id": "2957481", "revid": "114268428", "url": "https://it.wikipedia.org/wiki?curid=2957481", "title": "Ragazza con camicetta", "text": "Ragazza con camicetta \u00e8 un dipinto a olio su tela () realizzato nel 1917 dal pittore italiano Amedeo Modigliani.\nFa parte di una collezione privata."}
{"id": "2957483", "revid": "1590006", "url": "https://it.wikipedia.org/wiki?curid=2957483", "title": "Morfologia della fiaba", "text": "Morfologia della fiaba \u00e8 un celebre saggio di Vladimir Propp, pubblicato a Leningrado nel 1928 e uscito in Italia nel 1966 per Einaudi, a cura di Gian Luigi Bravo.\nInizialmente pubblicato solo in Russia, questo scritto ha influenzato le ricerche dell'antropologo Claude L\u00e9vi-Strauss e del linguista Roland Barthes. Dopo la sua traduzione e diffusione in occidente negli anni cinquanta, il testo si \u00e8 costruito la fama che ha tutt'oggi negli ambiti accademici che si occupano di analizzare mass media e forme artistiche.\nDescrizione.\nIl libro parte dall'assunto che tutte le fiabe presentino, al di l\u00e0 del luogo di origine e della cultura che le ha create, degli elementi comuni, ovvero una stessa struttura che ritrova al suo interno gli stessi personaggi che ricoprono le stesse funzioni in relazione allo svolgimento della storia.\nEstendendo l'approccio formalista russo alle fiabe di magia, Propp analizz\u00f2 un gran numero di fiabe della tradizione cercando di dividerle in minime parti analizzabili (come i morfemi in linguistica). Spostando la propria attenzione dagli elementi peculiari di ogni fiaba (lavoro a cui si dedicano di norma i folkloristi), agli elementi ricorrenti che soggiacciono ad un gran numero di fiabe, Propp cerc\u00f2 gli elementi unificanti. Questi, non vengono identificati tanto a livello di contenuti, quanto in termini di azioni e funzioni, da qui il termine morfologia, che illustra la ricerca di termini costanti nella fiaba.\nAlla base dell'analisi di Propp sta il concetto di funzione, che riguarda l'azione/reazione a cui un personaggio \u00e8 assoggettato. Le funzioni sono punti cardine all'interno della narrazione e sono quelle unit\u00e0 che mandano avanti l'intero racconto; esse succedono alla situazione iniziale, che ha il compito di introdurre l'ambiente della narrazione. Propp ha individuato 31 funzioni.\nQueste funzioni alle volte possono essere invertite (per esempio l'eroe riceve l'oggetto quando \u00e8 ancora a casa) e l'ordine cambiare. In linea generale una funzione per andare a buon fine deve essere ripetuta tre volte (le prime due volte non si sortisce un esito positivo mentre la terza \u00e8 quella decisiva: ad esempio l'eroe bussa a due case prima di trovare la casa giusta).\nOltre alle funzioni, Propp individu\u00f2 anche 7 personaggi tipo (chiamati anche sfere d'azione) ricorrenti:\nQuesti ruoli nella realt\u00e0 delle fiabe possono essere ricoperti da pi\u00f9 personaggi oppure pi\u00f9 ruoli possono essere ricoperti da un solo personaggio. Ad esempio, la strega che viene uccisa all'inizio del racconto, viene sostituita dalla figlia nel ruolo di antagonista. Viceversa, il re pu\u00f2 aiutare l'eroe fornendogli una spada magica, ma anche dargli un incarico, occupandosi di ricoprire il ruolo del mandante.\nInfluenza di \"Morfologia della fiaba\".\nTra i vari studiosi che hanno approfondito e rielaborato il lavoro di Propp c'\u00e8 A.J. Greimas, fondatore dell'analisi semiotica narrativa. Egli semplifica lo schema delle sfere d'azione di Propp rinominando attanti i personaggi (sostituendo le categorie individuate da Propp con soggetto, oppositore, destinante, aiutante e oggetto di valore). La rielaborazione dello studio di Propp porter\u00e0 Greimas ad elaborare lo schema narrativo canonico."}
{"id": "2957486", "revid": "114268452", "url": "https://it.wikipedia.org/wiki?curid=2957486", "title": "Alice (Modigliani)", "text": "Alice \u00e8 un dipinto a olio su tela (78 x39 cm) realizzato nel 1915 dal pittore italiano Amedeo Modigliani.\n\u00c8 conservato nella Galleria d'arte nazionale di Copenaghen.\nModigliani realizz\u00f2 molti dipinti raffiguranti bambini, in questo \u00e8 interessante osservare il contrasto dei colori e la finezza di alcuni particolari. Il titolo \"Alice\" fu dato dallo stesso autore riportandolo in alto a sinistra, come era consuetudine di Modigliani."}
{"id": "2957487", "revid": "114268510", "url": "https://it.wikipedia.org/wiki?curid=2957487", "title": "L'Ebrea", "text": "L'Ebrea \u00e8 un dipinto a olio su tela (55 x46 cm) realizzato nel 1908 dal pittore italiano Amedeo Modigliani.\nFa parte di una collezione privata francese.\n\u00c8 stato uno dei primi dipinti di Modigliani e si pu\u00f2 notare che il suo stile non si \u00e8 ancora completamente formato."}
{"id": "2957488", "revid": "114268459", "url": "https://it.wikipedia.org/wiki?curid=2957488", "title": "La bella Drogeristin", "text": "La bella Drogeristin \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina."}
{"id": "2957489", "revid": "114538607", "url": "https://it.wikipedia.org/wiki?curid=2957489", "title": "Grande nudo disteso", "text": "Grande nudo disteso \u00e8 un dipinto a olio su tela (73 x116 cm) realizzato nel 1917 dal pittore italiano Amedeo Modigliani.\nOriginariamente il quadro fu acquistato da L\u00e9opold Zborowski: pass\u00f2 poi in numerose collezioni fino ad arrivare al Museum of Modern Art di New York, attuale sua collocazione.\nInteressante notare la differenza della pennellata con cui l'artista ha voluto contrapporre la pelle della modella, con tratto sottile e preciso, allo sfondo in cui ha utilizzato, invece, un tratto pi\u00f9 grasso e largo. La posizione assunta dalla donna accentua la sensazione di distensione espressa gi\u00e0 dai lineamenti del volto."}
{"id": "2957492", "revid": "124843247", "url": "https://it.wikipedia.org/wiki?curid=2957492", "title": "L'enfant gras", "text": "L'enfant gras \u00e8 un dipinto a olio su tela (46 x38 cm) realizzato nel 1915 dal pittore italiano Amedeo Modigliani.\nInizialmente fece parte della collezione del mercante Paul Guillaume, poi fu acquistato da Lamberto Vitali; attualmente si trova esposto presso la Pinacoteca di Brera a Milano.\nAlcuni sostengono che si tratta di uno studio per il ritratto di una donna giovane. Il titolo \"Enfant Gras\" \u00e8 riportato dallo stesso autore sul quadro, in alto a sinistra (come era abituato a fare)."}
{"id": "2957495", "revid": "114268719", "url": "https://it.wikipedia.org/wiki?curid=2957495", "title": "Ragazza in abito giallo", "text": "Ragazza in abito giallo \u00e8 un dipinto a olio su tela (92 x60 cm) realizzato nel 1917 dal pittore italiano Amedeo Modigliani.\nFa parte di una collezione privata."}
{"id": "2957498", "revid": "114268712", "url": "https://it.wikipedia.org/wiki?curid=2957498", "title": "Ragazza con cappello", "text": "Ragazza con cappello \u00e8 un dipinto a olio su tela (65 x45 cm) realizzato nel 1918 dal pittore italiano Amedeo Modigliani.\nFa parte di una collezione privata."}
{"id": "2957499", "revid": "46291", "url": "https://it.wikipedia.org/wiki?curid=2957499", "title": "Agave americana", "text": "Agave americana \u00e8 una pianta succulenta appartenente alla famiglia delle Asparagacee.\nTassonomia.\nSono note le seguenti sottospecie e variet\u00e0:"}
{"id": "2957500", "revid": "114268743", "url": "https://it.wikipedia.org/wiki?curid=2957500", "title": "Ritratto di Beatrice Hastings davanti ad una porta", "text": "Ritratto di Beatrice Hastings davanti ad una porta \u00e8 un dipinto a olio su tela (81 x54 cm) realizzato nel 1915 dal pittore italiano Amedeo Modigliani.\nL'opera si trova a New York e fa parte di una collezione privata.\n\u00c8 un ritratto della scrittrice Beatrice Hastings, con cui Modigliani intrattenne una relazione sentimentale."}
{"id": "2957502", "revid": "767487", "url": "https://it.wikipedia.org/wiki?curid=2957502", "title": "Ritratto di signora van Muyden", "text": "Ritratto di C\u00e9cile van Muyden \u00e8 un dipinto a olio su tela realizzato nel 1917 del pittore italiano Amedeo Modigliani.\nAttualmente \u00e8 conservato nel Museo d'Arte di San Paolo in Brasile."}
{"id": "2957506", "revid": "125302465", "url": "https://it.wikipedia.org/wiki?curid=2957506", "title": "Ritratto di Lunia Czechowska con ventaglio", "text": "Ritratto di Lunia Czechowska con ventaglio \u00e8 un dipinto a olio su tela (100x65 cm) realizzato nel 1919 dal pittore italiano Amedeo Modigliani. Fino al 20 maggio 2010 ha fatto parte della collezione del Mus\u00e9e d'art moderne de la Ville de Paris dove \u00e8 stato malauguratamente rubato insieme ad altri dipinti. \nL'opera.\nLunia Czechowska aveva 25 anni quando pos\u00f2 per questo ritratto. L'artista e la modella si incontrarono nel 1916 nella capitale francese quando la donna aveva appena 20 anni. Come racconta la donna, i due furono presentati da Leopold Zborowski adnel caff\u00e8 de la Rotonde, in piena Montparnasse, dopo aver assistito ad una mostra dello stesso Modigliani. \u00c8 bene precisare che Lunia era al tempo sposata con un suo connazionale che era partito al fronte per la guerra. Dopo aver ricevuto il consenso dal marito, Lunia Czechowska accett\u00f2 la proposta di Modigliani di posare per lui presso un alberguccio del boulevard di Port-Royal. Mentre sappiamo che l'artista amava profondamente Lunia Czechowska, lei ha sempre precisato di essere sempre stata fedele al marito e \"\" [...] \"di Modigliani rimasi amica, la pi\u00f9 vicina, la pi\u00f9 affezionata\" . Il quadro \u00e8 sempre stato molto apprezzato dalla critica soprattutto per quando riguarda il soggetto i cui tratti fini e delicati rivelano un'intelligenza perspicace, una rara sensibilit\u00e0 e una natura compassionevole. In questo ritratto del 1919, il ricorrente soggetto femminile si staglia su tutta la lunghezza della tela caratterizzata, come ogni opera di Modigliani, dall'allungamento delle linee del corpo e dall'assenza delle pupille che alludono allo sguardo interiore. Il disegno si riduce all\u2019essenziale, andando a ridurre gli spazi e semplificando le curve, costruendo dei volumi seguendo i dettami della corrente cubista. La particolarit\u00e0 di quest\u2019opera che la contraddistingue dalle altre analoghe \u00e8 che questa \u00e8 una delle ultime opere dell\u2019autore prima della sua scomparsa. L\u2019idea di etereo ed eterno viene rimarcata dal pittore delineando la figura solo con curve sinuose e malinconiche.\nIl furto.\nNella notte fra il 19 e il 20 maggio 2010, tre ladri sottrassero dal museo parigino cinque opere di straordinario valore per un danno stimato di \"poco meno di 100 milioni di euro\". Fra i quadri rubati compaiono \"Le pigeon aux petits pois\" di Pablo Picasso, \"La pastorale'\" di Henri Matisse, \"L'Olivier pres de l'Estaque\" di Georges Braque e \"Natura morta con un candelabro\" di Fernand Leger. Le prime ricostruzioni della polizia francese avevano attribuito il furto per opera di una sola \"persona vestita di nero\" che era comparsa nelle registrazioni del sistema di videosorveglianza del museo, ma successive indagini hanno portato alla cattura di ben tre uomini . Il primo, Vjeran Tomic, un veterano nel furto con scasso, \u00e8 stato l'artefice materiale del reato ma \u00e8 stato aiutato da un antiquario francese, a cui era affidato il compito della vendita, e da un altro complice a cui sono stati affidati i dipinti. Il furto \u00e8 stato scoperto poco prima delle 7 del mattino. Una finestra era stata rotta e il lucchetto di una grata che dava accesso al museo era stato manomesso. Il fatto che i dipinti fossero stati accuratamente rimossi dalle loro cornici, piuttosto che tagliati via ha messo fin dall'inizio l'Interpol sule tracce di qualche persona con dei precedenti di furto di opere d'arte. I cinque dipinti, tuttavia, non sono mai stati recuperati e si ritiene che siano stati ben nascosti o forse distrutti. A oggi nessuno dei quadri \u00e8 stato ritrovato."}
{"id": "2957510", "revid": "114268835", "url": "https://it.wikipedia.org/wiki?curid=2957510", "title": "Ritratto di Lunia Czechowska con una camicia bianca", "text": "Ritratto di Lunia Czechowska con una camicia bianca \u00e8 un dipinto a olio su tela (70 x45 cm) realizzato nel 1917 dal pittore italiano Amedeo Modigliani.\nSi trova esposto al Pola Museum di Hakone in Giappone. Molto interessante notare la rappresentazione degli occhi, che appaiono di un intenso azzurro ma sostanzialmente assenti."}
{"id": "2957511", "revid": "61051", "url": "https://it.wikipedia.org/wiki?curid=2957511", "title": "Aviamilano Scricciolo", "text": ""}
{"id": "2957516", "revid": "671029", "url": "https://it.wikipedia.org/wiki?curid=2957516", "title": "Parco naturale di Montecchio", "text": "Il parco naturale di Montecchio \u00e8 un'area protetta che si trova a San Marino presso la curazia di Murata, alle falde occidentali del monte Titano nell'Appennino tosco romagnolo nella valle del rio San Marino, tributario del Marecchia.\nIl parco \u00e8 abitato da daini, cinghiali, pavoni, anatre.\nAll'interno del parco ci sono due edifici, uno \u00e8 considerato il primo edificio costruito nella Repubblica di San Marino, dove secondo la leggenda si rifugi\u00f2 san Marino diacono e l'altra \u00e8 la sede della Associazione micologica sammarinese, dove \u00e8 anche presente un piccolo museo che raccoglie le specie di funghi presenti a San Marino e nell'Appennino tosco romagnolo."}
{"id": "2957522", "revid": "114538550", "url": "https://it.wikipedia.org/wiki?curid=2957522", "title": "Ritratto di Mo\u00efse Kisling", "text": "Ritratto di Mo\u00efse Kisling \u00e8 un dipinto a olio su tela (37x28 cm) realizzato nel 1915 dal pittore italiano Amedeo Modigliani.\nFece parte della collezione di Emilio Jesi per poi essere collocata nella Pinacoteca di Brera di Milano, dove si trova tuttora.\n\u00c8 il ritratto del pittore Mo\u00efse Kisling, ebreo di origini polacche. Il dipinto \u00e8 probabilmente del 1915, quando Kisling torn\u00f2 a Parigi dopo essere stato riformato dalla legione straniera a causa di un colpo di fucile sub\u00ecto in pieno petto.\nIn quest'opera si nota sicuramente l'influsso della corrente cubista."}
{"id": "2957524", "revid": "114268879", "url": "https://it.wikipedia.org/wiki?curid=2957524", "title": "Ritratto di Paulette Jourdain", "text": "Ritratto di Paulette Jourdain \u00e8 un dipinto a olio su tela (100 x65 cm) realizzato nel 1919 dal pittore italiano Amedeo Modigliani.\nFa parte della collezione Hermanos di New York."}
{"id": "2957529", "revid": "121275546", "url": "https://it.wikipedia.org/wiki?curid=2957529", "title": "Ritratto di Margherita", "text": "Ritratto di Margherita \u00e8 un dipinto a olio su tela (73 x50 cm) realizzato nel 1916 dal pittore italiano Amedeo Modigliani. Fa parte della collezione di N. H. Abrams a New York.\nDescrizione.\nOsservando il quadro, l'immagine che risalta subito all'occhio, in primo piano, \u00e8 una donna seduta di fianco. Gli occhi fissano il \"vuoto\" e ci trasmettono uno sguardo pensoso. I capelli sono lisci e scuri, di un colore che si avvicina al nero e non sono molto lunghi, arrivano al collo. Sotto i capelli si intravedono delle ciglia sottili, con due occhi grandi di colore castano intenso. Un naso ben pronunciato, delle labbra rosse, di un rosso molto \"forte\" e un collo slanciato. L'abito che indossa, un vestito di colore bianco, ci fa capire che ella \u00e8 nella sua abitazione. Sullo sfondo, invece, troviamo delle pareti di un colore marroncino che ci fanno presumere che la donna sia in una stanza."}
{"id": "2957531", "revid": "1305772", "url": "https://it.wikipedia.org/wiki?curid=2957531", "title": "Pompei (disambigua)", "text": ""}
{"id": "2957532", "revid": "709829", "url": "https://it.wikipedia.org/wiki?curid=2957532", "title": "Vol'ha Havarcova", "text": "La sua posizione migliore nel ranking mondiale in singolare fu la 35\u00aa nel 2008; in doppio \u00e8 stata la numero 24 del mondo, posizione raggiunta nel 2011.\nCarriera.\nNel 2007 la Havarcova sale dalla 334\u00aa posizione fino alla 48\u00aa, raggiungendo i quarti di finale al Bank of the West Classic (Stanford) e la semifinale a Tashkent. Nel 2008 viene sconfitta nella finale di Memphis da Lindsay Davenport. Nel doppio vince il torneo di Istanbul con Jill Craybas e raggiunge la finale di Charleston con Edina Gallovits.\nNel 2009 arriva in finale nel torneo di Mosca, ma perde contro l'italiana Francesca Schiavone. In doppio, insieme a Tat'jana Pu\u010dek, ha vinto i tornei di Canton e Tashkent. Nel 2010 per la terza finale in carriera a Ponte Vedra dove viene sconfitta da Caroline Wozniacki. Nel doppio vince a Pechino insieme a Chuang Chia-jung. Nel 2011 raggiunge quattro finali nel doppio. Insieme ad Alla Kudrjavceva vince i tornei di Memphis e Birmingham, mentre perde quella di Washington. Invece, in coppia con Chuang Chia-jung, vince a New Haven.\nNel 2012 raggiunge, insieme a Vera Du\u0161evina, la finale del torneo di Memphis. Al torneo di Strasburgo, insieme a Klaudia Jans-Ignacik, vince il suo ottavo titolo della carriera. Nel 2013 ritorna a disputare una finale in singolare dopo pi\u00f9 di tre anni a Tashkent dove viene sconfitta dopo una maratona di quasi tre ore da Bojana Jovanovski per 4-6 7-5 7-6. In doppio arriva anche qui nell'atto conclusivo a Tashkent, ma lei e Mandy Minella vengono battute da T\u00edmea Babos e Jaroslava \u0160vedova. Perde complessivamente la quarta finale sia in singolare e la quinta in doppio.\nIl suo miglior risultato slam della carriera arriva nel torneo di Wimbledon 2015 dove per la prima volta in carriera arriva ad un quarto turno, sconfiggendo Ana Konjuh con un doppio 6-2, Aliz\u00e9 Cornet in tre set e Magdal\u00e9na Ryb\u00e1rikov\u00e1 per 7-64 6-3 prima di essere eliminata agli ottavi da Madison Keys, strappandole comunque il primo set."}
{"id": "2957534", "revid": "114268852", "url": "https://it.wikipedia.org/wiki?curid=2957534", "title": "Ritratto di Madame Reynouard", "text": "Ritratto di Madame Reynouard \u00e8 un dipinto a olio su tela (81 x50 cm) realizzato nel 1916 dal pittore italiano Amedeo Modigliani.\nFa parte di una collezione privata parigina."}
{"id": "2957536", "revid": "121336235", "url": "https://it.wikipedia.org/wiki?curid=2957536", "title": "Ritratto di Jeanne H\u00e9buterne di profilo", "text": "Ritratto di Jeanne H\u00e9buterne di profilo \u00e8 un dipinto a olio su tela (46x29\u00a0cm) realizzato nel 1918 dal pittore italiano Amedeo Modigliani.\nFa parte di una collezione privata parigina.\nIl soggetto \u00e8 la pittrice Jeanne H\u00e9buterne, con cui Modigliani intrattenne un rapporto sentimentale negli ultimi anni."}
{"id": "2957539", "revid": "121336238", "url": "https://it.wikipedia.org/wiki?curid=2957539", "title": "Ritratto di Jeanne H\u00e9buterne in abiti scuri", "text": "Ritratto di Jeanne H\u00e9buterne in abiti scuri \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina.\nIl soggetto \u00e8 la pittrice Jeanne H\u00e9buterne, con cui Modigliani intrattenne un rapporto sentimentale negli ultimi anni fino alla morte."}
{"id": "2957545", "revid": "1184093", "url": "https://it.wikipedia.org/wiki?curid=2957545", "title": "Wendy", "text": "Origine e diffusione.\nGeneralmente, viene riportato che tale nome fu inventato da J. M. Barrie per la sua opera del 1904 \"Peter e Wendy\", dove era portato dal personaggio di Wendy Darling. Nel suo caso Barrie lo trasse da un soprannome datogli dalla sua amica d'infanzia Margaret Henley (la figlia di William Henley che mor\u00ec a cinque anni, nel 1894): Margaret lo chiam\u00f2 \"my friendly\" (\"il mio amichevole)\" ma, non essendo in grado di pronunciare bene la \"R\", le usc\u00ec \"fwendy\".\nAnche se fu certamente l'opera di Barrie a dare ampia diffusione al nome, esso era utilizzato occasionalmente gi\u00e0 prima; \u00e8 rilevato negli Stati Uniti sin dagli inizi del XIX secolo dove Wendy Gram, una bimba dell'Ohio, venne registrata con questo nome nel 1828, ed il nome Wendy appare nel censimento \"U.S. Census\" del 1880. Nel Regno Unito, Wendy appare come nome di ragazzo nel censimento del 1881: in questi casi \u00e8 probabilmente riconducibile al nome di origine gaelica Guendalina, o ad altri contenenti l'elemento \"gwen\", \"bianco\", \"puro\". Per quanto riguarda la sua diffusione, nelle liste dei pi\u00f9 usati nomi per i neonati del \"Social Security Administration\" statunitense, Wendy appare nel 1936, e dal 1965 al 1976 entra nella lista dei quaranta nomi femminili pi\u00f9 popolari."}
{"id": "2957548", "revid": "114268434", "url": "https://it.wikipedia.org/wiki?curid=2957548", "title": "Albero e casa", "text": "Albero e casa \u00e8 un dipinto a olio su tela (55 x46 cm) realizzato nel 1919 dal pittore italiano Amedeo Modigliani.\nFa parte di una collezione privata parigina.\n\u00c8 una delle poche opere dell'artista italiano che ritrae un paesaggio. Modigliani, infatti, era solito rappresentare ritratti."}
{"id": "2957551", "revid": "114268687", "url": "https://it.wikipedia.org/wiki?curid=2957551", "title": "Nudo sul divano (Almaiisa)", "text": "Nudo sul divano (Almaiisa) \u00e8 un dipinto a olio su tela (81 x116 cm) realizzato nel 1916 dal pittore italiano Amedeo Modigliani.\nFa parte di una collezione privata.\n\u00c8 uno dei numerosi \"nudi\" che hanno caratterizzato la produzione dell'artista italiano. La donna ritratta era una modella algerina."}
{"id": "2957553", "revid": "253269", "url": "https://it.wikipedia.org/wiki?curid=2957553", "title": "Sheila Allen", "text": "Sposata con il produttore Irwin Allen ha lavorato in varie serie televisive e film prodotti dal marito soprattutto negli anni settanta e ottanta. "}
{"id": "2957559", "revid": "120023158", "url": "https://it.wikipedia.org/wiki?curid=2957559", "title": "La bambina in azzurro", "text": "Bambina in azzurro \u00e8 un dipinto a olio su tela (116 x73 cm) realizzato nel 1918 dal pittore italiano Amedeo Modigliani.\nFa parte di una collezione privata ed \u00e8 stata esposta eccezionalmente a Livorno tra il 07/11/2019 ed il 16/02/2020 in occasione della mostra tenutasi a Livorno per celebrare il centenario dalla sua scomparsa.\n\u00c8 uno dei rari dipinti di Modigliani in cui il soggetto \u00e8 rappresentato in figura piena, nella totale interezza. Si notano subito le pupille di un azzurro acceso, a capocchia di spillo, che danno un senso quasi ipnotico. I tratti del viso e delle mani della bambina appaiono estremamente curati e dettagliati, mentre il vestito e il pavimento sono rappresentati in maniera molto meno particolareggiata. Sono presenti molti rimandi cromatici tra l'alto e il basso del dipinto, come il colore degli stivali della bambina che va a raccordarsi con il colore dei capelli.\nSembra che il dipinto sia stato eseguito poco prima che Modigliani partisse per Nizza.\n\u00c8 uno dei rari dipinti di Modigliani in cui il soggetto \u00e8 rappresentato in figura piena, nella totale interezza. Si notano subito le pupille di un azzurro acceso, a capocchia di spillo, che danno un senso quasi ipnotico.\nNel dipinto \u00e8 raffigurata una bambina dal viso inclinato verso destra. Lei porta una capigliatura sobria con i capelli tirati in alto e solo qualche ciuffo sopra la fronte. La protagonista ha uno sguardo timido e un po\u2019 impacciato. Indossa un abito azzurro decorato con un colletto bianco. Ai piedi calza alti stivaletti che arrivano fino ai polpacci. La piccola protagonista del ritratto \u00e8 in posizione eretta al centro del dipinto e assume una posa un po' rigida tenendosi le mani educatamente. Infine il pavimento \u00e8 composto da piastrelle sconnesse di colore marrone. Le due pareti chiare s\u2019incontrano nello spigolo che si trova dietro la protagonista. Infine l\u2019ombra della sua figura si proietta sulla parete e sul pavimento a destra dell\u2019osservatore."}
{"id": "2957560", "revid": "287204", "url": "https://it.wikipedia.org/wiki?curid=2957560", "title": "Campionati del mondo di canottaggio 1991", "text": "I Campionati del mondo di canottaggio 1991 si sono tra il 21 e il 24 agosto a Vienna, in Austria."}
{"id": "2957567", "revid": "114268723", "url": "https://it.wikipedia.org/wiki?curid=2957567", "title": "Ragazza seduta", "text": "Ragazza seduta (chiamato anche Mademoiselle Huguette) \u00e8 un dipinto a olio su tela (92x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina.\nDella ragazza raffigurata, una certa Huguette, non si sa nulla, e si suppone sia stata una modella occasionale di Modigliani. Nel dipinto si possono notare gli influssi del periodo in cui l'artista si era dedicato alla scultura. Infatti la testa lievemente reclinata, il senso plastico dei lineamenti del volto e il colore simile alla terracotta sono chiari segni del Modigliani scultore."}
{"id": "2957570", "revid": "287204", "url": "https://it.wikipedia.org/wiki?curid=2957570", "title": "Elisabeta Lipa", "text": ""}
{"id": "2957571", "revid": "121275521", "url": "https://it.wikipedia.org/wiki?curid=2957571", "title": "Madame Pompadour (Modigliani)", "text": "Madame Pompadour \u00e8 un dipinto a olio su tela (61x50 cm) realizzato nel 1915 dal pittore italiano Amedeo Modigliani.\n\u00c8 conservato nell'Art Institute of Chicago.\nLa donna ritratta \u00e8 Beatrice Hastings con la quale Modigliani ebbe una relazione sentimentale. Fu esposto per la prima volta nel 1916 nella mostra organizzata dai pittori Mo\u00efse Kisling e Ortis de Zarate nell'atelier di \u00c9mile Lejeune. Il dipinto mostra parecchie influenze dal cubismo anche se attenuate dai colori sobri e di ridotta variet\u00e0 cromatica. Il soprannome \"Madame Pompadour\" fu dato in quanto al pari della nota favorita di Luigi XV la Hastings indossava di frequente cappelli di grandi dimensioni."}
{"id": "2957573", "revid": "1793900", "url": "https://it.wikipedia.org/wiki?curid=2957573", "title": "Giovane donna", "text": "Giovane donna \u00e8 un dipinto a olio su tela (65 x50 cm) realizzato nel 1918 dal pittore italiano Amedeo Modigliani.\nFa parte della collezione B\u00fchrle che si trova a Zurigo"}
{"id": "2957574", "revid": "1431409", "url": "https://it.wikipedia.org/wiki?curid=2957574", "title": "Manuel Iturra", "text": "Biografia.\n\u00c8 soprannominato \"El Colocho\", che in italiano significa \"il fetillo\".\nCaratteristiche tecniche.\nGioca come mediano davanti alla difesa, \u00e8 grintoso e bravo a rubare palla; tende a prendere molte ammonizioni ma nella Liga 2014-2015 ha migliorato il suo rendimento disciplinare, con soli cinque cartellini gialli.\nCarriera.\nClub.\nDal 2002 al 2011 ha sempre militato nell'Universidad de Chile, squadra con cui ha vinto per due volte il Torneo Apertura del campionato cileno di calcio. Nel gennaio del 2011 viene acquistato dall'Uni\u00e3o Leiria.\nDopo aver militato per la stagione 2011-2012 nel Real Murcia e per la stagione 2012-2013 nel M\u00e1laga, il 12 giugno 2013 passa, in scadenza di contratto, al Granada, firmando un contratto di tre anni. Il 22 luglio 2015 si trasferisce all'Udinese. Il 30 gennaio 2016 passa in prestito al Rayo Vallecano e il 5 giugno seguente viene ceduto al Necaxa.\nil 1\u00ba gennaio 2018 si accasa nuovamente al Malaga,con cui gioca il girone di ritorno. Rimasto svincolato, il 4 settembre viene tesserato dal Villarreal, da cui si svincola il 2 gennaio 2019.\nNazionale.\nHa debuttato con la Nazionale cilena il 18 agosto 2005 contro il e segnato la sua prima (e finora unica) rete contro l' il 24 maggio 2006.\nNel 2007 ha partecipato con la sua selezione alla Copa Am\u00e9rica, conclusa per il Cile ai quarti di finale."}
{"id": "2957579", "revid": "2014155", "url": "https://it.wikipedia.org/wiki?curid=2957579", "title": "Eleonora Erdmuthe di Sassonia-Eisenach", "text": "Biografia.\nEra figlia del duca Giovanni Giorgio I di Sassonia-Eisenach e di Giovannetta di Sayn-Wittgenstein.\nIl 4 novembre 1681 a Eisenach spos\u00f2 il margravio Giovanni Federico di Brandeburgo-Ansbach, divenendone la seconda moglie. Il matrimonio dur\u00f2 cinque anni e fin\u00ec con la morte di Giovanni Federico avvenuta il 22 marzo 1686.\nEleonora riusc\u00ec a dare al marito tre figli:\nRimasta vedova, visse in povert\u00e0 con i figli a Crailsheim.\nSpos\u00f2 in seconde nozze il 17 aprile 1692 a Lipsia il Principe elettore di Sassonia Giovanni Giorgio IV a cui non diede figli. Giovanni Giorgio viveva a corte con l'amante Maddalena Sibilla di Neidschutz e releg\u00f2 la moglie a Hofe. Per disfarsene arriv\u00f2 anche ad accoltellare Eleonora che venne salvata dal pronto intervento del cognato Federico Augusto."}
{"id": "2957580", "revid": "114268664", "url": "https://it.wikipedia.org/wiki?curid=2957580", "title": "Nudo disteso (Modigliani 1917)", "text": "Nudo disteso \u00e8 un dipinto a olio su tela (89 x146 cm) realizzato nel 1917 dal pittore italiano Amedeo Modigliani.\n\u00c8 conservato in una collezione privata parigina.\n\u00c8 uno dei numerosi \"nudi\" che hanno caratterizzato la produzione dell'artista italiano."}
{"id": "2957581", "revid": "1776051", "url": "https://it.wikipedia.org/wiki?curid=2957581", "title": "Discografia di Ronnie James Dio", "text": "Questa pagina contiene l'intera discografia di Ronnie James Dio dagli esordi fino alla sua morte avvenuta nel 2010."}
{"id": "2957582", "revid": "339392", "url": "https://it.wikipedia.org/wiki?curid=2957582", "title": "Giambattista Pamphilj", "text": ""}
{"id": "2957583", "revid": "121336219", "url": "https://it.wikipedia.org/wiki?curid=2957583", "title": "Ritratto di Jeanne H\u00e9buterne (Modigliani 1918)", "text": "Ritratto di Jeanne H\u00e9buterne \u00e8 un dipinto a olio su tela (92x60\u00a0cm) realizzato nel 1918 dal pittore italiano Amedeo Modigliani.\nFacente parte di una collezione privata parigina, il quadro \u00e8 un ritratto di Jeanne H\u00e9buterne, una donna che ebbe un'intensa relazione sentimentale con l'artista, tanto da morire suicida due giorni dopo la morte di Modigliani. La H\u00e9buterne fu modella per molti dipinti del maestro."}
{"id": "2957587", "revid": "125378151", "url": "https://it.wikipedia.org/wiki?curid=2957587", "title": "Cristiano Donzelli", "text": "Diplomato nel liceo artistico statale di Teramo.\nHa diretto il film \"Una storia di lupi\", un cortometraggio della durata di 27 minuti che ha come protagonista l'attore Franco Nero uscito nel 2008, ambientato nel territorio dei Monti della Laga e nel paese abbandonato di Valle Piola.\nL'ultimo film da lui realizzato come disegnatore di storyboard, \u00e8 \"Zoolander 2\" di Ben Stiller."}
{"id": "2957589", "revid": "1505830", "url": "https://it.wikipedia.org/wiki?curid=2957589", "title": "Carlo Fuscagni", "text": "Biografia.\nLaureato in Lettere presso l'Universit\u00e0 \"La Sapienza\" di Roma, \u00e8 giornalista professionista dal 1962. \nEntra in RAI nel 1960, dove lavorer\u00e0 al Telegiornale e per il settimanale Tv7, coordinatore di numerose rubriche culturali, direttore di alcuni variet\u00e0, responsabile del settore cinema di Raiuno, coordinatore degli acquisti dei film e telefilm e delle coproduzioni internazionali.\nNel 1979 \u00e8 stato tra i \"fondatori\" della terza rete Rai diretta da Giuseppe Rossini, nel 1980 a Canale 5 di Silvio Berlusconi, come direttore generale.\nRientrato in RAI nell'81 \u00e8 stato, prima, assistente del direttore di Raiuno, poi vice direttore per due anni e infine direttore della rete per cinque anni, dal 1988 al 1993 anno in cui riceve il Premio Hystrio dedicato al Videoteatro.\nSuccessivamente Presidente della Rai Corporation a New York nel 1994; e Presidente della SIPRA dal 1995 al 1997.\nDal 1994 al 1995 \u00e8 stato anche Assistente dell'allora Direttore generale della RAI Franco Iseppi e inoltre, dal 1995, coordinatore dei programmi RAI per il Giubileo 2000.\nNel 2003 ha collaborato con la Direzione Relazioni esterne per le celebrazioni dei 50 anni della tv italiana.\nFuori dell'attivit\u00e0 professionale in TV, ha ricoperto ruoli di rilievo in campo culturale.\nDal 1\u00ba gennaio 2004 fa parte del consiglio d'amministrazione dell'AIP (\"Audiovisual Industry Promotion\").\nIl 24 maggio 2004 \u00e8 stato nominato Presidente di Cinecitt\u00e0 Holding S.p.A.\n\u00c8 il fratello maggiore di Nino Fuscagni.\nAltri progetti.\n "}
{"id": "2957592", "revid": "287204", "url": "https://it.wikipedia.org/wiki?curid=2957592", "title": "IC 4591", "text": "IC 4591 \u00e8 una nebulosa a riflessione visibile nella costellazione dello Scorpione.\nSi tratta di un sottile velo nebuloso che riflette la luce di 13 Scorpii (HD\u00a0145482), una stella azzurra sulla sequenza principale, ossia nella fase stabile del suo ciclo vitale, con una classe spettrale B2V; la sua magnitudine \u00e8 4,58 ed \u00e8 quindi ben visibile anche ad occhio nudo, poco a sud del gruppo di stelle luminose costituenti la testa dello Scorpione. La nebulosa invece \u00e8 rilevabile solo attraverso filtri adatti, e mostra un colore marcatamente azzurrognolo, impresso dalla luce della sua stella illuminatrice. Il gas della nube fa parte del sistema nebuloso della Nube di Rho Ophiuchi, una grande nube molecolare in cui hanno luogo fenomeni di formazione stellare. La distanza di 13\u00a0Scorpii \u00e8 di circa 144\u00a0parsec (468 anni luce), simile a quella della Nube di Rho Ophiuchi."}
{"id": "2957596", "revid": "339392", "url": "https://it.wikipedia.org/wiki?curid=2957596", "title": "Dwars door Belgie", "text": ""}
{"id": "2957597", "revid": "32210288", "url": "https://it.wikipedia.org/wiki?curid=2957597", "title": "Corpus Juris Canonici", "text": ""}
{"id": "2957600", "revid": "355597", "url": "https://it.wikipedia.org/wiki?curid=2957600", "title": "Landry N'Guemo", "text": ""}
{"id": "2957606", "revid": "1609015", "url": "https://it.wikipedia.org/wiki?curid=2957606", "title": "Testa di Cristo coronato di spine (Cima da Conegliano)", "text": "La Testa di Cristo coronato di spine \u00e8 un dipinto a olio su tavola (36,8x29,2\u00a0cm) di Cima da Conegliano, del 1510 e conservato nella National Gallery di Londra.\nL'opera raffigura il volto di Cristo con la corona di spine e il mantello datogli in scherno dai soldati prima della Crocifissione. L'episodio \u00e8 raccontato nel Nuovo Testamento (ad esempio, in Giovanni: 19,1-3). Nel dipinto si ha un primo piano di Cristo dove si vede un pezzo di tunica blu; ha i capelli marroni e lunghi, la barba e gli occhi rossi come se avesse pianto o stesse per piangere."}
{"id": "2957611", "revid": "729019", "url": "https://it.wikipedia.org/wiki?curid=2957611", "title": "Bundesautobahn 60", "text": "La Bundesautobahn 60, abbreviata anche in A\u00a060, \u00e8 una autostrada tedesca divisa in due tronconi: il primo collega il confine con il Belgio di Sankt Vith all'autostrada A\u00a01 nei dintorni di Treviri, il secondo invece collega la citt\u00e0 di Magonza alle autostrade A\u00a061 e A\u00a063. Non \u00e8 previsto il completamento a medio - breve termine dell'autostrada."}
{"id": "2957615", "revid": "599013", "url": "https://it.wikipedia.org/wiki?curid=2957615", "title": "Boban Petrovi\u0107", "text": ""}
{"id": "2957616", "revid": "287204", "url": "https://it.wikipedia.org/wiki?curid=2957616", "title": "Boban Petrovic", "text": ""}
{"id": "2957619", "revid": "767487", "url": "https://it.wikipedia.org/wiki?curid=2957619", "title": "Peter Vilfan", "text": ""}
{"id": "2957626", "revid": "633110", "url": "https://it.wikipedia.org/wiki?curid=2957626", "title": "HMS Colossus (R15)", "text": "La HMS \"Colossus\" (R15) \u00e8 stata una portaerei leggera di costruzione britannica noleggiata e poi acquistata dalla Francia dopo la fine della seconda guerra mondiale ed utilizzata dalla Marine nationale tra l'agosto del 1946 e il 1974, quando venne radiata e avviata alla demolizione. In Francia fu ribattezzata \"Arromanches\" (con distintivo ottico R 95) in onore della citt\u00e0 di Arromanches-les-Bains, a ricordo dello sbarco in Normandia.\nLa nave era il prototipo di una serie di dieci portaerei classe Colossus. La sua costruzione inizi\u00f2 il 1\u00ba giugno 1942 nei contieri Vickers-Armstrong (Regno Unito). Varata il 30 settembre 1943 entr\u00f2 in servizio nel dicembre del 1944 nella Royal Navy, inquadrata nella Pacific Fleet in cui prest\u00f2 servizio fino al 1946 senza aver preso parte ad azioni di guerra ed utilizzata per il trasporto di velivoli e per il rimpatrio dei militari inglesi dall'area del Pacifico al termine del conflitto. Al rientro nel Regno Unito venne dapprima ceduta in affitto dalla Marine nationale nel mese di agosto 1946 per un periodo di cinque anni, al termine dei quali nel 1951 venne acquistata dalla Francia.\nCronologia.\nUn ufficio postale ha operato a bordo della nave a bordo dal 1\u00ba giugno 1947 al 22 gennaio 1974. Essa ha usato successivamente quattro modelli timbro a data esagonale con tratteggiato con il nome della nave."}
{"id": "2957627", "revid": "599013", "url": "https://it.wikipedia.org/wiki?curid=2957627", "title": "Patrick Mtiliga", "text": "Carriera.\nClub.\nNato a Copenaghen, ha iniziato la sua carriera nelle giovanili del Boldklubben af 1893 (B 93). Inizialmente giocava da attaccante o centrocampista offensivo. Ha esordito professionalmente nella Superliga danese 1998-1999. Dopo 13 partite giocate nel club danese, si \u00e8 trasferito all'estero, precisamente nei Paesi Bassi, nel , nell'estate del 1999. Appena arrivato \u00e8 stato ceduto in prestito all'Excelsior Rotterdam per permettergli di maturare in una categoria meno competitiva (Eerste Divisie). Si \u00e8 imposto come titolare gi\u00e0 dalla prima stagione e ha militato qui per quattro stagioni e mezza. Nel frattempo (2002-2003), aveva esordito in Eredivisie. A met\u00e0 della stagione 2003-2004 \u00e8 tornato al Feyenoord, dove ha collezionato 11 presenze. La stagione successiva la sua carriera ha sub\u00ecto un arresto: nell'intera annata ha collezionato solo 11 presenze (come l'anno precedente in met\u00e0 del tempo). Nella stagione 2005-2006 addirittura non ha mai messo piede in campo per via di un grave infortunio. Nell'agosto 2006, si \u00e8 trasferito al NAC Breda firmando un contratto annuale con opzione sui due successivi. Con il NAC ha disputato tre stagioni in Eredivisie giocando sempre pi\u00f9 di 20 partite, in totale 80, e segnando due reti. Nell'estate 2009 si \u00e8 trasferito al M\u00e1laga, squadra della Primera Divisi\u00f3n, firmando un biennale. Con la maglia dei \"Boquerones\" ha debuttato il 30 agosto contro il . Il 24 gennaio 2010, nuovamente contro il , Mtiliga ha riportato una frattura al naso causata da una gomitata di Cristiano Ronaldo (che nell'occasione \u00e8 stato espulso). Il terzino danese \u00e8 rimasto fermo per tre settimane a causa di questo infortunio. \nIl 30 giugno 2011, il contratto col club andaluso termina e Mtiliga lascia il club.\nIl 4 agosto 2011 firma un contratto biennale col Nordsj\u00e6lland, facendo cos\u00ec ritorno in Danimarca dopo 13 anni di carriera all'estero.\nNazionale.\nHa debuttato nella selezione danese Under-17 nell'agosto 1997 ed ha disputato 28 incontri (4 reti) per le nazionali danesi giovanili.\nHa debuttato in Nazionale maggiore nel 2008 contro il (0-1).\nNel maggio 2010 \u00e8 stato inserito nella lista preliminare di 30 elementi della Nazionale danese convocati per il .\nIl 17 ottobre 2012 dopo essersi rifiutato di giocare al posto di Simon Poulsen, infortunatosi nel riscaldamento pre-partita, viene radiato dalla nazionale danese.\nStatistiche.\nPresenze e reti nei club.\n\"Statistiche aggiornate al 16 dicembre 2016.\""}
{"id": "2957636", "revid": "125650062", "url": "https://it.wikipedia.org/wiki?curid=2957636", "title": "La marchesa di O...", "text": "La marchesa di O... \u00e8 un racconto scritto nel 1808 dallo scrittore e drammaturgo tedesco Heinrich von Kleist.\nPersonaggi e luoghi della novella.\nI nomi dei personaggi e della citt\u00e0 in cui si svolgono gli eventi sono omessi per precisa scelta dell'autore: la nota iniziale della novella fa infatti intendere che sia una vicenda realmente accaduta, della quale si sono voluti omettere i particolari per rispetto dei personaggi coinvolti. Tuttavia, non esistono riscontri sulla veridicit\u00e0 o meno di quanto narrato da von Kleist.\nNella novella compaiono solo i nomi di battesimo di alcuni personaggi (ad esempio quello della marchesa, Giulietta), ma mai i nomi delle casate o delle citt\u00e0 che formano il titolo nobiliare. Della citt\u00e0 di M..., nella quale si svolge quasi tutta la vicenda, sappiamo solo che si trova nell'Italia del Nord: potrebbe essere Milano, Mantova, Modena; l'autore non lo rivela mai. L'unica citt\u00e0 che compare col nome per intero \u00e8 Napoli.\nTrama.\nIl racconto inizia con la marchesa di O..., vedova e madre di due bambini, che, di nuovo incinta, mette un annuncio su un giornale per invitare il padre del nascituro a rivelare la sua identit\u00e0. Il curioso gesto della protagonista introduce un flashback, attraverso il quale vengono narrati gli eventi che hanno portato la donna a trovarsi in questa situazione.\nLa narrazione riprende da qualche mese prima: la marchesa, da poco rimasta vedova, risiede nella fortezza di M..., nell'Italia settentrionale, dove dimorano anche i suoi genitori, il colonnello, signore di G..., e la sua signora (anche chiamata \"colonnella\" nel racconto). La citt\u00e0 \u00e8 teatro di una battaglia: von Kleist non specifica di che guerra si tratti, ma allude semplicemente a uno scontro tra due diverse alleanze che riuniscono pi\u00f9 nazioni. Il bastione \u00e8 assediato da una divisione di soldati russi, che, nonostante la strenua difesa capitanata dal colonnello, alla fine riesce a irrompere all'interno. La marchesa e la colonnella tentano di fuggire, ma vengono intercettate da un manipolo di soldati nemici che sembrano decisi a violentare la marchesa.\nProprio mentre la situazione volge al peggio, compare il conte di F..., ufficiale in comando dei russi. Questi salva la protagonista dallo stupro, rimproverando e picchiando i suoi soldati, dopodich\u00e9 conduce la marchesa in un'area del palazzo non toccata dal fuoco; l\u00ec la marchesa sviene; arrivano le sue cameriere a soccorrerla, e l'ufficiale si allontana per seguire l'esito della battaglia. Poco dopo, il signore di G... si arrende ai russi e il conte di F..., come si usa tra gentiluomini, gli consente di lasciare la fortezza incolume insieme alla moglie, la figlia e i nipoti. La protagonista si trasferisce quindi in citt\u00e0 senza aver avuto l'occasione di ringraziare il suo salvatore. Qualche mese dopo, nella sua residenza di M..., la marchesa viene a sapere che il conte \u00e8 morto in battaglia: le sue ultime parole sono state per una donna di nome Giulietta, che \u00e8 anche il nome della protagonista. La donna, nel frattempo, inizia ad accusare dei malesseri continui, come nausee e svenimenti, che attribuisce alla delusione causata dalla notizia.Ma il conte non \u00e8 morto e, nello stupore della famiglia intera, si presenta nella residenza di M... chiedendo la mano di Giulietta. Proprio a lei aveva pensato quando credeva di essere in punto di morte: si \u00e8 innamorato della marchesa e vuole sposarla a tutti i costi. Il colonnello chiede che l'uomo corteggi la figlia almeno qualche settimana, come si conviene, ma il conte non sente ragioni: deve partire per Napoli il giorno dopo e vuole celebrare le nozze quel giorno stesso. L'intera famiglia si rifiuta di cedere a un matrimonio tanto affrettato, nonostante la marchesa ammetta di avere un debole per il nobile russo. Il conte quindi dimostra tutta la sua testardaggine annullando il viaggio a Napoli per corteggiare la marchesa, rischiando cos\u00ec la corte marziale. La situazione viene risolta dalla colonnella con un compromesso: il conte potr\u00e0 partire tranquillo per il Meridione, avendo la garanzia che Giulietta non incontrer\u00e0 altri uomini. Per il russo \u00e8 sufficiente: lascia la casa il giorno stesso alla volta di Napoli. Prima che si congedi, la protagonista chiede il perch\u00e9 di quella fretta per le nozze e il conte risponde enigmaticamente che un giorno o l'altro, lei avrebbe capito.\nPassano le settimane e il ventre della marchesa inizia a gonfiarsi: inizialmente la madre ritiene ridicole le paure della figlia di essere incinta, visto che lei le ha giurato di non aver avuto pi\u00f9 rapporti da quando \u00e8 rimasta vedova. La virt\u00f9 della figlia \u00e8, per la madre, al di sopra di ogni sospetto. Ma quando sia un medico che una levatrice confermano che si tratta di una gravidanza, la situazione precipita. La madre di Giulietta ha un crollo nervoso e il padre, colmo di collera, la ripudia intimandole di lasciare immediatamente la casa. La marchesa protesta, piangendo e giurando sulla sua innocenza: non si \u00e8 concessa a nessuno dalla morte del marchese di O... . Il colonnello, per\u00f2, \u00e8 irremovibile e la caccia. La donna riesce a portare con s\u00e9 i bambini solo grazie al fratello, che all'ultimo momento non ha il cuore di strapparglieli di mano come il padre aveva ordinato.\nLa marchesa di O... si trasferisce quindi con la sua piccola rendita in una magione di campagna, con un unico servitore che ha l'ordine di non far entrare nessuno. L\u00ec, concepisce l'idea dell'annuncio sul giornale e la narrazione riprende da dove il \"flashback\" l'aveva lasciata. Giulietta non ha pi\u00f9 nessun timore di ci\u00f2 che la gente pu\u00f2 pensare: affronta l'umiliazione di dover cercare il padre di suo figlio tramite un appello, dal momento che \u00e8 convinta di essere stata violentata nel sonno da un servo o un maniaco. Lo scandalo che segue alla pubblicazione dell'annuncio getta i genitori della marchesa nel pi\u00f9 profondo sconforto, ma mentre il colonnello non fa altro che chiudersi in se stesso, sua moglie inizia a credere alle parole della figlia.\nNel frattempo il conte di F... \u00e8 tornato da Napoli e ha saputo, leggendo il giornale in una locanda, dello scandalo che si \u00e8 abbattuto sulla famiglia di Giulietta. Ci\u00f2 nonostante, si presenta ugualmente alla casa del colonnello, come aveva promesso, per corteggiare la marchesa. Il signore di G... \u00e8 incredulo: com'\u00e8 possibile che il russo voglia ancora sposarla, dopo che ha saputo dello scandalo? Ma l'ufficiale non sembra per nulla turbato dalla gravidanza dell'amata e chiede di vederla. Dopo qualche insistenza, riesce a farsi dire dove risiede adesso Giulietta. Si avvia quindi alla villa di campagna, ma all'ingresso viene fermato dal servo: la marchesa non vuole vedere nessuno, nemmeno il conte di F... . Il russo non si perde d'animo ed entra nella villa di nascosto, scavalcando un muro sul retro. Trova la marchesa seduta sull'erba e i due iniziano a parlare. La tranquillit\u00e0 dell'ufficiale riguardo alla misteriosa gravidanza inizialmente stupisce la donna, poi la spaventa quando questi inizia ad alludere al fatto che ne conosca il motivo. La marchesa \u00e8 pi\u00f9 che certa di non essersi concessa a quell'uomo e lo caccia dalla tenuta, definendolo un \"demone\" che \u00e8 venuto a oltraggiarla.\nLa madre della marchesa ha intanto architettato un inganno che le permetta di scoprire se la figlia \u00e8 in buona fede o meno. Si presenta alla tenuta di campagna con uno dei servi della residenza di M..., un certo Leopardo. Dice cos\u00ec alla figlia che il servitore ha confessato di averla violentata nel sonno: \u00e8 lui il padre del bambino che porta in grembo. La marchesa piange disperatamente, dice alla madre che questo finalmente spiega tutto e chiede di parlare con Leopardo perch\u00e9 lui si prenda le sue responsabilit\u00e0. \u00c8 a questo punto che la madre si getta ai piedi della figlia per chiederle perdono: era pronta a sposare un servo e questo significa che per davvero non sa chi \u00e8 il padre di suo figlio. Ora pi\u00f9 che mai convinta dell'innocenza di Giulietta, la riporta nella casa di M..., perch\u00e9 si faccia luce una volta per tutte su questo mistero.\nDopo che anche il colonnello, in lacrime, ha perdonato la figlia, viene deciso di mettere un nuovo annuncio sul giornale e di invitare il padre del bambino a farsi avanti, presentandosi alla casa di M... alle 11 del giorno successivo. Con grande sorpresa della famiglia intera, \u00e8 proprio il conte di F... a suonare il campanello della casa alle 11. Ancora una volta, Giulietta rifiuta di credere che lui possa essere l'uomo che cerca e lo caccia dicendo: \u00abMi aspettavo un uomo iniquo, ma non certo il diavolo\u00bb. Il colonnello e la colonnella, per\u00f2, riescono a calmarla e fissano le nozze per il giorno successivo. Nella chiesa di S. Agostino, Giulietta e il conte di F... si uniscono in matrimonio, ma la donna non degna di uno sguardo il suo sposo e gli vieta di vivere nella casa di famiglia. Il russo affitta cos\u00ec una casa a M... e attende pazientemente di essere accettato dalla marchesa.\nNel frattempo, Giulietta d\u00e0 alla luce il suo bambino, un maschio. Al conte viene vietato di partecipare al parto: riesce solo a vedere brevemente la marchesa e darle due fogli, una donazione di duemila rubli al neonato e un testamento nel quale dichiara la marchesa sua unica erede in caso di morte. Dopo questo gesto, al conte viene permesso di entrare nella casa della marchesa sempre pi\u00f9 spesso e, infine, di corteggiarla di nuovo. A un anno dal primo matrimonio, il conte ottiene la fiducia della marchesa e i due si sposano una nuova volta. Si trasferiscono insieme nella citt\u00e0 di V..., dove avranno altri figli. Tempo dopo, il conte chiede a sua moglie perch\u00e9, quel giorno in cui si present\u00f2 come padre di suo figlio, l'avesse definito un diavolo. La marchesa, abbracciandolo, risponde che allora non le sarebbe sembrato un diavolo, se la prima volta non lo avesse creduto un angelo.\nDai molti indizi sparsi nel racconto (il conte conosce il nome della marchesa, si ritiene colpevole nei suoi confronti quando gli sparano, una volta salvo il suo primo pensiero \u00e8 \"regolarizzare\" la sua posizione con lei), pare abbastanza chiaro che il padre del bambino della marchesa sia il conte russo: Kleist per\u00f2 non descrive mai concretamente il concepimento, per cui bisogna sforzarsi di cercarlo tra le righe del testo; tutto fa pensare che sia avvenuto in un momento non precisato, dal salvataggio della marchesa all'arrivo delle sue cameriere, dove lei \u00e8 gi\u00e0 svenuta\u00a0\u2013 per lo shock? Una volta riavutasi, ha rimosso parte di quanto le \u00e8 successo; di qui la sua perfetta buona fede nel non sapere chi mai potrebbe essere il padre del suo bambino.\nCritica.\nLa novella riassume molti dei temi cari a von Kleist, primo fra tutti lo scontro tra la morale borghese e il selvaggio mondo dei sentimenti umani, che inevitabilmente porta a conseguenze estreme. Non c'\u00e8 dubbio che la marchesa di O... creda veramente nella sua \"innocenza\" rispetto a quelli che sono i canoni della morale: quell'attimo di passione, consumato durante una battaglia che infuria fra le braccia di uno sconosciuto, l'ha travolta in modo tale che non ha potuto far altro che rimuoverlo, come se non fosse mai accaduto. I meccanismi di difesa psicologica della donna sono, secondo alcuni critici, anche una forte critica alla societ\u00e0 patriarcale dell'epoca e non per niente, in una novella in cui ogni personaggio \u00e8 ambiguo, smarrito, confuso, tocca al colonnello fare la parte dell'antagonista, dell'ultima persona disposta a credere alla buona fede della figlia.\nCome spesso accade nelle opere di von Kleist, abbiamo a che fare con un protagonista perseguitato da un destino maligno: \u00abI personaggi sono eroi che soccombono alla legge crudele del caso, per realizzarsi solo nel dolore inumano o nella morte tragica, che li sublima\u00bb. In questo caso, il lieto fine arriva solo dopo una sofferta riflessione, che si riflette sul corpo della protagonista, quasi sempre febbricitante, magra, in lacrime. Il dramma si svolge col demone della distruzione, della rovina, o in questo caso dello scandalo senza ritorno, sempre in agguato. Le passioni travolgenti riducono i personaggi a scheletri malati, che si spengono come oppressi dai loro stessi rimorsi. La marchesa di O... rappresenta l'archetipo del personaggio kleistiano, un personaggio che si accorge bruscamente del contrasto tra il mondo esteriore, regolato dall'intelletto, e il mondo interiore, in balia dei sentimenti.\nAltri media.\nNel 1976 il regista \u00c9ric Rohmer trasse dalla novella un film: \"La Marchesa von...\". Interpretato da Edith Clever nel ruolo di Giulietta e da Bruno Ganz nel ruolo del conte di F..., la pellicola si aggiudic\u00f2 il Grand Prix Speciale della Giuria al 29\u00ba Festival di Cannes.\nLa critica apprezz\u00f2 in modo particolare la decisione di mantenere inalterati i dialoghi contenuti nell'opera originale di von Kleist, una scelta che permise al film di rendere allo stesso modo l'eleganza formale della novella."}
{"id": "2957637", "revid": "767487", "url": "https://it.wikipedia.org/wiki?curid=2957637", "title": "Federica Elisabetta di Sassonia-Eisenach", "text": "Biografia.\nEra figlia del duca Giovanni Giorgio I di Sassonia-Eisenach e di Giovannetta di Sayn-Wittgenstein.\nIl 7 gennaio 1698 a Jena spos\u00f2 il duca Giovanni Giorgio di Sassonia-Weissenfels.\nLa coppia ebbe sei figli:\nI duchi di Sassonia amavano circondarsi dal lusso: il duca consentiva alla moglie di spendere ingenti somme di denaro per arredare e abbellire i loro palazzi secondo il gusto barocco. Gli ampi giardini rispecchiavano lo stile francese di Versailles.\nElisabetta era tuttavia anche dedita ad opere di carit\u00e0 ed era molto attiva politicamente: fece avviare riforme sociali nel suo Stato e nel 1710 istitu\u00ec a Langendorf anche un orfanotrofio che provvide a mantenere economicamente."}
{"id": "2957639", "revid": "1573940", "url": "https://it.wikipedia.org/wiki?curid=2957639", "title": "Wu You", "text": ""}
{"id": "2957641", "revid": "57641", "url": "https://it.wikipedia.org/wiki?curid=2957641", "title": "La marchesa von...", "text": ""}
{"id": "2957646", "revid": "99919919", "url": "https://it.wikipedia.org/wiki?curid=2957646", "title": "Gao Yulan", "text": ""}
{"id": "2957649", "revid": "484362", "url": "https://it.wikipedia.org/wiki?curid=2957649", "title": "Cristo coronato di spine (Cima da Conegliano)", "text": ""}
{"id": "2957652", "revid": "57872", "url": "https://it.wikipedia.org/wiki?curid=2957652", "title": "Caserma Umberto I", "text": "La caserma Umberto I \u00e8 un edificio situato a Orbetello (GR), in Toscana, in piazza della Repubblica, di fronte alla cattedrale di Santa Maria Assunta. L'edificio \u00e8 anche adibito a museo.\nL'edificio.\nL'edificio, di origine ottocentesca, fu adibito a caserma dopo la soppressione dell'antico convento delle clarisse (risalente al 1651) nel 1808, di cui conserva ancora le linee architettoniche e artistiche. Al giorno d'oggi la struttura, dopo essere passata da edificio religioso a edificio militare, \u00e8 utilizzata come edificio civile, ed ospita la Pro Loco del comune di Orbetello e la biblioteca.\nMostra permanente del Frontone di Talamone.\nLa mostra, ospitata in un'ala della struttura, esponeva fino a pochi anni fa un raro esempio di frontone in terracotta risalente al 150 a.C., reperto di epoca etrusco-ellenistica venuto alla luce nei pressi di Talamone, che costituiva la parte superiore frontale dell'antico tempio etrusco di Talamonaccio. Esso costituisce l'iconografia artisticamente pi\u00f9 importante che ci sia pervenuta del mito dei Sette contro Tebe, in quanto viene raffigurata la scena del combattimento tra i fratelli Eteocle e Polinice, figli di Edipo, durante l'assedio di Tebe. Il frontone, appartenente dalla fine del'800 al Museo Archeologico di Firenze, dove fu custodito ed esposto dal momento del suo rinvenimento, \u00e8 oggi ritornato nella sua sede originaria, in attesa di essere restituito alla pubblica fruizione."}
{"id": "2957660", "revid": "3115", "url": "https://it.wikipedia.org/wiki?curid=2957660", "title": "Giardini Shalimar (Srinagar)", "text": "I giardini Shalimar - o Shalimar Bagh (in hindi: \u0936\u093e\u0932\u0940\u092e\u093e\u0930 \u092c\u093e\u0917\u093c, in urdu: \u0634\u0627\u0644\u06cc\u0645\u0627\u0631 \u0628\u0627\u063a) - sono giardini moghul collegati tramite un canale alla zona nordorientale del lago Dal. Si trovano vicino alla citt\u00e0 di Srinagar, nel territorio indiano di Jammu e Kashmir. Sono noti anche come Farah Baksh o Faiz Baksh, e si trovano molto vicini agli altrettanto famosi giardini di Nishat Bagh. Il Bagh fu costruito nel 1619 su ordine dell'imperatore moghul Jahangir per la moglie Nur Jahan ed \u00e8 considerato il culmine dell'orticultura moghul. Attualmente \u00e8 adibito a parco pubblico.\nStoria.\nSebbene la storia recente di questi giardini coincida con l'organizzazione di tipo moghul voluta dall'imperatore Jahangir, l'origine del complesso \u00e8 molto pi\u00f9 antica ed \u00e8 riconducibile al II secolo d.C. sotto il regno di Praversena II, fondatore della citt\u00e0 di Srinagar e signore del Kashmir tra il 79 ed il 139 d.C.\nPraversena II fece costruire un casolare per propria residenza all'estremit\u00e0 nordorientale del lago Dal e lo denomin\u00f2 \"Shalimar\", che in sanscrito significa \"dimora o sala dell'amore\". Il re, durante le sue visita al santone locale Sukarma Swami ad Harwan, era solito sostare allo \"Shalimar\". Nel corso degli anni, il casolare cadde per\u00f2 in rovina e non fu nemmeno pi\u00f9 rintracciabile; ciononostante, il villaggio attiguo continu\u00f2 ad essere chiamato Shalimar.\nProprio su questi terreni l'imperatore Jahangir fece realizzare lo \"Shalimar Bagh\", allargando l'antico giardino nel 1619 ed ottenendo cos\u00ec un giardino reale da lui rinominato 'Farah Baksh' (\"il delizioso\"): l'opera venne dedicata alla moglie Nur Jahan. Nel 1630, su ordine dell'imperatore Shah Jahan, il governatore del Kashmir Zafar Khan estese ulteriormente il parco, che da allora assunse la denominazione di \u2018Faiz Baksh\u2019 (\"l'abbondante\"). Divent\u00f2 cos\u00ec luogo di ristoro per i governatori Pathan e Sikh che sarebbero succeduti a Zafar Khan. Durante il governo del Maharaja Ranjit Singh il padiglione in marmo fu utilizzato come casa d'ospitalit\u00e0 per i visitatori europei. L'elettrificazione degli edifici fu effettuata durante il governo del Maharaja Hari Singh. Nel corso degli anni, quindi, numerosi sono stati i regnanti e le modifiche - anche toponomastiche - da essi apportate, ma la definizione \"Shalimar Bagh\" \u00e8 quella rimasta saldamente utilizzata fino ancora ai nostri giorni.\nDurante il periodo Moghul in particolare, l'imperatore jahangir e la moglie Nur Jahan erano cos\u00ec innamorati del Kashmir da trasferire durante ogni estate tutta la corte da Delhi almeno tredici volte l'anno. Shalimar Bagh rappresentava in tal modo la residenza estiva imperiale ed anche la corte reale: pur di giungere a Srinagar gli imperatori erano soliti passare con gli elefanti la catena innevata del Pir Panjal.\nOrganizzazione.\nLa disposizione dei Giardini Shalimar di Srinagar molto deve ad una tipologia organizzativa dei giardini islamici conosciuta in Persia come Chahar bagh. Il giardino in chahar bagh prevede per\u00f2 una pianta quadrata su terreno pianeggiante, con quattro bracci corrispondenti agli assi che si diramano da un elemento centrale, quale ad esempio una fontana: tale assetto non era per\u00f2 pedissequamente replicabile nelle zone collinose della valle del Kashmir. Fu quindi necessario modificare lo schema originario per renderlo consono alle caratteristiche collinari del terreno ed alla presenza di una fonte che permise di far scendere per gravit\u00e0 l'acqua dai punti pi\u00f9 elevati verso i giardini in progetto. Di conseguenza, furono anche effettuate modifiche al sito originale, portando a correre il canale principale in maniera assiale attraverso il giardino, dal punto pi\u00f9 elevato fino alla quota del lago. Questo canale, noto come Shah Nahar rappresenta dunque l'asse fondamentale del giardino e corre attraverso tre terrazze: il layout cos\u00ec ottenuto ha stirato gli originari quattro bracci di egual lunghezza del chahar bagh per ottenere una pianta rettangolare.\nI giardini, secondo la loro disposizione definitiva, si estendono su un'area di 12.4 ettari (31 acri), con un asse maggiore di 587 metri ed una larghezza di 251. Tre sono le terrazze che li compongono, dotate di fontane e allineamenti studiati di platani orientali. Lo Shah Nahar rappresenta il principale canale di approvvigionamento delle terrazze, ognuna delle quali riveste uno specifico ruolo.\nIl giardino era collegato al lago attraverso un canale lungo circa un chilometro e mezzo e largo 11 metri che correva attraverso una palude. Boschetti di salice e terrazze coltivate a riso lambivano le rive del lago, larghi sentieri affiancavano le lunghe file di platani che costeggiavano lo specchio d'acqua. Il giardino era dotato inoltre di passerelle pedonali costeggiate da corsi di pioppi piantati ad intervalli di circa un metro.\nArchitettura.\nI giardini sono organizzati su tre terrazze, ognuna delle quali esprime proprie peculiarit\u00e0.\nLa prima terrazza \u00e8 adibita a giardino pubblico e rappresenta lo spazio pi\u00f9 esterno, su cui si affaccia il Diwan-i \u02bfAmm, o sala delle udienze pubbliche. In tale sala, un piccolo trono di marmo nero era sistemato al di sopra della cascata.\nLa seconda terrazza che si incontra lungo il canale d'asse, leggermente pi\u00f9 ampia, ha due terrazze ribassate. Il Diwan-i-Khass - o sala delle udienze private - era accessibile solamente ai nobili o agli ospiti della corte: attualmente in rovina, era collocato al centro della terrazza; si riescono tuttavia a riconoscere ancora oggi il basamento in pietra intagliata e le fontane circostanti. I bagni reali erano posizionati all'estremit\u00e0 nordoccidentale di questo recinto. Le fontane del Diwan-i-Khass, del Diwan-i \u02bfAmm e, infine, della terrazza Zenana erano alimentate in successione dalla stessa acqua.\nNella terza terrazza, il canale assiale scorre attraverso il giardino dello Zenana, a sua volta fiancheggiato dal Diwan-I-Khass e dagli alberi di platano. All'ingresso di questa terrazza vi sono due piccoli padiglioni - o guardiole - costruite secondo l'usanza del Kashmir sopra un basamento lapideo, rappresentanti la ristretta e controllata zona di ingresso all'harem reale. Shah Jahan fece costruire un baradari di marmo nero, detto il Padiglione Nero, all'interno del giardino dello Zenana. \u00c8 circondato da una piscina-fontana alimentata da una terrazza superiore: una doppia cascata cade contro un basso muretto inciso da piccole nicchie (chini khanas) posto dietro al padiglione. Due piccoli canali secondari conducono dal Padiglione Nero ad un piccolo baradari. Al di sopra del terzo livello, due padiglioni ottagoni delimitano il muro di fondo del giardino. Il baradari \u00e8 incorniciato inoltre da un magnifico sfondo di montagne innevate, considerato una perfetta ambientazione per il Bagh.\nLo Shalimar Bagh di Srinagar \u00e8 famoso per i suoi \"chini khanas\", o nicchie ad arco, posti dietro alle cascate del giardino: essi rappresentano una peculiarit\u00e0 unica per il complesso. Queste nicchie erano illuminate di notte con lampade ad olio in grado di rendere ancora pi\u00f9 unica l'atmosfera delle cascate. Ai giorni nostri, invece, all'interno delle nicchie sono posti dei vasi di fiori, che rendono cos\u00ec cangianti i riflessi dell'acqua.\nUn altro elemento architettonico usuale \u00e8 rappresentato dalle porte del Baradari. All'interno del complesso del giardino, esso \u00e8 circoscritto da quattro porte in pietra di meravigliosa fattura sostenute da pilastri. Si suppone che queste porte di pietra siano i resti di templi ancora pi\u00f9 antichi demoliti da Shah Jahan. Si trovano anche diversi ampi avvallamenti pieni d'acqua laddove erano sistemate numerose fontane.\nL'atmosfera che si respirava all'interno dei giardini \u00e8 stata appropriatamente descritta da un ammirato cronista:\n\u00abUna sottile aria di svago e di riposo, una magia romantica indefinibile, pervade il reale Shalimar: questo giardino alberato di vedute offuscate, terrazze ribassate, lastre lisce di cascate, e ampi canali, con calmi riflessi rotti solamente dai guardi in pietra dei torrenti.\u00bb \nAnche durante gli ultimi anni, durante il dominio dei Maharaja, i giardini continuarono ad essere mantenuti in ottimo stato di conservazione, e rappresentano tuttora una delle principali attrazioni per i visitatori del lago Dal. Le stagioni pi\u00f9 indicate per la visita dei giardini sono la primavera e l'autunno, periodi durante i quali, grazie al cambio di colorazione della vegetazione, il complesso appare ancora pi\u00f9 suggestivo.\nI giardini Shalimar di Srinagar sono stati fonte di ispirazione per giardini omonimi, in particolare dei giardini Shalimar di Delhi (costruiti nel 1653 ed attualmente ospitanti anche una colonia di lusso) ed i Giardini Shalimar di Lahore, in Pakistan, costruiti per volere dell'Imperatore Shah Jahan nel 1641.\nIl Padiglione Nero costruito agli inizi del regno di Jahangir (1569-1627) e situato sulla terrazza di sommit\u00e0 dello Shalimar Bagh, riporta la famosa iscrizione in persiano:\n\"Gar Firdaus ruy-e zamin ast, hamin ast o hamin ast o hamin ast\".\nSi tratta di un distico del poeta persiano Jami, che si ritrova iscritto anche su diversi altri edifici dell'India e del Pakistan.\nTradotto, significa:\n\u00abSe esiste un paradiso in terra, \u00e8 questo, \u00e8 questo, \u00e8 questo.\u00bb"}
{"id": "2957661", "revid": "339392", "url": "https://it.wikipedia.org/wiki?curid=2957661", "title": "Mostra permanente del Frontone di Talamone", "text": ""}
{"id": "2957664", "revid": "1543377", "url": "https://it.wikipedia.org/wiki?curid=2957664", "title": "A Profesionalna Futbolna Grupa 1998-1999", "text": "L'edizione 1998-1999 della A Profesionalna Futbolna Grupa vide la vittoria finale del Litex Love\u010d.\nCapocannoniere del torneo fu Dimcho Belyakov del Litex Love\u010d con 21 reti."}
{"id": "2957680", "revid": "640277", "url": "https://it.wikipedia.org/wiki?curid=2957680", "title": "Thirty Meter Telescope", "text": "Il Thirty Meter Telescope (TMT) (\"Telescopio da trenta metri\") \u00e8 un telescopio in corso di progettazione che avr\u00e0 un'apertura dello specchio principale di 30 metri. Sar\u00e0 costruito sul monte Mauna Kea, nelle isole Hawaii, ad un'altitudine di 4.050 metri s.l.m.. Verr\u00e0 costruito e gestito dalla \"TMT Observatory Corporation\", una partnership tra il California Institute of Technology, la University of California e la \"Association of Canadian Universities for Research in Astronomy\" (ACURA).\nLo specchio principale sar\u00e0 costituito da 492 segmenti esagonali, con un'area complessiva di 655\u00a0m\u00b2. Come per tutti i telescopi di ultima generazione, far\u00e0 uso di sofisticati sistemi di ottica adattiva, per ridurre al minimo gli effetti della turbolenza atmosferica. La forma e l'esatto posizionamento di ciascuno dei 492 segmenti saranno controllati per mezzo di sistemi computerizzati di ottica attiva. I dati di progetto prevedono di poter raggiungere una risoluzione angolare fino a dieci volte superiore quella del telescopio spaziale Hubble.\nIl 31 ottobre 2016, il consiglio di amministrazione del TMT ha annunciato la possibile collocazione in un sito alternativo al Mauna Kea a La Palma, nelle Canarie a seguito delle ripetute manifestazioni dei locali che considerano sacra la montagna ed hanno ostacolato i lavori in sito pi\u00f9 volte.\nNel settembre 2017, il consiglio territoriale delle Hawaii ha infine concesso, nel rispetto di diversi vincoli, il permesso di costruzione. I lavori sono per\u00f2 stati sospesi sino almeno all'estate 2021 a seguito di ripetute manifestazioni oppositrici promosse dalla popolazione locale."}
{"id": "2957683", "revid": "599013", "url": "https://it.wikipedia.org/wiki?curid=2957683", "title": "Thomas Stoltz Harvey", "text": "Biografia.\nF\u00fa colui che esegu\u00ec l'autopsia sul corpo di Albert Einstein presso il Princeton Hospital il 18 aprile 1955.\nCi sono fonti discordanti sul fatto che Einstein espresse il desiderio di mettere il proprio corpo a disposizione della scienza, Einstein desiderava essere cremato e non ci fu nulla di scritto riguardo al permesso di studiare parti del suo corpo. Il Dr. Harvey decise di sua iniziativa di rimuovere il cervello e conservarlo per effettuare degli studi, anche se dopo pochi giorni ricevette il permesso della famiglia e inizi\u00f2 a compiere studi. Il cervello pesava 1230 grammi, un peso n\u00e9 eccessivo n\u00e9 ridotto rispetto alla media umana; venne dunque dissipato il concetto che l'intelligenza e il peso cerebrale fossero direttamente collegati. Presso un laboratorio della Pennsylvania University Harvey sezion\u00f2 il cervello in 240 parti, impiegando tre mesi per completare l'intero processo. Studi\u00f2 personalmente la materia cerebrale di Einstein e diede l'opportunit\u00e0 ad altri patologi di compiere ricerche, consegnando a chiunque l'avesse chiesto vetrini sui quali aveva applicato personalmente alcuni frammenti cerebrali. Prima di morire Harvey cerc\u00f2 un degno sostituto a cui consegnare la reliquia del fisico. Dopo un rifiuto della nipote consegn\u00f2 questa al nuovo patologo di Princeton, dove tuttora \u00e8 conservata."}
{"id": "2957684", "revid": "107002908", "url": "https://it.wikipedia.org/wiki?curid=2957684", "title": "Julija Bi\u010dyk", "text": ""}
{"id": "2957689", "revid": "124406492", "url": "https://it.wikipedia.org/wiki?curid=2957689", "title": "Lene Lai", "text": "Biografia.\nPrima di aver vinto il concorso di bellezza, Lene aveva gi\u00e0 avuto un assaggio del mondo dello spettacolo nazionale a 18 anni, partecipando al variet\u00e0 televisivo \"Hey Girl\", condotto da Chen Chien-Chou. Studentessa alla Tainan University of Technology, Lene lasci\u00f2 gli studi per dedicarsi totalmente alla carriera, partecipando ad un certo numero di programmi televisivi, tra cui \"Everybody Speaks Nonsenses II - Hot Pot\". Oltre ad essere un'affermata modella di motor shows, ha avuto qualche ruolo minore in alcune serie televisive e teen drama nazionali, quali \"My Queen\" e \"Bull Fighting\".\nAttualmente Lene Lai \u00e8 single e vive a Taipei, capoluogo della regione di Taiwan\nMiss Asia Pageant 2008.\nLene \u00e8 stata la seconda modella di nazionalit\u00e0 taiwanese a salire sul podio del concorso di bellezza Miss Asia Pageant, che le ha procurato un contratto come attrice nella primavera del 2009 con l'Asia Television Limited."}
{"id": "2957690", "revid": "599013", "url": "https://it.wikipedia.org/wiki?curid=2957690", "title": "Natallja Helach", "text": ""}
{"id": "2957691", "revid": "287204", "url": "https://it.wikipedia.org/wiki?curid=2957691", "title": "Maxwell Motor", "text": "La Maxwell Motor Company \u00e8 stato un marchio automobilistico statunitense attivo tra il 1904 e il 1925. La compagnia fu ceduta a Walter Chrysler, che pi\u00f9 tardi fond\u00f2 l'omonima Casa automobilistica\nStoria.\nIl marchio inizi\u00f2 la sua attivit\u00e0 con il nome \"Maxwell-Briscoe Company\", ed aveva sede a Tarrytown, nello Stato di New York. La compagnia fu chiamata in questo modo dai nomi dei fondatori, Jonathan Dixon Maxwell, che prima di intraprendere l'avventura di imprenditore lavorava per la Oldsmobile, e Benjamin Briscoe, un pioniere dell'industria automobilistica. Quest'ultimo ricopr\u00ec anche la carica di presidente.\nLa Maxwell fu l'unica casa automobilistica redditizia del conglomerato industriale denominato United States Motor Company formatosi nel 1910. A causa del conflitto tra due suoi finanziatori la United States Motor Company fall\u00ec nel 1913. La Maxwell fu l'unica compagnia superstite del conglomerato.\nNel 1907, a seguito di un incendio che distrusse lo stabilimento di Tarrytown, la Maxwell edific\u00f2 una nuova fabbrica a New Castle, nell'Indiana, che all'epoca della costruzione era il pi\u00f9 grande centro produttivo di autovetture del mondo. Il nuovo stabilimento continu\u00f2 la produzione anche dopo l'assorbimento della Maxwell da parte della Chrysler, fino alla demolizione nel 2004. Nel 1913 la Maxwell, che era in attivo, fu presa in consegna da parte di Walter Flanders, che riorganizz\u00f2 la compagnia come \"Maxwell Motor Company\". L'azienda si spost\u00f2 quindi a Detroit, nel Michigan, e molte Maxwell furono fabbricate a Dayton, nell'Ohio. A quel tempo, la Maxwell era considerata come una delle tre maggiori costruttrici di automobili negli Stati Uniti insieme alla Buick ed alla Ford. Fino al 1914 la Maxwell vendette 60.000 esemplari.\nLa Casa reag\u00ec al crescente numero di modelli a basso prezzo - incluse la Ford Model N da 700 dollari, la Brush Runabout da 485 dollari, la Black da 375 dollari, la Western Gale Model A da 500 dollari, la Oldsmobile Runabout da 650 dollari, la Success da 250 dollari, che con l'introduzione del \u201cModello 25\u201d, forniva il modello pi\u00f9 economico. Quest'ultima, a 695 dollari, veniva offerta a cinque posti con magnete ad alta tensione per l'accensione, il clacson elettrico, oltre a, come optional, l'impianto d'avviamento elettrico. Aveva in dotazione anche luci dei fanali elettriche ed innovativi ammortizzatori.\nNonostante questi successi iniziali, la crisi arriv\u00f2 in breve tempo. La Maxwell si indebit\u00f2, e la sua produzione realizzata dopo la prima guerra mondiale rimase invenduta durante la recessione degli anni venti. Nel 1924, Walter Chrysler prese il controllo della Maxwell, che fu reincorporata in Virginia Occidentale con Chrysler come presidente e fusa con la Chalmers Motor Car Company, anch'essa economicamente sofferente. Quest'ultima cess\u00f2 la produzione nel 1923.\nNel 1925, Walter Chrysler fond\u00f2 una propria compagnia, la Chrysler, ed il marchio Maxwell fu assorbito nella nuova compagnia. La tecnologia della Maxwell sopravvisse ancora, dato che il nuovo motore da 4 cilindri della Chrysler introdotto nel 1926, si basava sugli ultimi propulsori Maxwell. Queste ultime Maxwell ebbero un seguito nel 1928, quando una seconda rielaborazione e ridenominazione avrebbe portato alla creazione della prima Plymouth."}
{"id": "2957698", "revid": "30445", "url": "https://it.wikipedia.org/wiki?curid=2957698", "title": "Basketmaker", "text": ""}
{"id": "2957701", "revid": "30445", "url": "https://it.wikipedia.org/wiki?curid=2957701", "title": "Pueblo IV", "text": ""}
{"id": "2957702", "revid": "114268667", "url": "https://it.wikipedia.org/wiki?curid=2957702", "title": "Nudo disteso (Modigliani 1919)", "text": "Nudo disteso \u00e8 un dipinto a olio su tela (73 x116 cm) realizzato nel 1919 dal pittore italiano Amedeo Modigliani.\n\u00c8 conservato in una collezione privata parigina.\n\u00c8 uno dei numerosi \"nudi\" che hanno caratterizzato la produzione dell'artista italiano."}
{"id": "2957706", "revid": "114268468", "url": "https://it.wikipedia.org/wiki?curid=2957706", "title": "Busto di Jeanne H\u00e9buterne", "text": "Ritratto di Jeanne H\u00e9buterne \u00e8 un dipinto a olio su tela (55x38 cm) realizzato nel 1919 dal pittore italiano Amedeo Modigliani.\nFa parte di una collezione privata francese.\nIl quadro \u00e8 un ritratto di Jeanne H\u00e9buterne che ebbe un'intensa relazione sentimentale con l'artista tanto da morire suicida due giorni dopo la morte di Modigliani. La H\u00e9buterne fu modella per molti dipinti del maestro."}
{"id": "2957707", "revid": "114268715", "url": "https://it.wikipedia.org/wiki?curid=2957707", "title": "Ragazza con la maglia", "text": "Ragazza con la maglia \u00e8 un dipinto a olio su tela (73 x50 cm) realizzato nel 1918 dal pittore italiano Amedeo Modigliani.\nFa parte di una collezione privata parigina."}
{"id": "2957708", "revid": "1543377", "url": "https://it.wikipedia.org/wiki?curid=2957708", "title": "Frontone di Talamone", "text": "Il Frontone di Talamone \u00e8 un raro esempio di frontone in terracotta risalente al 150 a.C., reperto di epoca etrusco-ellenistica venuto alla luce nei pressi di Talamone (GR), che costituiva la parte superiore frontale dell'antico tempio etrusco di Talamonaccio. \nEsso costituisce l'iconografia artisticamente pi\u00f9 importante che ci sia pervenuta del mito della Tebaide o dei Sette contro Tebe, in quanto viene raffigurata la scena del combattimento finale tra i fratelli Eteocle e Polinice, figli di Edipo e Giocasta, durante l'assedio di Tebe. Al centro della scena i corpi morti dei due fratelli vengono portati via, mentre intorno \u00e8 raffigurata la fine degli altri eroi della spedizione.\nRinvenuto alla fine dell'800, \u00e8 patrimonio del Museo archeologico di Firenze, dove rimase esposto fino all'alluvione di Firenze e poi nuovamente dal 1982, fin quando fu inviato in una mostra a lungo termine a Orbetello (Grosseto), organizzata all'interno della Caserma Umberto I. Nell'ultimo decennio la Soprintendenza Archeologica della Toscana (Firenze) ne ha concesso il prestito e lo ha inviato ad alcune importanti mostre sia in Italia che all'estero, al termine delle quali \u00e8 ritornato al Museo Archeologico fiorentino, dove \u00e8 in attesa di essere riesposto. "}
{"id": "2957709", "revid": "30445", "url": "https://it.wikipedia.org/wiki?curid=2957709", "title": "Pueblo II", "text": ""}
{"id": "2957710", "revid": "30445", "url": "https://it.wikipedia.org/wiki?curid=2957710", "title": "Pueblo III", "text": ""}
{"id": "2957713", "revid": "1048993", "url": "https://it.wikipedia.org/wiki?curid=2957713", "title": "Claudie Lange", "text": "Biografia.\nInizi\u00f2 la carriera artistica a 21 anni, scoperta, durante una vacanza a Roma, da Federico Fellini, che le diede una piccola parte, non accreditata, in \"Giulietta degli spiriti\".\n\u00c8 apparsa in diversi film storici come \"La Bibbia\", del 1966, diretta da John Huston, e della commedia all'italiana, come ad esempio \"Made in Italy\", del 1965, dove fu diretta da Nanni Loy in un episodio del segmento \"La famiglia\", in cui compare a fianco di Alberto Sordi e Rossella Falk.\n\u00c8 stata poi interprete in diversi b-movie di genere peplum, poliziottesco, horror e della commedia erotica all'italiana.\n\u00c8 fra le modelle apparse fra il 1967 ed il 1969 sulla rivista \"Playmen\" (specificatamente nel n. 8 e nel n. 9 del 1969)."}
{"id": "2957714", "revid": "514736", "url": "https://it.wikipedia.org/wiki?curid=2957714", "title": "Giovannetta Antonietta di Sassonia-Eisenach", "text": "Biografia.\nEra figlia del duca Giovanni Guglielmo di Sassonia-Eisenach e della seconda moglie Cristina Giuliana di Baden-Durlach.\nVenne data in moglie al duca Giovanni Adolfo II di Sassonia-Weissenfels che spos\u00f2 a Eisenach il 9 maggio 1721 divenendone la prima moglie.\nIl matrimonio sanciva l'unione di due rami distinti della dinastia Wettin, da cui nacque solo un figlio morto bambino:\nGiovannetta mor\u00ec due anni dopo nel 1726. Suo marito aspett\u00f2 il 1734 per risposarsi con Federica di Sassonia-Gotha, la quale nemmeno riusc\u00ec a dargli un figlio che arrivasse all'et\u00e0 adulta. Il ramo di Sassonia-Weissenfels si estinse dunque con Giovanni Adolfo."}
{"id": "2957717", "revid": "30445", "url": "https://it.wikipedia.org/wiki?curid=2957717", "title": "Pueblo V", "text": ""}
{"id": "2957718", "revid": "729019", "url": "https://it.wikipedia.org/wiki?curid=2957718", "title": "Bundesautobahn 61", "text": "La Bundesautobahn 61, abbreviata anche in A 61, \u00e8 una autostrada tedesca che collega il confine con i Paesi Bassi all'autostrada A 6 nei dintorni di Hockenheim; il tracciato costeggia quasi interamente il fiume Reno, da cui il suo soprannome di \"Autostrada della Sinistra - Reno\"."}
{"id": "2957727", "revid": "1386897", "url": "https://it.wikipedia.org/wiki?curid=2957727", "title": "HTC Desire", "text": "L'HTC Desire (nome in codice \"Bravo\"), \u00e8 uno smartphone sviluppato dalla HTC Corporation, \u00e8 stato annunciato il 16 febbraio 2010 e commercializzato in Europa e Australia nel secondo quadrimestre dello stesso anno. Internamente ha una forte somiglianza con il Nexus One, ma differisce per alcune caratteristiche.\nHardware.\n\u00c8 dotato del processore \"Snapdragon\" a 1 GHz, e gira sul sistema operativo Android 2.2. Include uno schermo AMOLED (successivamente sostituito da un SLCD in quanto la Samsung non forniva pi\u00f9 gli schermi AMOLED) e una fotocamera da 5 megapixel.\nL'hardware ha le potenzialit\u00e0 per la registrazione di video ad alta definizione, funzionalit\u00e0 inserita con l'aggiornamento ad Android 2.2. Il sistema operativo Android ha la capacit\u00e0 di sfruttare i circuiti video a bordo del processore Snapdragon che consente al dispositivo la registrazione e la riproduzione di video ad alta definizione a 720p.\nSoftware.\nIl primo Agosto 2010, HTC ha iniziato a distribuire la versione 2.2 di Android, nome in codice \"Froyo\", per i terminali HTC Desire in Europa.\nDisponibilit\u00e0 e costo.\nLa vendita dell'HTC Desire in Italia inizi\u00f2 nell'Aprile 2010, con un costo medio di circa \u20ac 499.00, prezzo standard per gli smartphone di fascia alta dell'epoca.\nNel mercato del Nord America HTC Desire venne distribuito nel mese di luglio 2010, in Giappone le vendite iniziarono a fine aprile 2010, ma a causa di una domanda elevata da parte degli utenti in alcuni negozi asiatici finirono le scorte.\nComparazione con il Nexus One.\nL'HTC Desire ha internamente una forte somiglianza con il Nexus One, le differenze sono:\nAccoglienza.\nL'HTC Desire ha ricevuto delle recensioni estremamente positive. \"CNET UK\" ha recensito il dispositivo il 29 marzo assegnandogli una voto di 9.2/10. \"TechRadar\" gli ha assegnato 5 stelle su 5 definendolo \"In breve, questo \u00e8 un telefono fenomenale, una delle migliori che abbiamo mai avuto su TechRadar\". Dalla classifica \"TechRadar\" \"Top 15 best mobile phones in the world\", l'HTC Desire \u00e8 considerato il migliore: \"\u00c8 come un Nexus One, solo meglio.\" \"MobileTechWorld\" ha trovato l'HTC Desire un prodotto in grado di \"soddisfare gli utenti occasionali con l'interfaccia HTC Sense appariscente e i geek che amano modificare i loro terminali su base giornaliera, grazie al sistema operativo Android di Google.\"\nAggiornamenti software non ufficiali.\nL'HTC Desire ha ricevuto dalla comunit\u00e0 degli sviluppatori indipendenti numerose distribuzioni software non ufficiali, alcune delle quali hanno consentito al telefono di essere dotato di versioni Android successive alla 2.2."}
{"id": "2957728", "revid": "500246", "url": "https://it.wikipedia.org/wiki?curid=2957728", "title": "Htc Desire", "text": ""}
{"id": "2957730", "revid": "109651", "url": "https://it.wikipedia.org/wiki?curid=2957730", "title": "Rai Test HD", "text": ""}
{"id": "2957750", "revid": "181541", "url": "https://it.wikipedia.org/wiki?curid=2957750", "title": "Lan-Yu", "text": ""}
{"id": "2957763", "revid": "773636", "url": "https://it.wikipedia.org/wiki?curid=2957763", "title": "A Profesionalna Futbolna Grupa 1997-1998", "text": "L'edizione 1997-1998 della A Profesionalna Futbolna Grupa vide la vittoria finale del Litex Love\u010d.\nCapocannonieri del torneo furono Anton Spasov Neftochimic Burgas e Bontcho Guentchev del con 17 reti."}
{"id": "2957775", "revid": "7", "url": "https://it.wikipedia.org/wiki?curid=2957775", "title": "Agente segreto 777, operazione mistero", "text": ""}
{"id": "2957779", "revid": "404449", "url": "https://it.wikipedia.org/wiki?curid=2957779", "title": "Polveriera Guzman", "text": "La Polveriera Guzman \u00e8 un edificio storico situato ad Orbetello, in provincia di Grosseto, Toscana.\nLa struttura, costruita dagli spagnoli nel 1692, era utilizzata come grande polveriera che conteneva tonnellate di esplosivo. Nel 1860, Giuseppe Garibaldi raggiunse Orbetello dopo essere sbarcato a Talamone, e si riforn\u00ec nella polveriera di munizioni per la spedizione dei Mille. Undici orbetellani si offrirono poi di seguirlo nell'impresa.\nLa struttura ospita dal 2004 il Museo archeologico di Orbetello."}
{"id": "2957785", "revid": "76963", "url": "https://it.wikipedia.org/wiki?curid=2957785", "title": "Sheldon Lettich", "text": "Biografia.\nNato a New York City, si trasfer\u00ec in California in giovane et\u00e0, crescendo nei pressi Los Angeles. Dopo aver raggiunto il diploma di scuola superiore, prest\u00f2 servizio per quattro anni nell'United States Marine Corps, svolgendo servizio come operatore radio nel Vietnam meridionale. Lavor\u00f2 al college come fotografo professionista e partecip\u00f2 al AFI Conservatory's Center for Advanced Film Studies.\nNel 1988 cur\u00f2 la sceneggiatura di \"Senza esclusione di colpi\", film di arti marziali che lanci\u00f2 la carriera di Jean-Claude Van Damme. Quello stesso anno venne inoltre chiamato da Sylvester Stallone per lavorare a \"Rambo III\".\nNegli anni novanta ha proseguito la sua collaborazione con Jean-Claude Van Damme, stavolta come regista, in \"Lionheart - Scommessa vincente\" e \"Double Impact - Vendetta finale\"."}
{"id": "2957794", "revid": "120307", "url": "https://it.wikipedia.org/wiki?curid=2957794", "title": "Seconal", "text": ""}
{"id": "2957798", "revid": "1543377", "url": "https://it.wikipedia.org/wiki?curid=2957798", "title": "Jelle Nijdam", "text": "Professionista dal 1984 al 1996, vinse un'Amstel Gold Race, una Parigi-Tours e sei tappe al Tour de France.\n\u00c8 figlio di Henk Nijdam, ex ciclista campione del mondo di inseguimento nel 1962.\nCarriera.\nInizi\u00f2 la carriera impegnandosi soprattutto nelle gare su pista: sia a livello allievi che nella categoria juniores fu campione olandese dell'inseguimento individuale; si ripet\u00e9 poi nella stessa specialit\u00e0 tra gli \u00e9lite, laureandosi campione nazionale nel 1985.\nNell'estate 1984 prese parte ai Giochi olimpici di Los Angeles: iscritto alle prove su pista dell'inseguimento individuale e a squadre, concluse rispettivamente sesto e, con i compagni Ralf Elshof, Rik Moorman e Mark van der Hulst, decimo. Poco dopo si guadagn\u00f2 un contratto tra i professionisti con la Kwantum Hallen-Yoko, squadra olandese nata dallo scioglimento della TI-Raleigh.\nLe grandi doti di passista, ereditate dall'attivit\u00e0 su pista, lo resero un buon finisseur e cronoman, e gli permisero di ottenere subito risultati di rilievo anche nelle gare su strada. Nel 1985 partecip\u00f2 cos\u00ec per la prima volta al Tour de France concludendolo in 115\u00aa posizione, per quella che sar\u00e0 la prima di nove presenze consecutive alla \"Grande Boucle\" (fino al 1993).\nDue anni dopo fa suo il prologo di Berlino del Tour de France 1987: nell'occasione batte Lech Piasecki e il poi vincitore finale Stephen Roche, andando a vestire anche la prima maglia gialla. In ognuna delle quattro edizioni a seguire ottiene almeno una vittoria di tappa: una nel 1988 (pi\u00f9 due giorni in maglia gialla), due nel 1989, una nel 1990 e una nel 1991.\n\u00c8 questo il periodo in cui arrivano le vittorie pi\u00f9 importanti dell'intera parabola sportiva. Nell'aprile del 1988 si aggiudica infatti l'Amstel Gold Race arrivando in solitaria a Meerssen; nel settembre del 1989 vince quindi la Parigi-Bruxelles mentre nell'ottobre dello stesso anno trionfa alla Parigi-Tours, gara valida per la prima coppa del mondo, precedendo Eric Vanderaerden e un giovane Johan Museeuw.\nConsegue inoltre molti successi nelle frazioni delle brevi corse a tappe del panorama nordeuropeo: al Giro dei Paesi Bassi, vinto peraltro per tre volte, alla Dwars door Belgi\u00eb, alla Tre Giorni di La Panne, alla Quattro giorni di Dunkerque. Si impone poi in numerosissimi criterium di citt\u00e0 olandesi e belghe. Conclude la carriera al termine dell'anno 1996, dopo due stagioni trascorse alla TVM."}
{"id": "2957800", "revid": "599", "url": "https://it.wikipedia.org/wiki?curid=2957800", "title": "Voce tramite protocollo Internet", "text": ""}
{"id": "2957801", "revid": "599", "url": "https://it.wikipedia.org/wiki?curid=2957801", "title": "Voice over Internet Protocol", "text": ""}
{"id": "2957813", "revid": "647919", "url": "https://it.wikipedia.org/wiki?curid=2957813", "title": "Scolopi", "text": ""}
{"id": "2957815", "revid": "24823", "url": "https://it.wikipedia.org/wiki?curid=2957815", "title": "Monte Bertona", "text": "Il monte Bertona (1.220 m.s.l.m.) costituisce il limite meridionale del parco nazionale del Gran Sasso. \nCaratteristico \u00e8 il suo profilo piatto; sulla sommit\u00e0 si possono trovare dei ruderi attribuibili verosimilmente ad una torre di avvistamento medievale. Questi ruderi, chiamati \"Le tre cornette\", sono stati da sempre oggetto di una notevole quantit\u00e0 di leggende su tesori nascosti dai briganti ivi sepolti. \nIl \"castrum di Bertona\" viene citato in un documento risalente al 1231 in un elenco di strutture fortificate da riparare compilata per ordine di re Federico II di Svevia."}
{"id": "2957819", "revid": "125277745", "url": "https://it.wikipedia.org/wiki?curid=2957819", "title": "Steven Berkoff", "text": "Biografia.\nLeslie Steven Berks \u00e8 nato a Stepney, nell'East End di Londra, il 3 agosto 1937, figlio di Pauline (Hyman) e di Alfred Berks (Berkovitch), che di professione faceva il sarto. Ha frequentato la \"Raine's Foundation Grammar School\" dal 1948 al 1950 e la \"Hackney Downs School\".. Si \u00e8 formato professionalmente alla \"Webber Douglas Academy of Dramatic Art\" di Londra nel 1958 e alla Scuola internazionale di teatro Jacques Lecoq di Parigi nel 1965. Vive con la sua compagna Clara Fisher nella East London.\nIl suo ruolo pi\u00f9 conosciuto \u00e8 quello del fanatico generale Orlov, nemico di 007 nel tredicesimo film della saga cinematografica \"Octopussy - Operazione piovra\" (1983). Ha recitato inoltre anche in \"Beverly Hills Cop - Un piedipiatti a Beverly Hills\" (1984) nel ruolo di Victor Maitland. Nel 1985 ha interpretato il crudele colonnello Podovskij nel secondo film della trilogia di \"Rambo\", mentre nel 1990 \u00e8 il gangster George Cornell in \"The Krays - I corvi\". Nel 1995 \u00e8 il colonnello Kazak, ex agente corrotto del KGB, nel film \"Facile preda\". Ha recitato anche in \"The Tourist\" (2010) di Florian Henckel von Donnersmarck e \"Millennium - Uomini che odiano le donne\" (2011) di David Fincher."}
{"id": "2957821", "revid": "287204", "url": "https://it.wikipedia.org/wiki?curid=2957821", "title": "6307 Maiztegui", "text": "6307 Maiztegui \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 2,5811312\u00a0UA e da un'eccentricit\u00e0 di 0,1190813, inclinata di 15,60768\u00b0 rispetto all'eclittica.\nL'asteroide \u00e8 dedicato a Alberto Maiztegui, popolare divulgatore scientifico nei paesi dell'America latina di lingua spagnola."}
{"id": "2957822", "revid": "1851848", "url": "https://it.wikipedia.org/wiki?curid=2957822", "title": "Marc Bartra", "text": "Cresciuto nella \"cantera\" blaugrana, col \"Bar\u00e7a\" ha vinto 5 campionati spagnoli (2010, 2011, 2013, 2015 e 2016), 3 Coppe di Spagna (2012, 2015 e 2016), 1 Supercoppa spagnola (2013), 2 Champions League (2011 e 2015) e 1 Supercoppa UEFA (2015).\nCon la Nazionale Under-21 spagnola \u00e8 stato campione d'Europa di categoria nel 2013.\nCaratteristiche tecniche.\nAbile nel gestire la difesa, riesce a far ripartire la squadra con precisione; \u00e8 anche dotato di un buon colpo di testa.\nCarriera.\nClub.\nBarcellona.\nIl 14 febbraio 2010 ha esordito nella massima serie spagnola, con la maglia del , nella partita di campionato tra Atl\u00e9tico Madrid e Barcellona finita 2-1, subentrando a Jeffr\u00e9n Su\u00e1rez al 62' e indossando la maglia numero 40. Questa presenza gli ha permesso di potersi fregiare del suo primo titolo di Campione di Spagna. Il 21 maggio 2011, durante l'ultima partita di campionato contro il Malaga, viene schierato da titolare segnando l'ultimo dei tre gol dei blaugrana. Il 24 settembre 2013 torna in rete nella partita vinta contro il Real Sociedad segnando il gol del 4-1 definitivo. Nel giugno 2015 la sua clausola rescissoria crolla da 50 a 12 milioni di euro non avendo raggiunto il numero minimo di presenze nelle ultime due stagioni per mantenere invariata la cifra. Dato il rinnovo del contratto avvenuto con il Barcellona, la sua clausola ritorna a 50 milioni\nBorussia Dortmund.\nIl 3 giugno 2016 passa ufficialmente al Borussia Dortmund per la cifra di 8 milioni di euro, pari al valore della clausola rescissoria. La prima presenza con la nuova maglia la trova nella finale della Supercoppa di Germania persa 2-0 contro il Bayern Monaco, mentre il 22 agosto trova la prima presenza in coppa di Germania nella partita vinta 3-0 in casa dell'Eintracht Trier. Il 27 dello stesso mese trova la prima presenza in Bundesliga nella prima giornata in occasione della vittoria per 2-1 in casa contro il Mainz. Il primo gol invece con la nuova maglia arriva alla prima presenza in Champions League con la nuova maglia nella vittoria esterna per 6-0 in casa del Legia Varsavia. L'11 aprile 2017, alla vigilia della partita di Champions League contro il , un'esplosione investe il pullman su cui viaggiava il Borussia Dortmund; Bartra viene ferito al polso e al braccio da alcune schegge di vetro e successivamente operato.\nBetis.\nIl 30 gennaio 2018 viene acquistato dal Betis, con cui firma un contratto di cinque anni e mezzo.\nNazionale.\nViene convocato per gli Europei 2016 in Francia, senza tuttavia scendere in campo durante la manifestazione.\nStatistiche.\nPresenze e reti nei club.\n\"Statistiche aggiornate al 25 ottobre 2018.\"\nCronologia presenze e reti in nazionale.\n "}
{"id": "2957825", "revid": "125921736", "url": "https://it.wikipedia.org/wiki?curid=2957825", "title": "Oriol Romeu", "text": "Carriera.\nClub.\nBarcellona.\nCalcisticamente cresciuto nelle giovanili del , esordisce con i \"blaugrana\" il 14 agosto 2010, nella partita di andata della Supercoppa di Spagna contro il (1-3), giocando tutta la gara. Il 15 maggio 2011 fa il suo esordio in Liga spagnola, nel pareggio casalingo per 0-0 contro il .\nChelsea.\nIl 22 luglio 2011 viene acquistato dal per circa 5 milioni di euro; l'accordo prevede per\u00f2 un'opzione di riacquisto da parte del Barcellona valida fino al 2013. Il 10 settembre 2011 fa il suo esordio in Premier League, nel match vinto per 2-1 contro il . Con il Chelsea conquista la Champions League nel 2012 e l'Europa League nel 2013.\nI prestiti a Valencia e Stoccarda.\nIl 12 luglio 2013 passa in prestito al per un anno. A inizio febbraio \u00e8 vittima di una meniscopatia, che lo costringe a chiudere la stagione in anticipo.\nIl 4 agosto 2014 si trasferisce allo con la formula del prestito.\nSouthampton.\nIl 12 agosto 2015 viene acquistato per 7 milioni di euro dal , con cui firma un contratto triennale, con scadenza il 30 giugno 2018.\nNazionale.\nHa giocato con la nazionale spagnola Under-19 e l'Under-20. Con quest'ultima ha preso parte ai Mondiali di categoria del 2009, giocando 2 partite.\nStatistiche.\nPresenze e reti nei club.\n\"Statistiche aggiornate al 30 ottobre 2021.\""}
{"id": "2957826", "revid": "288300", "url": "https://it.wikipedia.org/wiki?curid=2957826", "title": "Oriol Romeu Vidal", "text": ""}
{"id": "2957827", "revid": "288300", "url": "https://it.wikipedia.org/wiki?curid=2957827", "title": "Marc Bartra Aregall", "text": ""}
{"id": "2957829", "revid": "767487", "url": "https://it.wikipedia.org/wiki?curid=2957829", "title": "Elinton Andrade", "text": ""}
{"id": "2957832", "revid": "288300", "url": "https://it.wikipedia.org/wiki?curid=2957832", "title": "Elinton Sacnchotene Andrade", "text": ""}
{"id": "2957846", "revid": "339392", "url": "https://it.wikipedia.org/wiki?curid=2957846", "title": "Siculo-Arb\u00ebresh\u00eb", "text": ""}
{"id": "2957847", "revid": "410287", "url": "https://it.wikipedia.org/wiki?curid=2957847", "title": "Nicola Chetta", "text": ""}
{"id": "2957852", "revid": "125170448", "url": "https://it.wikipedia.org/wiki?curid=2957852", "title": "Miss Drag Queen Italia", "text": "Miss Drag Queen Italia \u00e8 un concorso dedicato alle drag queen italiane che ogni anno, a partire dal 2003, si svolge a Torre del Lago Puccini nella seconda parte di luglio, all'interno delle manifestazioni del consorzio Friendly Versilia e dell\u2019evento Torre del Lago Pride Village.\nNelle prime edizioni, varie drag da tutta Italia si ritrovavano durante il mese di luglio al Mamamia dando vita a una serie di \"eliminatorie\" le cui vincitrici si sfidavano in una finale. Dal 2006 vengono invece organizzate selezioni regionali mirate a individuare le candidate che si scontreranno nella finale nazionale. A queste, a seconda delle edizioni, si sono aggiunte vincitrici di altri concorsi (Drag Factor, Regina d'Inverno), la \"migliore tra le seconde classificate\" (che si sfidavano la sera prima della finale per decretare quale tra le seconde sarebbe rientrata in gioco) e la vincitrice della fascia \"Miss Drag Queen Emotion\". \nNel corso degli anni, sono poi nati molti altri concorsi per Drag Queen e Perfomer (Beauty Queen, Regina d'Inverno, Drag Per una Notte - Master Queen, Sanremo Drag, Drag Factor, The Oscars of the Drag Queens, Drag e Quale, Ciao DragQueen, Top Queen International, The Queen of Thrones, Androgynous) \nEdizione del 2003 - Il Mare.\nLa prima edizione del 2003 non prevedeva il regolamento attuale: le finaliste non provenivano da selezioni regionali ma dalle selezioni fatte durante tutto il mese di luglio nelle serate al Mamamia, e ognuna di loro doveva scegliere l'esibizione basandosi su un tema comune, ovvero \"Il Mare\". Conduttrici della serata, Regina Miami e Markesa, (non dimentichiamo la drag queen La Zia, personaggio noto della movida notturna gay era in giuria) mentre la presidente di giuria era La Karl du Pign\u00e9.\nUltima curiosit\u00e0: questa edizione \u00e8 stata ripresa in un documentario che \u00e8 rintracciabile in DVD. \nPartecipanti:\nEdizione del 2004 - La Natura.\nL'edizione del 2004 continuava col vecchio regolamento, per cui non vi erano ancora selezioni regionali e il tema dell'anno era \"La Natura\". Conduttrici della serata, Regina Miami e Markesa, la giuria era composta dalla vincitrice uscente MissTake Drag, dal fotografo pisano Carlo Baldacci e dalle altre drag Natalia Pestrada, La Beverly, Luca Magli, Drastik Queen e Lookcrezia, mentre madrina della serata nonch\u00e9 rappresentante del Toscana Pride era Kamilla Molinari.\nPartecipanti:\nEdizione del 2005 - L'Opera Pucciniana.\nl'edizione del 2005 del concorso fu condotta da Regina Miami e da Fabio Canino, direttore artistico di quella edizione che venne inserita all'interno della settima edizione del Friendly Versilia sul lungomare di Torre del Lago Puccini. \nPer questa edizione, oltre al voto della giuria di qualit\u00e0, presente sul palco, venne richiesto al pubblico di votare attraverso sms che venivano raccolti in tempo reale da Markesa per l'occasione in veste di \"valletta\".\nTema di questa edizione, \"L'Opera Pucciniana\"\nPartecipanti:\nEdizione del 2006 - Pelle &amp; Piume.\nL'edizione del 2006 \u00e8 stata condotta, oltre che da Regina Miami, anche da Markesa.\nTema della serata, \"Pelle &amp; Piume\".\nPartecipanti:\nEdizione del 2007.\nL'edizione del 2007 si \u00e8 tenuta il 2 agosto ed \u00e8 stata condotta, oltre che da Regina Miami, anche da Markesa. E non esiste pi\u00f9 la tradizione del tema da seguire, da quest'anno tutta fantasia e pi\u00f9 possibilit\u00e0 di inventiva.\nPartecipanti:\nEdizione del 2008.\nL'edizione del 2008 si \u00e8 tenuta il 31 luglio ed \u00e8 stata condotta, oltre che da Regina Miami, anche da Berta Bert\u00e8.\nPartecipanti:\nEdizione del 2009.\nL'edizione del 2009 \u00e8 stata condotta, oltre che da Regina Miami, anche da TekeMaya, arrivata seconda l'anno precedente cantando dal vivo. Le selezioni regionali toscane sono passate da un concorso stile talent show chiamato \"Drag Factor\", poi rifatto anche in altre regioni. La vittoria di Drag Rovina \u00e8 stata assegnata da Ape Regina, presidente di giuria, dopo che le votazioni erano finite in parit\u00e0 tra lei e Senorita Peperita.\nPartecipanti:\nEdizione del 2010.\nL'edizione del 2010 si \u00e8 tenuta il 29 luglio ed \u00e8 stata condotta da Regina Miami presso il vicino locale Frau a causa del violento temporale che ha costretto l'organizzazione a smontare il palco gigante creato per l'occasione. Presidente di giuria era la siciliana MissLolita apparsa nella prima edizione del talent show Italia's Got Talent. Per la prima volta partecipa anche un gruppo e a sorpresa subito vince.\nPartecipanti:\nEdizione del 2011.\nL'edizione del 2011 si \u00e8 tenuta per la prima volta di domenica, pi\u00f9 precisamente il 31 luglio ed \u00e8 stata condotta da Regina Miami con Magdalene Strass e Tommy Di. Per la prima volta partecipano Trentino e Friuli, dalla semifinale arrivano due partecipanti e non c'\u00e8 la \"Miss Drag Queen Regina d'Inverno\". La Sicilia ormai arrivata alla sesta edizione vinta da Hologram per motivi privati non partecipa alla finale nazionale.\nPartecipanti:\nEdizione del 2012.\nLa decima edizione del concorso si \u00e8 svolta domenica 5 agosto 2012, culmine di una settimana che ha visto anche l'elezione della candidata toscana e della migliore tra le seconde. A condurre la finale, Regina Miami e Magdalene Strass. La \"Miss Drag Queen Regina d'Inverno\", Miss Saetta, \u00e8 stata squalificata perch\u00e9 in ritardo, mentre Morgana Beckham, poich\u00e9 unica partecipante del Lazio, \u00e8 arrivata in finale passando dalla semifinale. Nuove regioni ammesse alla gara, Marche e Abruzzo. La serata \u00e8 stata piena di inconvenienti, non solo tecnici: dopo aver saputo di non essere in giuria (dato che molte partecipanti avevano suoi gioielli), la madrina nonch\u00e9 incoronatrice Jorge d'Glamour abbandona polemicamente la manifestazione, mentre altre madrine si alleano contro l'organizzazione, rea di non averle considerate per i posti a sedere. Da questo momento in poi la vena polemica \u00e8 scoppiata in ogni presentazione, con madrine da una parte a difendere la bellezza sopra ogni cosa e altre che invece puntavano sulla bravura delle partecipanti. La manifestazione si \u00e8 chiusa con una vittoria ex aequo tra le drag umbra e emiliana ma, poich\u00e9 una delle due madrine si \u00e8 rifiutata di assegnare la parit\u00e0, la votazione di cinque dei dieci giudici ha premiato Valkiria theQueen: anche in questo caso il criterio di votazione finale (secondo alcuni, differente da quanto previsto nel regolamento pubblicato) \u00e8 stato aspramente criticato.\nPartecipanti:\nEdizione del 2013.\nL'undicesima edizione di Miss Drag Queen Italia 2013, organizzata per la prima volta da La Wanda Gastrica, si \u00e8 conclusa con la vittoria di SheWulva, prima volta in cui a trionfare \u00e8 la migliore tra le seconde. Tanti intoppi invece per l'ottava edizione di Miss Drag Queen Sicilia, concorso organizzato da Miss Lolita presso Pegaso's club: la miss della Sicilia, Crysta Drake, viene squalificata sulla base del nuovo regolamento, in quanto non siciliana ma calabrese, cos\u00ec come la terza classificata, La Bijoux. L'organizzazione, dopo un consulto con le altre madrine, richiede all'organizzatrice siciliana di organizzare una nuova gara per eleggere una miss da inviare alla finale nazionale, ma la decisione definitiva \u00e8 stata quella di presentare per la Sicilia la seconda classificata, La Fata Queen, e per la semifinale la giovanissima Miranda Stick che, coi suoi 18 anni, \u00e8 la drag queen pi\u00f9 giovane dell'edizione. \nIn questo anno poi, nasce anche Miss Drag Queen Facebook 2013, concorso online che porta direttamente alla semifinale di Miss Drag Queen Italia: vince Skanda Love, ma anche viene vietata la possibilit\u00e0 di partecipare al concorso nazionale in quanto vincitrice anche di Regina D'inverno Italia 2013. Da quest'anno, infatti, la Regina D'inverno Italia in carica non partecipa pi\u00f9 come gli altri anni alla competizione ma sar\u00e0 in giuria ad eleggere la nuova Miss Drag Queen Italia. \nPartecipanti:\nEdizione del 2014.\nLa dodicesima edizione, condotta sempre da La Wanda Gastrica, vede l'introduzione di una novit\u00e0: non pi\u00f9 due concorrenti per ogni regione, ma solo la prima classificata acceder\u00e0 al palcoscenico di Torre del Lago Puccini. La finale sar\u00e0 articolata su due serata, la prima di Gala, la seconda di gara vera e propria.\nPartecipanti:\nEdizione del 2015.\nNella tredicesima edizione svoltasi il 7 agosto le prime classificate di ogni regione sono state ammesse alla finale di Torre del Lago Puccini. La finale era articolata su due serate, la prima di Gala, dedicata esclusivamente alle Madrine, nella seconda serata si \u00e8 svolta la gara vera e propria delle concorrenti.\nPartecipanti:\nEdizione del 2016.\nLa quattordicesima edizione si \u00e8 svolta il 7 agosto a Torre del Lago Puccini. Alla finale sono ammesse le prime classificate di ogni regione. La finale era articolata su due serate, la prima di Gala, dedicata esclusivamente alle Madrine, nella seconda serata si \u00e8 svolta la gara vera e propria delle concorrenti.\nPartecipanti:\nEdizione del 2017.\nLa finale della quindicesima edizione \u00e8 prevista il 4 agosto vedr\u00e0 la prima classificata di ogni regione che acceder\u00e0 al palcoscenico di Torre del Lago Puccini oltre alla vincitrice della decima edizione di Regina d'Inverno. La finale sar\u00e0 articolata su due serate, la prima di Gala, dedicata esclusivamente alle Madrine, e in cui viene assegnata la fascia MISS DRAG EMOTION (aggiudicata da La Petite Noir per il Lazio), e la seconda serata invece prevede la gara vera e propria delle concorrenti.\nPartecipanti:\nEdizione del 2018.\nLa finale della sedicesima edizione, ancora una volta condotta e organizzata da La Wanda Gastrica, \u00e8 prevista il 2 e 3 agosto. Si sfideranno tutte le vincitrici delle selezioni locali pi\u00f9 la vincitrice del Drag Factor The Italian Race All Star 2018 e la Regina d\u2019inverno 2018. La finale sar\u00e0 articolata su due serate, la prima di Gala, in cui sar\u00e0 assegnata la fascia Miss Drag Queen Emotion (vinta da Gina Lellafrigida per la Liguria), e la seconda serata che invece prevede la gara vera e propria delle concorrenti. Novit\u00e0 nel regolamento del 2018 \u00e8 la possibilit\u00e0 di partecipazione per coppie di drag queen. \nPartecipanti:\nEdizione del 2019.\nLa finale della diciassettesima edizione, ancora una volta condotta e organizzata da La Wanda Gastrica, si \u00e8 svolta il 1 e 2 agosto. Si sono sfidate tutte le vincitrici delle selezioni locali pi\u00f9 le vincitrici del titolo Miss Drag Queen Emotion (intitolato da quest'anno a La Karl du Pign\u00e8). La finale si \u00e8 articolata su due serate, la prima di Gala, in cui \u00e8 stata assegnata la fascia Miss Drag Queen Emotion a Mercedes Noir e, per scelta delle madrine, a La Trave nell'Okkio, e la seconda serata dove si \u00e8 svolta la gara vera e propria delle concorrenti, che ha visto trionfare Ava Hangar.\nPartecipanti:\nEdizione del 2020 - Special Edition.\nLa finale della diciottesima edizione, ancora una volta condotta e organizzata da La Wanda Gastrica, si sarebbe dovuta svolgere a Torre del Lago a inizio Agosto come ormai da diversi anni, ospitando tutte le vincitrici delle selezioni regionali. L'emergenza covid-19 non ha reso possibile l'organizzazione di eventi, pertanto \u00e8 stato ufficializzato a inizio luglio che il 7 agosto si sarebbe tenuta una \"Special Edition\" del concorso, a cui sono state invitate a parteciparediverse drag finaliste nelle precedenti edizioni, indipendentemente dalla regione di appartenenza, ed alcune madrine. Giuria d'eccezione formata per l'occasione dalle ultime cinque Miss Drag Queen Italia elette: Ava Hangar, Chanel Monyque, Lalique Chouette, Miss Pingy e Baba Yaga, coordinate da Bambola Star. A sorpresa, vince la serata Penelope Please. Il titolo di Miss Drag Queen Emotion viene assegnato alla seconda classificata, Kelly Rocha\nPartecipanti (in ordine di classifica):\nEdizione del 2021 - Miss Drag Queen Italia + - An Inclusive Idea.\nLa diciannovesima edizione segue nuovamente le regole standard, con selezioni regionali e una finale nazionale fissata per il 6 agosto al MamaMia. Il titolo ufficiale resta fino a tale data a Ava Hangar, che risulta quindi Miss DragQueen Italia 2019/2020 . Nel mese di Maggio, all'annuncio delle selezioni, grazie a una mozione portata avanti tra le altre proprio dalla Miss in carica e da alcune madrine, l'Organizzazione Nazionale decide di aprire il concorso anche a Drag King, BioQueen, Trans Queen e Performer non necessariamente cisgender, adottando il nuovo titolo \"Miss Drag Queen Italia + - An Inclusive Idea\".\nA precedere l'incoronazione della nuova reginetta, il 5 agosto si svolger\u00e0 il \"madrina race\" con sfida tra le madrine regionali (non essendo state assegnate le fasce emotion regionali in questa edizione).\nDopo una comunicazione nel pomeriggio del 4 agosto che annullava l'evento per insormontabili problematiche tecniche, grazie all'intervento di varie madrine il giorno 5 agosto viene comunicato un cambio di location: la finale si svolger\u00e0 (per la prima volta a partire dalle ore 19.00 presso il Crystal Fortunato Beach di Torre del Lago (ex FRAU)\nIl premio La Karl du Pign\u00e8 (assegnato dalle madrine) va ad Amanda L'Ira dalla Campania\nPartecipanti (in ordine di classifica):\nEdizione del 2022.\nLa ventesima edizione verr\u00e0 pianificata per l'Agosto 2022 a Torre del Lago\nPartecipanti (in ordine di elezione):\nLe madrine e i padrini.\nLe madrine e i padrini sono drag queen e organizzatori di eventi che si occupano di gestire le selezioni regionali. Non sono state sempre le stesse per ogni regione, come pu\u00f2 succedere che alcune di queste organizzino i concorsi in pi\u00f9 regioni o con altre drag queen.\nGala Drag.\nIn due edizioni del \"Mardi Gras\", manifestazione di Torre del Lago Puccini che ha ospitato il concorso Miss Drag Queen Italia nel 2005, si \u00e8 svolto un concorso simile chiamato \"Gala Drag\": nel 2007 vinse Cinzia Boccolotti, mentre nel 2009 il successo arrise a Tiffany Drag."}
{"id": "2957857", "revid": "339392", "url": "https://it.wikipedia.org/wiki?curid=2957857", "title": "Storia della relativit\u00e0 generale", "text": ""}
{"id": "2957858", "revid": "287204", "url": "https://it.wikipedia.org/wiki?curid=2957858", "title": "Masafumi Goto", "text": ""}
{"id": "2957862", "revid": "110157", "url": "https://it.wikipedia.org/wiki?curid=2957862", "title": "World Flying Disc Federation", "text": "La World Flying Disc Federation (WFDF) \u00e8 la federazione sportiva internazionale che governa le discipline del frisbee.\nIn Italia.\nLa federazione membro della WFDF in Italia \u00e8 la FIFD (Federazione Italiana Flying Disc)."}
{"id": "2957865", "revid": "1762097", "url": "https://it.wikipedia.org/wiki?curid=2957865", "title": "Troickij rajon", "text": "Troickij rajon "}
{"id": "2957867", "revid": "118423479", "url": "https://it.wikipedia.org/wiki?curid=2957867", "title": "Troickij rajon (Territorio dell'Altaj)", "text": "Il Troickij rajon () \u00e8 un rajon del kraj dell'Altaj, nella Russia asiatica; il capoluogo \u00e8 Troickoe. Il rajon, istituito nel 1924, ha una superficie di chilometri quadrati e una popolazione di circa abitanti."}
{"id": "2957869", "revid": "110157", "url": "https://it.wikipedia.org/wiki?curid=2957869", "title": "Troickij rajon (Oblast' di \u010celjabinsk)", "text": "Il Troickij rajon () \u00e8 un rajon dell'Oblast' di \u010celjabinsk, nella Russia asiatica; il capoluogo \u00e8 Troick. Istituito il 20 febbraio 1924, ricopre una superficie di 4.591 chilometri quadrati e consta di una popolazione di circa 31.000 abitanti."}
{"id": "2957872", "revid": "793215", "url": "https://it.wikipedia.org/wiki?curid=2957872", "title": "Troickij", "text": ""}
{"id": "2957873", "revid": "32215104", "url": "https://it.wikipedia.org/wiki?curid=2957873", "title": "Kazanskij sobor", "text": ""}
{"id": "2957875", "revid": "32215122", "url": "https://it.wikipedia.org/wiki?curid=2957875", "title": "Troickij sobor", "text": ""}
{"id": "2957876", "revid": "72396", "url": "https://it.wikipedia.org/wiki?curid=2957876", "title": "RaiSat Cinema", "text": ""}
{"id": "2957882", "revid": "72396", "url": "https://it.wikipedia.org/wiki?curid=2957882", "title": "RaiSat Extra", "text": ""}
{"id": "2957885", "revid": "404338", "url": "https://it.wikipedia.org/wiki?curid=2957885", "title": "RaiSat Yoyo", "text": ""}
{"id": "2957889", "revid": "103428068", "url": "https://it.wikipedia.org/wiki?curid=2957889", "title": "Rai YoYo", "text": ""}
{"id": "2957892", "revid": "339392", "url": "https://it.wikipedia.org/wiki?curid=2957892", "title": "RaiSat Premium", "text": ""}
{"id": "2957894", "revid": "1566286", "url": "https://it.wikipedia.org/wiki?curid=2957894", "title": "Claudia Cavalcanti", "text": "Biografia.\nDivenuta famosa negli anni ottanta in Italia, come interprete di film erotici. Poi \u00e8 attiva anche in televisione.\nAlla fine degli anni novanta lascia il mondo dello spettacolo per trasferirsi tra Bali e l'India, ."}
{"id": "2957899", "revid": "6923", "url": "https://it.wikipedia.org/wiki?curid=2957899", "title": "Solari.com srl", "text": ""}
{"id": "2957902", "revid": "118848090", "url": "https://it.wikipedia.org/wiki?curid=2957902", "title": "Integrazione continua", "text": "Nell'ingegneria del software, l'integrazione continua (\"continuous integration\" in inglese, spesso abbreviato in CI) \u00e8 una pratica che si applica in contesti in cui lo sviluppo del software avviene attraverso un sistema di controllo versione. Consiste nell'allineamento \"frequente\" (ovvero \"molte volte al giorno\") dagli ambienti di lavoro degli sviluppatori verso l'ambiente condiviso (\"mainline\"). Il concetto \u00e8 stato originariamente proposto nel contesto dell'extreme programming (XP), come contromisura preventiva per il problema dell'\"integration hell\" (le difficolt\u00e0 dell'integrazione di porzioni di software sviluppati in modo indipendente su lunghi periodi di tempo e che di conseguenza potrebbero essere significativamente divergenti). Il CI pu\u00f2 essere considerato come una estremizzazione di idee gi\u00e0 presenti in altri metodi precedenti all'XP, per esempio il metodo Booch.\nIl CI \u00e8 stato originariamente concepito per essere complementare rispetto ad altre pratiche, in particolare legate al Test Driven Development (sviluppo guidato dai test, TDD). In particolare, si suppone generalmente che siano stati predisposti test automatici che gli sviluppatori possono eseguire immediatamente prima di rilasciare i loro contributi verso l'ambiente condiviso, in modo da garantire che le modifiche non introducano errori nel software esistente. Per questo motivo, il CI viene spesso applicato in ambienti in cui siano presenti sistemi di build automatico e/o esecuzione automatica di test, come Jenkins. Tuttavia, l'identificazione del CI con l'uso di strumenti di questo tipo, frequente in letteratura, \u00e8 scorretta: di per s\u00e9, la pratica del CI pu\u00f2 essere applicata anche a prescindere da sistemi di testing automatico.\nTeoria.\nPrima di effettuare una modifica sul codice sorgente, uno sviluppatore prende una copia del codice corrente sulla quale lavorare. Man mano che gli altri sviluppatori fanno delle modifiche sul repository, la copia smette di rappresentare il codice del repository. Le modifiche non si riflettono unicamente sul codice, ma anche sulle librerie ed altre risorse che possono creare dipendenze e potenziali conflitti.\nPi\u00f9 \u00e8 lungo il tempo durante il quale un branch di codice rimane scaricato, maggiore \u00e8 il rischio di conflitti di integrazione quando il branch viene reintegrato nel repository. Quando gli sviluppatori vogliono sottomettere il codice, devono prima aggiornare le proprie copie locali del codice con i cambiamenti che sono stati fatti al repository dal momento in cui loro hanno aggiornato la copia locale. Pi\u00f9 modifiche sono state fatte e pi\u00f9 lavoro \u00e8 necessario fare prima di sottomettere le proprie modifiche.\n\u00c8 possibile che il repository sia diventato cos\u00ec diverso dalla copia locale dello sviluppatore che il tempo necessario per integrare le proprie modifiche con quelle fatte dagli altri superi il tempo necessario a fare le modifiche. Questo fenomeno viene descritto come \"inferno dell'integrazione\" (integration hell in inglese) o inferno dei merge (merge hell). In uno scenario estremamente negativo, gli sviluppatori potrebbero dover annullare le proprie modifiche e rifarle da capo.\nL'integrazione continua \u00e8 un processo che consiste nell'integrare presto e spesso, limitando le possibilit\u00e0 dell'inferno dell'integrazione. La pratica cerca di minimizzare il lavoro inutile e risparmiare tempo.\nPrincipi.\nDi seguito vengono riportati i principi introdotti da Martin Fowler che permettono di svolgere l'integrazione continua.\nMantieni un repository del codice sorgente.\nQuesto elemento \u00e8 propedeutico a tutti gli altri principi, perch\u00e9 senza avere un repository del codice \u00e8 impossibile automatizzare il build ed i test.\nAutomatizza il build.\nPer build si intende il processo che trasforma il codice sorgente in un artefatto eseguibile.\nDeve essere possibile eseguire la compilazione e la creazione dei pacchetti da mettere sui server in modo completamente automatizzato, senza alcun intervento umano.\nRendi il build auto-testante.\nOgni volta che il codice sorgente viene compilato ed impacchettato, \u00e8 importante che vengano eseguiti dei test sul sorgente affinch\u00e9 la qualit\u00e0 del codice venga tenuta sotto controllo ed eventuali bug vengano scoperti il prima possibile.\nTutti eseguono commit alla baseline tutti i giorni.\n\u00c8 inutile compilare e testare il sorgente se gli sviluppatori sviluppano codice sui propri computer senza sincronizzarsi spesso col codice scritto da altri. \u00c8 importante per\u00f2 che il codice sia compilabile ed abbia superato tutti i test.\nOgni commit fa partire una build.\nOgni modifica al codice sorgente condiviso potrebbe generare dei bug e quindi compilare e testare subito d\u00e0 la possibilit\u00e0 di intervenire immediatamente su eventuali bug.\nQuesto principio \u00e8 importante a seguito di un altro principio, detto in inglese \"fail fast\", ovvero se un commit di uno sviluppatore \u00e8 tale da far fallire un test, bisogna intervenire immediatamente prima che si crei una sequenza di errori successivi a valanga.\nFai in modo che il build sia veloce.\nUn build troppo lento pu\u00f2 rendere poco agevole il far partire i build automatici dopo i commit, e potrebbe costringere gli sviluppatori ad aspettare la fine del build prima di effettuare un commit o di verificarne l'esito.\nEseguire i test in un clone dell'ambiente di produzione.\nSe l'ambiente su cui vengono eseguiti i test non \u00e8 assolutamente identico all'ambiente di produzione, c'\u00e8 il rischio che qualcosa che \u00e8 stato testato generi dei bug inspiegabili una volta rilasciato in produzione, con conseguenti danni economici.\nFai in modo che sia facile prendere le ultime versioni dei pacchetti.\nQuesto principio serve quando si hanno tanti ambienti che devono essere tenuti allineati.\nOgnuno pu\u00f2 vedere i risultati dell'ultimo build.\nLa trasparenza permette di stabilire il livello di qualit\u00e0 raggiunto da ogni modulo e capire quali sono i moduli che hanno bisogno di maggiore attenzione.\nAutomatizza i rilasci.\nAnche il rilascio del software sugli ambienti di test o sull'ambiente di produzione deve essere automatizzato."}
{"id": "2957904", "revid": "74801", "url": "https://it.wikipedia.org/wiki?curid=2957904", "title": "Dorchester (Massachusetts)", "text": "Dorchester \u00e8 un quartiere di Boston, Massachusetts, ed ha preso il suo toponimo dalla cittadina inglese di Dorchester nella contea del Dorset, da dove gran parte dei coloni puritani che fondarono la citt\u00e0 partirono nel XVIII secolo.\nIl quartiere era inizialmente separato dal resto della citt\u00e0 e nacque come piccolo centro rurale che raggiunse una popolazione di circa 12.000 persone al momento del suo incorporamento nella citt\u00e0 nel 1860. Con la costruzione di linee ferroviarie e strade carrabili Dorchester crebbe in maniera esponenziale arrivando a circa 150.000 abitanti nel 1920. Attualmente il quartiere ospita per la maggior parte esponenti della \"working class\" bostoniana, soprattutto di origine europea.\nStoria.\nNel 1614 il capitano John Smith giunse nella baia di Boston a bordo della nave \"Mary and John\" e sbarc\u00f2 con una lancia con otto uomini nella stretta penisola di Mattapan, e pi\u00f9 precisamente nei pressi di Columbia Point. Questi primi uomini furono i padri fondatori di Dorchester, che venne fondata nel 1630 e la sua fondazione \u00e8 ancora oggi festeggiata nel \"Dorchester Day\", con una spettacolare parata lungo Dorchester Avenue. La maggior parte dei primi coloni erano originari del \"West Country\" inglese, soprattutto di Dorchester, dove il pastore John White fu tra i primi a promuovere l'iniziativa di fondare una colonia protestante nel Nuovo Mondo. Il nuovo insediamento concentr\u00f2 l'abitato intorno alla Chiesa Parrocchiale fondata il 30 marzo 1630 ed \u00e8 tuttora un edificio di culto in uso dalla chiesa unitariana-universalista, e considerato il pi\u00f9 antico di tutta Boston.\nL'8 ottobre 1633 ebbe luogo la prima assemblea cittadina, e anche questa occasione viene festeggiata appunto il giorno 8 ottobre nel cosiddetto \"Town Meeting Day\" in tutto il Massachusetts. Dorchester \u00e8 anche il luogo dove sorse la prima scuola pubblica elementare degli Stati Uniti, la \"The Mater School\", fondata nel 1635 dal puritano Richard Mather.\nNel 1695 una parte dei coloni abbandon\u00f2 Dorchester per fondare una nuova colonia con lo stesso nome in Carolina del Sud che per\u00f2 venne abbandonata circa cinquant'anni dopo la sua costruzione ed \u00e8 una citt\u00e0 fantasma.\nNel 1765 venne introdotto il cioccolato nelle colonie americane e l'industriale irlandese John Hannon costru\u00ec una raffineria di arachidi importate dalle Indie occidentali proprio a Dorchester, fondando una societ\u00e0 con il medico e finanziere James Baker, di nome \"Baker's Chocolate\", marchio ancora esistente e acquistata nel 1989 dalla Kraft Foods.\nDurante la rivoluzione americana Dorchester fu un'importante sede dei \"Sons of Liberty\" guidati dal leader locale Lemuel Robinson, promosso colonnello durante la guerra. Il quartiere fu anche sede della battaglia di Dorchester Heights che ebbe come conseguenza la cacciata delle truppe britanniche da Boston.\nDurante l'epoca vittoriana Dorchester divenne luogo di villeggiatura e residenza per l'\u00e9lite bostoniana, tra i quali la madre e i nonni del Presidente statunitense John F. Kennedy, tra i quali occorre ricordare il sindaco di Boston John Francis Fitzgerald. Nel 1845 la linea ferroviaria \"Old Colony Railroad\" che univa Boston a Plymouth venne fatta attraversare all'interno del quartiere, con la costruzione della stazione di \"Crescent Avenue\", che a partire dal 1\u00ba dicembre 1982 venne ribattezzata \"Columbia Station\" e successivamente riconvertita nell'attuale stazione \"JFK/UMass\", appartenente alla linea della \"Massachusetts Bay Transportation Authority\".\nNel 1880 la zona di Columbia Point venne utilizzata come conduttura fognaria e stazione di pompaggio, che \u00e8 attualmente ancora in funzione e divent\u00f2 un elemento fondamentale per il miglioramento delle condizioni gienico-sanitarie della citt\u00e0. La stazione trasportava materiale di risulta verso l'isola di Moon Island e fu da modello per numerose altre installazioni dello stesso tipo e rimase in funzione fino al 1968 quando venne costruita un nuovo impianto di trattamento sulla penisola di Deer Island. La vecchia stazione di pompaggio ha un valore anche storico ed architettonico in quanto venne disegnata dall'architetto George Clough, allievo del celebre architetto statunitense Henry Hobson Richardson, il quale segu\u00ec lo stile romanico per il suo progetto; per questo motivo l'impianto \u00e8 registrato nel National Register of Historic Places come edificio da preservare.\nIl 6 marzo 1804 l'agglomerato di Dorchester divenne amministrativamente un quartiere urbano di Boston, dopo un plebiscito tenutosi il 22 giugno 1869, nonostante questo passaggio diventasse ufficiale solo il 3 gennaio 1870. Alcune parti della originaria cittadina vennero assegnate amministrativamente all'attuale citt\u00e0 di Quincy (in varie fasi 1792, 1814, 1819, e 1855), mentre una porzione divenne nel 1869 la citt\u00e0 autonoma di Hyde Park, riannessa nel 1912 all'amministrazione di Boston.\nNel 1895 all'architetto e urbanista Frederick Law Olmsted venne dato il compito di progettare una grossa area verde che sarebbe diventata il parco urbano di Dorchester Park, anch'esso annoverato nella lista dei patrimoni storici del National Register of Historic Places.\nTra la fine del XIX secolo e gli inizi del XX Dorchester fu il centro di una intensa attivit\u00e0 politica ed intellettuale, con particolare riguardo per l'attivismo politico, tra i suoi residenti si possono annoverare William Monroe Trotter, fondatore insieme a William Edward Burghardt Du Bois, del \"Niagara Movement\", l'associazione anti-segregazionista antesignana del National Association for the Advancement of Colored People. Cos\u00ec come numerose attiviste del movimento delle suffragette, tra le quali la pi\u00f9 celebre fu Lucy Stone.\nAl principio del XX secolo Dorchester divenne la meta di una grande ondata di migrazione soprattutto dalle regioni pi\u00f9 povere del continente europeo e dalle popolazioni della Grande migrazione afroamericana.\nNel 1953 il \"Carney Hospital\" si trasfer\u00ec dal quartiere di South Boston nella nuova sede di Dorchester. In quello stesso anno venne realizzato il complesso di edilizia popolare nella penisola di Columbia Point, che negli anni settanta ed ottanta divenne una zona critica a causa dell'elevato tasso di criminalit\u00e0. Tuttavia gi\u00e0 alla fine degli anni ottanta la zona aveva subito un forte calo demografico e nel 1985 esso venne dato in gestione ad una ditta privata che riqualific\u00f2 l'intero complesso trasformandolo in una zona residenziale denominata \"Harbor Point Apartments\". Questa opera di riqualificazione urbana fu molto apprezzata e ricevette riconoscimenti importanti da istituzioni come il \"Urban Land Institute\".\nA partire dagli anni cinquanta Dorchester divenne nuovamente il fulcro dell'associazionismo per i diritti civili, e Martin Luther King visse nel quartiere mentre era studente alla Universit\u00e0 di Boston. Alla fine del XX secolo il quartiere visse una nuova ondata migratoria, questa volta di popolazioni provenienti soprattutto da Porto Rico, Repubblica Dominicana, Haiti, Giamaica, Trinidad e Tobago, Vietnam e Capo Verde.\nGeografia.\nDorchester \u00e8 il quartiere pi\u00f9 popoloso di Boston e si trova a sud della periferia cittadina, ed \u00e8 circondato dai quartieri di South Boston, Roxbury, Mattapan, South End e dalle citt\u00e0 di Quincy e Milton. Il fiume Neponset divide il quartiere da questi due ultimi centri urbani.\nA causa della sua elevata estensione territoriale, il quartiere viene spesso suddiviso in diverse aree, soprattutto per motivi di quantificazione statistica e demografica.\nLa parte settentrionale \u00e8 formata dalle zone di \"Quincy Street\", \"East Street\" e \"Freeport Street\". La zona che concentra la maggior parte delle attivit\u00e0 commerciali e finanziarie \u00e8 quella di \"Uphams Corner\", mentre quella di \"Harbor Point\" ospita importanti istituzioni come la \"University of Massachusetts Boston\", i palazzi dei \"Massachusetts Archives\" e la John F. Kennedy Library.\nDemografia.\nLa popolazione del quartiere risultava nel 2000 di 92.115 abitanti la cui suddivisione demografica era\nTrasporti.\nIl quartiere \u00e8 attraversato da cinque fermate della \"linea rossa\" della societ\u00e0 di trasporti Massachusetts Bay Transportation Authority, da cinque stazioni della linea veloce della linea Ashmont-Mattapan, e da altri servizi di autobus. Presso la stazione di \"Ashmont\" la municipalit\u00e0 di Boston in collaborazione con lo Stato del Massachusetts e con altri investitori privati ha avviato la costruzione del primo Transit-oriented development (TOD) denominato \"The Carruth\".\nL'arteria stradale della Interstate 93 affianca da nord a sud il quartiere lungo il suo confine orientale.\nMonumenti e luoghi d'interesse.\nTra i luoghi d'interesse storico e culturale sono da enumerare la James Blake House, la pi\u00f9 antica costruzione civile di Boston, edificata nel 1611; la Captain Lemuel Clap House, un'altra dimora storica appartenente da uno dei fondatori del quartiere, il capitano Roger Clapp; la prima Chiesa parrocchiale di Dorchester, costruita nel 1631; il \"Franklin Park Zoo\"; la John F. Kennedy Library e la William Monroe Trotter House, dimora storica del celebre attivista per i diritti civili William Monroe Trotter."}
{"id": "2957905", "revid": "125938494", "url": "https://it.wikipedia.org/wiki?curid=2957905", "title": "Esmeralda Ruspoli", "text": "Biografia.\nNata a Roma nel 1928, discendente di un'antica e nobile famiglia romana, figlia di Carlo Maurizio Ruspoli di Poggio Suasa e Marina Volpi di Misurata (figlia a sua volta del conte Giuseppe Volpi di Misurata), consegue nel 1951 il diploma in recitazione presso l'Accademia Nazionale d'Arte Drammatica, seguendo le lezioni di Orazio Costa Giovangigli e Wanda Capodaglio, e inizia a recitare in teatro.\nMichelangelo Antonioni la sceglie nel 1959 per la parte di Patrizia nel film \"L'avventura\", dando il via a una discontinua carriera nel mondo del cinema, in cui sar\u00e0 presente sino al 1987 con 14 film girati.\nLavora parallelamente anche in programmi culturali e di prosa, sia in commedie che negli sceneggiati della Rai.\nAlla carriera di attrice ha sempre affiancato, fin dagli anni 50, quella di artista del collage esponendo in Italia e all'estero conosciuta semplicemente come \"Esmeralda\" \n\u00c8 stata sposata con l'attore Giancarlo Sbragia dal quale ha avuto tre figli: Mattia Sbragia, che continuer\u00e0 l'attivit\u00e0 dei genitori, Viola e Ottavio.\nMuore a Panarea nel 1988 a causa di un aneurisma cerebrale."}
{"id": "2957908", "revid": "125156470", "url": "https://it.wikipedia.org/wiki?curid=2957908", "title": "Positano (disambigua)", "text": ""}
{"id": "2957912", "revid": "767487", "url": "https://it.wikipedia.org/wiki?curid=2957912", "title": "Bubble (film)", "text": "Bubble \u00e8 un film del 2005 diretto da Steven Soderbergh.\nPresentato alla 62\u00aa Mostra internazionale d'arte cinematografica di Venezia il 3 settembre 2005, \u00e8 uscito contemporaneamente nelle sale, su tv via cavo e satellitari, su internet e in DVD nel gennaio 2006. Una delle particolarit\u00e0 del film \u00e8 il suo cast, composto interamente da attori non professionisti."}
{"id": "2957914", "revid": "1543377", "url": "https://it.wikipedia.org/wiki?curid=2957914", "title": "Macalda di Scaletta", "text": "Fiera amazzone, educata alle armi e al coraggio, dotata di un portamento marziale, mossa da un'indole cinica e ambiziosa, la vigorosa personalit\u00e0 femminile di Macalda dispieg\u00f2 la sua influenza dapprima nella cerchia di Carlo d'Angi\u00f2 e poi presso la corte di Pietro I di Sicilia, la cui persona, secondo un cronista coevo, Macalda avrebbe tentato inutilmente di sedurre. Le sue qualit\u00e0 ne fecero una protagonista di primo piano in quell'importante epoca di transizione e di violenti rivolgimenti nella storia del Regno di Sicilia che fu segnata dalla sanguinosa rivolta dei Vespri e che port\u00f2 alla cacciata degli Angioini dall'Isola e alla nascita del nuovo Regno di Sicilia indipendente dal continente.\nIntrigando a corte, ma anche rivaleggiando spavaldamente con la regina Costanza II di Sicilia, Macalda ebbe infatti un ruolo importante nel favorire inizialmente, e nel far precipitare in s\u00e9guito, le fortune politiche del suo secondo marito, il vecchio Alaimo da Lentini, che della rivolta del Vespro era stato uno dei maggiori fautori.\nLa parabola sociale e politica di Macalda, e della sua umilissima stirpe originaria, pu\u00f2 essere considerata come un caso esemplare e paradigmatico del tipo di mobilit\u00e0 sociale attraverso cui, in un contesto tardo medievale del XII secolo nel Regno di Sicilia, una famiglia ambiziosa poteva giungere in poche generazioni all'emancipazione dalla povert\u00e0 e da condizioni subalterne, compiendo un percorso spettacolare che dalla miseria poteva attingere le alte sfere reali.\nLa vicenda di Macalda ha lasciato dietro di s\u00e9 una riconoscibile traccia storica, ricevendo per\u00f2 trattamenti diversi dalle cronache sincrone: una di queste, la \"Historia Sicula\" del coevo cronista messinese Bartolomeo di Neocastro, \u00e8 a lei estremamente avversa, ma i comprensibili motivi politici che ispirano Neocastro, filo-aragonese, potrebbero essere non sufficienti a giustificare la sua acrimonia, per alcuni cos\u00ec eccessiva da autorizzare il sospetto di trovarsi di fronte a \u00abuna delle vittime del fascino della donna\u00bb.\nOltre che per l'educazione militare, Macalda \u00e8 nota anche per un'altra qualit\u00e0, anch'essa poco usuale per una donna medievale, la conoscenza del gioco degli scacchi, per la quale le si pu\u00f2 riconoscere una sorta di primato storico nell'universo femminile e in quello scacchistico siciliano.\nLa sua singolare figura, abitando le pagine della cronaca e della storia, \u00e8 trasfigurata nella memoria collettiva, nel folklore e nell'immaginario collettivo: Macalda diviene la protagonista di tradizioni, miti, e leggende popolari della Sicilia, come quella catanese del \"pozzo di Gammazita\".\nUn'eco distante della passione di Macalda per il sovrano aragonese, su cui si diffonde con toni caustici il cronista Neocastro, sembra riverberare anche nella narrazione boccaccesca, con enorme diversit\u00e0 di toni e accenti, in un ben pi\u00f9 idealizzato e rarefatto contesto cortese e cavalleresco, quando, nel \"Decameron\", si narra del perduto amore di Lisa Puccini per Re \"Piero di Raona\".\nBiografia.\nOrigini.\nLa sua famiglia era di umilissima estrazione sociale, e versava inizialmente in disagiate condizioni economiche, dalle quali avrebbe saputo per\u00f2 abilmente affrancarsi grazie a un'inarrestabile ascesa sociale il cui apice sarebbe stato toccato proprio da Macalda. La bisnonna, infatti, conduceva la sua meschina esistenza esposta alle intemperie (\"sotto il sole e la pioggia\") davanti alla \"Porta Judaeorum\" di Messina, dove smerciava generi alimentari su un banchetto all'aperto. Pur con questa modestissima attivit\u00e0, la donna riusc\u00ec non solo a sbarcare il lunario ma anche a metter da parte qualche soldo.\nAscesa sociale e politica.\nIl nonno.\nFiglio della venditrice ambulante fu un tale Matteo Selvaggio (\"qui cognominabatur salvagius\"): colui che sarebbe divenuto il nonno di Macalda, era egli stesso, agli inizi del XIII secolo, nient'altro che un servo o un semplice milite alle dipendenze del custode del castello demaniale di Scaletta, un presidio destinato al controllo del transito sulla strada di chi da sud raggiungeva Messina, provenendo da Catania e Siracusa.\nIntorno al 1220, morto il castellano, Matteo Selvaggio riusc\u00ec ad assumerne l'ufficio per concessione delRe di Sicilia Federico II. Un ulteriore e decisivo passo in avanti lo dovette poi a un colpo di fortuna, il rinvenimento di un tesoro nascosto nel castello. Spogliatosi in questo modo della miseria, volle sbarazzarsi anche del poco onorevole cognome avito. Attribuendosi la titolatura \"di Scaletta\", Matteo volle sancire in questo modo il nuovo avanzamento di \"status\".\nGiovanni di Scaletta, padre di Macalda.\nIl progresso economico gli apr\u00ec la possibilit\u00e0 di un ulteriore passo, avviare il figlio Giovanni agli studi giuridici. Quel titolo di studio, come avverte Neocastro, in quel contesto sociale, era in grado di conferire grande prestigio a chi lo avesse conseguito: e cos\u00ec fu anche con Giovanni al quale immancabilmente si schiusero pi\u00f9 ampi orizzonti e nuove opportunit\u00e0, tra cui anche la strada maestra verso un matrimonio altolocato, suggellato con una nobildonna siciliana del casato dei Cottone. Nel castello di Scaletta, nacquero da quel matrimonio due figli: il primogenito fu Matteo II al quale fece s\u00e9guito, in un'epoca intorno al 1240, la sorella Macalda a cui sarebbe toccato in sorte l'atto definitivo nell'arrampicata sociale, l'acquisizione, in due passaggi, del prestigio politico ancora mancante.\nMacalda nelle coeve cronache siciliane.\nVarie sono le sfumature che la figura di Macalda assume nelle fonti coeve.\nBartolomeo di Neocastro.\nBartolomeo di Neocastro, nella sua \"Historia Sicula\", si mostra a lei particolarmente avverso, ispirato da evidenti motivi politici: dopo il successo della rivolta del Vespro, pur essendosi schierata con i vincitori, \u00abMacalda rappresenta i nobili siciliani di tradizione guelfa che si erano espressi nella \"Comunitas Siciliae\"\u00bb, quell'effimero esperimento politico repubblicano di Indipendentismo siciliano che aveva preceduto la nascita del Regno di Sicilia definitivamente indipendente dal continente italiano. Tuttavia, c'\u00e8 chi crede che non basti solo questo a giustificare l'astio del cronista, la cui narrazione su Macalda diventa \u00abparticolarmente velenosa, al punto di giustificare il sospetto che l'austero e dotto storico messinese sia stato una delle vittime del fascino della donna\u00bb.\n\"Cronache catalane\": Bernat Desclot.\nBernat Desclot, cronista catalano a lei contemporaneo, pur uomo di parte aragonese, si esprime sulla sua figura in termini pi\u00f9 favorevoli. Al capitolo 96 della sua \"Cr\u00f2nica del Rey en Pere\" egli la definisce \u00ab\"molto bella e gentile, e valente nel cuore e nel corpo, generosa nel donare e, a tempo e luogo, valorosa nelle armi al par d'un cavaliere\"\u00bb.\n\u00c8 stato finemente notato come Desclot, in questo passo, abbia leggermente corretto il tiro rispetto ai toni ancor pi\u00f9 lusinghieri usati in una precedente versione della sua \"Cr\u00f2nica\", operando una sorta di sottile autocensura a fini propagandistici: in una prima stesura, infatti, Macalda era definita \"leyal\" (leale); poi, caduta in rovina la donna per il suo presunto cospirazionismo, quell'attributo non era evidentemente pi\u00f9 utilizzabile in maniera neutra, e fu quindi sostituito con \u00abbella\u00bb\nVirt\u00f9 militari di Macalda.\nSulle virt\u00f9 militari della donna, sottolineate da Bernat Desclot, e sul suo portamento marziale, la tradizione su Macalda \u00e8 concorde.\nAltri autori, anche quando non ispirati da benevolenza, se non addirittura animati da aperta ostilit\u00e0, convergono nel definirla valorosa nelle armi e capace di districarsi con eroico coraggio tra i pericoli della guerra.\nIl primo matrimonio con Guglielmo d'Amico.\nLa giovanissima Macalda fu presa in moglie da Guglielmo Amico, che un tempo era stato barone di Ficarra, ma poi spogliato dei beni ed esule al tempo della Dinastia sveva di Sicilia. Fu proprio questo stato di riduzione in miseria, che diede a Macalda e alla sua famiglia la possibilit\u00e0 di accedere a un matrimonio con un titolato. Anche Guglielmo, dal canto suo, contava di trarre un'utilit\u00e0 da queste seconde nozze: la sua speranza, poi andata delusa, era che esse gli permettessero di rientrare in possesso del perduto feudo di Ficarra.\nLe sue aspettative, tuttavia, si rivelarono mal riposte: Guglielmo Amico cadde in disgrazia e concluse la sua esistenza ridotto in povert\u00e0. Macalda non ebbe rimorsi: abbandon\u00f2 senza rimpianti il marito morente nell'Ospedale dei Templari, e si mise a vagare a lungo in abito di frate minore, soggiornando in varie provincie tra Messina a Napoli, ed esibendo un contegno non impeccabile. A Napoli, in particolare, la vedova avrebbe intrecciato una relazione di natura incestuosa con un suo parente. Tornata a Messina si infil\u00f2 non riconosciuta in casa di un altro parente, con il quale impegn\u00f2 una nuova relazione sessuale al limite dell'incesto.\nInfine Macalda, per volere di Carlo I d'Angi\u00f2, riusc\u00ec perfino a vedersi confermata nel possesso dei beni inutilmente rivendicati dal suo oramai defunto marito, Guglielmo d'Amico.\nSecondo matrimonio con Alaimo da Lentini e coinvolgimento nella Guerra del Vespro.\nSempre per volere regio, la donna fu data in sposa ad Alaimo da Lentini, al tempo assai influente nella cerchia angioina, gi\u00e0 sposato in prime nozze con un'altra, anche lei di nome Macalda.\nQuando i fasti di Alaimo presso la corte angioina andarono declinando, fu anche grazie alle manovre dell'intrigante moglie se egli riusc\u00ec a rifarsi una reputazione, dapprima presso i siciliani, divenendo uno dei principali ispiratori dei Vespri (rivolta cui ader\u00ec pure la consorte), e poi presso la corte aragonese.\nScoppiata la rivolta, nel frangente che vide Alaimo partire per difendere Messina dall'assedio, Macalda divent\u00f2 governatrice di Catania facendo le veci del marito.\nIn quell'occasione, Macalda si rese protagonista a Catania di uno spregiudicato tradimento ai danni dei francesi che si erano rivolti a lei negli strepiti del Vespro: dopo aver simulato un'accoglienza benevola, li spogli\u00f2 invece dei beni per poi abbandonarli in balia del popolo inferocito.\nL'ambiziosa Macalda pareva mirasse molto in alto per realizzare i suoi disegni di potere. I siciliani avevano pregato la Regina Costanza II di Sicilia, figlia di re Manfredi, di accettare la corona di Sicilia, come ultima degli Hohenstaufen. Il consorte della regina, Pietro III d'Aragona, appoggi\u00f2 l'iniziativa e si prepar\u00f2 a sbarcare nell'isola.\nLe mire su Pietro d'Aragona.\nSempre al periodo dei Vespri, ma successivamente allo sbarco di Pietro d'Aragona in Sicilia, risale un intrigo da lei ordito allo scopo di guadagnarsi il ruolo di \u00ab\"favorita\"\u00bb del re, un episodio che getta ulteriore luce sul suo spregiudicato arrivismo.\nIn quel tempo, infatti, venuta a conoscenza dell'arrivo dell'aragonese a Randazzo, Macalda gli si present\u00f2 in pompa magna, adornata in superbe vesti marziali, con in mano una mazza d'argento, animata da intenzioni di concupiscenza sessuale che si fecero presto esplicite. Portata di fronte al re, gli si rivolse con queste parole:\nIl re, rifuggendo a quel tempo da avventure amorose, fece finta di non intenderne le mire e, pur onorandola e trattandola con cortesia, la condusse di persona all'albergo con un corteo di cavalieri. Il contegno di Pietro non fece desistere Macalda dalle sue mire: mostrando di non darsene a intendere, si mise a seguire l'aragonese nel suo itinerario attraverso l'isola.\nGiunto il re a Furnari, nei pressi di Milazzo, mentre era gi\u00e0 notte gli si accost\u00f2 e ottenne udienza un uomo senescente, in stato d'indigenza, d'aspetto miserabile, coperto di cenci di pelle dell'Etna: era il messinese Vitale del Giudice (\"Vitalis de Judice\"), un tempo amico e sodale di Manfredi, poi ridotto in stato di mendicit\u00e0 dalla coerente fedelt\u00e0 da lui coltivata verso la dinastia sveva. Il vecchio mise in guardia il re dalla volatilit\u00e0 delle alleanze politiche in terra siciliana e, in particolare dall'incostanza di Alaimo, gi\u00e0 traditore di Manfredi e Carlo d'Angi\u00f2, ma reso ancor peggiore da condizionamenti e intrighi che, a dire del canuto mendico, egli subiva da Macalda e dallo scellerato padre di lei, Giacomo Scaletta. Il re non sembr\u00f2 dargli troppo peso e lo conged\u00f2 gentilmente dicendo che il suo desiderio in quella terra era di farsi amici e non di coltivare o fomentare sospetti su eventi passati. Il giorno dopo, comunque, ricordandosi degli ammonimenti di quel vecchio vendicativo, decise di svelenire il clima promulgando un'amnistia per chiunque si fosse macchiato di reati politici.\nIn localit\u00e0 Santa Lucia Macalda chiese ospitalit\u00e0 al re, gi\u00e0 acquartierato nel locale castello, adducendo a motivo la mancanza di alberghi in quel piccolo borgo, essendo lei giunta per ultima. Il re le concesse allora le sue stanze ma, non volendo abboccare, si trasfer\u00ec in un albergo, dove per\u00f2 si vide nuovamente raggiunto dall'insistente Macalda. Ancora una volta il re lasci\u00f2 cadere nel vuoto le avance della donna: chiam\u00f2 il suo maggiordomo e prov\u00f2 ad accomiatarsi per la notte, ma, di fronte all'insolenza di Macalda, che rimaneva incollata alla sedia, pens\u00f2 bene di liberarsi dall'imbarazzo chiamando in stanza i proprietari e i loro familiari, intrattenendosi a lungo con quell'uditorio in vari discorsi e divagazioni, tra cui un'ostentazione della sua provata fedelt\u00e0 coniugale. Il conciliabolo continu\u00f2 fino all'alba, finch\u00e9 il re, dovendo partire in armi, non si conged\u00f2 da tutti i suoi interlocutori, vanificando l'occasione inseguita dalla donna.\nMacalda e Alaimo alla corte del Regno di Sicilia.\nMacalda e Alaimo fecero parte della nuova corte, cos\u00ec intimi del re da essere ammessi a sedere anche alla sua mensa.\nAlaimo, nelle intenzioni del re, ebbe un ruolo di primissimo piano: quando Pietro lasci\u00f2 il Regno per la Francia, dovendo affrontare Carlo I d'Angi\u00f2 in quel celebre duello di Bordeaux che non avr\u00e0 mai luogo, il re aragonese scelse proprio Alaimo, come Giustiziere, e Giovanni da Procida, come cancelliere, per affiancare i due reggenti, la moglie Costanza II e l'infante Giacomo I. Alaimo era cos\u00ec l'unico siciliano in un governo in cui Costanza II aveva il delicato compito di gestire, mediare e ricomporre, le tensioni politiche che attraversavano l'isola, quelle stesse tensioni e aspirazioni di cui Alaimo, gi\u00e0 capitano di Messina ai tempi della \"Communitas Siciliae\", era \u00abil pi\u00f9 autorevole esponente\u00bb. Alle cure di Alaimo, inoltre, il re affid\u00f2 il delicatissimo compito della custodia delle persone e della salvaguardia dell'integrit\u00e0 fisica dei suoi familiari.\nLa rivalit\u00e0 con Costanza II di Sicilia.\nMa la sconfitta inflittale dalla fedelt\u00e0 coniugale ostentata da Pietro d'Aragona, fer\u00ec gravemente il suo orgoglio femminile, inducendo Macalda a comportamenti astiosi, con atti di gelosia ed emulazione nei confronti della corte e segnatamente della regina Costanza II di Sicilia.\nMacalda prese a sfidarla apertamente, atteggiandosi ad altezza reale, e diede mostra di snobbare e sminuire a tal punto da rifiutarsi finanche di chiamarla \"regina\", limitandosi, nella sua alterigia, al riduttivo appellativo \"madre di Giacomo I\".\nMacalda inaugurava cos\u00ec una stagione di folle e dispendiosa rivalit\u00e0 con le altezze reali, che la port\u00f2 a rifiutare la benevolenza della regina, della cui persona evitava accuratamente la frequentazione, se non nelle occasioni in cui vantarsi di una particolare acconciatura o in cui far sfoggio di qualche speciale veste intessuta in porpora imperiale.\nGli episodi di questa rivalit\u00e0 menarono gran scandalo nell'ambiente, mettendo a dura prova la benignit\u00e0 e la proverbiale pazienza della regina.\nRapporti tra Macalda e la regina Costanza.\nSu tale rivalit\u00e0 a senso unico, sono tramandati alcuni aneddoti.\nIn occasione di una malattia, la debilitata Costanza si era recata al duomo di Monreale entrando a Palermo in lettiga, anzich\u00e9 a cavallo com'era suo solito. Macalda non perse l'occasione per emularla: in perfetta salute e senza alcun'altra ragione, sfil\u00f2 per le strade di Palermo in una lussuosa lettiga bardata di panno rosso, riottosamente retta a spalle da alcuni militi del marito e da contadini del suo paese. Lo stesso fece, rientrando a Catania, durante l'ingresso a Nicosia, vessando i riluttanti portatori, fino a costringerli a esporsi a lungo, fermi, alle intemperie.\nRimasta incinta, inizi\u00f2 a lamentare un presunto stato di infermit\u00e0, grazie al quale pretese e ottenne di poter dimorare nel convento dei Frati minori: questa convivenza era necessaria, a suo dire, per garantirle l'agognata tranquillit\u00e0 a distanza dagli strepiti del popolo, ma questa prossimit\u00e0 forzata tra sacro e la sua discussa figura profana, apparve scandalosa ai pi\u00f9.\nPoco dopo il parto, Macalda si rese protagonista di un nuovo affronto alla regina Costanza II: questa, insieme ai suoi figli Giacomo e Federico, si era offerta di tenere a battesimo il neonato, allora di quindici giorni. Macalda finse di indugiare, accampando la futile scusa della fragile costituzione del bambino, non in grado, a suo dire, di sopportare l'acqua del fonte battesimale. Ma tre giorni dopo, senza alcuna valida ragione, lo fece battezzare pubblicamente da persone prese dal popolo, snobbando platealmente l'offerta reale.\nIn altra occasione, narra Bartolomeo di Neocastro, l'Infante Giacomo I, sotto la reggenza di Costanza, si diede a passare in rassegna le contrade dell'isola accompagnato da trenta cavalieri. Macalda, come era suo costume, si intromise subito ad accompagnarlo, ma volle farlo con la consueta tracotanza, atteggiandosi a \u00abgiustiziere quanto il marito\u00bb, scortata da un corteo comparabile per lusso ma immensamente superiore per numero, e di aspetto piuttosto equivoco: lo stuolo a cui si accompagnava, contava infatti ben \u00abtrecentosessanta uomini d'arme, di dubbia fede o sospetti, spigolati apposta da varie terre\u00bb, un nutrito manipolo di scherani, una soldataglia, pi\u00f9 che un corteo di cavalieri.\nFurono anche questi suoi comportamenti a determinare la disgrazia della donna, e a favorire e accelerare quella del suo consorte Alaimo.\nLa caduta in disgrazia di Alaimo e l'arresto di Macalda.\nL'evento che fece precipitare la reputazione di Alaimo fu infine il suo comportamento indulgente nei confronti del principe di Salerno Carlo lo Zoppo, figlio di Carlo I d'Angi\u00f2.\nOrmai caduto in disgrazia, sospettato di congiura, Alaimo incontr\u00f2 la forte ostilit\u00e0 di Giacomo I di Sicilia: bersagliato da accuse debolmente fondate, fu invitato da Giacomo a recarsi in visita dal Re Pietro in Aragona. Part\u00ec per Barcellona il 19 novembre 1284, incontrando la cordiale accoglienza del re, dal quale fu per\u00f2 tenuto sotto una cos\u00ec stretta sorveglianza da potersi considerare quasi prigioniero.\nLa partenza di Alaimo mise in fermento il suo entourage e diede intanto la possibilit\u00e0 ai suoi oppositori di individuarne e perseguirne i presunti complici. Nel 1285 usc\u00ec fuori anche una corrispondenza che egli avrebbe segretamente intrattenuto con il re di Francia, per il tramite dell'avvocato Garcia di Nicosia, quest'ultimo prontamente ucciso dai suoi nipoti nel tentativo disperato, rivelatosi poi inutile, di alleggerire la posizione di Alaimo mettendolo a tacere per sempre.\nAlla partenza di Alaimo seguirono quindi degli arresti che finirono per colpire anche Macalda, imprigionata nel castello di Messina, insieme ai figli, il 19 febbraio 1285 poco dopo la partenza del marito. Sorte ben peggiore era gi\u00e0 toccata poco prima a suo fratello Matteo junior, giustiziato ad Agrigento, il 13 gennaio 1285, per decapitazione a fil di mannaia.\nAlaimo fu trattenuto a lungo in Catalogna, protetto dalla sincera benevolenza di cui poteva ancora godere presso Pietro d'Aragona e, finch\u00e9 quest'ultimo fu in vita, gli fu risparmiato ogni pericolo.\nEsecuzione di Alaimo.\nMorto per\u00f2 il re d'Aragona, Alaimo non sopravvisse all'avversione di Giacomo I di Sicilia, che convinse il fratello primogenito Alfonso III a darglielo in consegna. Cos\u00ec, nell'agosto 1287, il giorno 4, Alaimo veniva affidato a uno solo degli inviati di Giacomo, Bertrando de Cannellis, che ripartiva subito per la Sicilia: senza veder ancora esaudita la propria pretesa di difendersi in un regolare processo, insieme ai suoi nipoti (tra cui Adenolfo da Mineo) fu imbarcato sulla nave che, apparentemente, sembrava volerlo ricondurre in Sicilia. Ma, a sua insaputa, il suo destino era gi\u00e0 segnato prima della partenza: quando il viaggio volgeva al termine, lui e i suoi nipoti furono condotti ignari sul ponte della nave, presso Marettimo, mentre ormai la Sicilia era gi\u00e0 all'orizzonte. Videro cos\u00ec esaudita la loro speranza di rivedere la patria, ma, appena dopo, gli fu letta la condanna a morte pronunciata nei loro confronti da Giacomo, il cui dispositivo fu poi sommariamente eseguito per annegamento di entrambi: avvolti in lenzuoli e zavorrati, furono gettati vivi in mare, secondo il rituale della cosiddetta \"mazzeratura\".\nL'epilogo.\nInsieme alla storia di Macalda e Alaimo, si consumava anche la parabola del Vespro. \nLa precisa coscienza di quella imprevista metamorfosi pu\u00f2 cogliersi nelle amare parole con cui la sconsolata Macalda stigmatizzava dal carcere la piega assunta dagli eventi, rivolgendosi a Ruggero di Lauria, l'ammiraglio, geniale per condotta militare ma noto per l'estrema avidit\u00e0 e per un'efferatezza che appariva inusuale anche per l'epoca, venuto a farle visita in carcere per riavere le carte del feudo di Ficarra il cui possesso egli rivendicava. Apostrofando fieramente l'ammiraglio, Macalda esprimeva cos\u00ec la propria amarezza:\nMacalda, giocatrice di scacchi.\nLa cattivit\u00e0 di Macalda ha permesso di rivelare anche un'altra sua inaspettata qualit\u00e0, quella di scacchista: sappiamo infatti che, durante la reclusione sofferta nel castello Matagrifone di Messina, Macalda si intratteneva nel gioco degli scacchi con l'emiro Margam ibn Sebir, anch'egli costretto in prigionia dopo essere stato catturato, in fuga verso Tunisi, mentre cercava di scampare all'incursione navale portata contro l'isola di Djerba dall'ammiraglio Ruggero di Lauria.\nAnche in quegli incontri, l'altezzosa Macalda non mancava di stupire gli astanti e i suoi carcerieri per lo scalpore generato dalla \u00abvivacit\u00e0 e l'immodestia degli abiti\u00bb da lei sfoggiati.\nMacalda \u00e8 quindi, senza distinzioni di genere, la prima scacchista di cui si abbia evidenza storica in Sicilia: bisogner\u00e0 infatti attendere circa due secoli e mezzo, e l'epoca dell'imperatore del Sacro Romano Impero Carlo V d'Asburgo, per avere da Pietro Carrera le prime tre menzioni storiche di scacchisti siciliani: i palermitani Armini e Branci, e Don Matteo li Genchi di Termine, autore di alcune stanze sulle leggi del gioco di scacchi.\nMorte di Macalda.\nDall'epoca della sua reclusione, dopo le notizie sulla sua orgogliosa allocuzione a Ruggero di Lauria e quelle sui suoi intrattenimenti nel carcere di Matagrifone, di Macalda si perde praticamente ogni traccia nelle cronache coeve, un silenzio che ha autorizzato gli storici a presumerne la morte pochi anni dopo. Esiste tuttavia un documento d'archivio che ce la ricorda ancora in vita il 3 dicembre 1307, quando Macalda Scaletta, a fronte di probabili difficolt\u00e0 finanziarie derivanti dalla seconda vedovanza, sottoscrive un contratto con cui affitta a tale Mastro Pagano Barberio, per una durata di 22 anni, \"servitia et operas\" di una sua serva Anna, di origine greca (\"ancillam de Romania\").\nUn'altra menzione \u00e8 in un atto del 14 ottobre 1308, anch'esso all'Archivio di Stato palermitano, in cui Macalda viene data ancora in vita. Il 14 ottobre 1308 diviene cos\u00ec il \"terminus post quem\" per la morte della donna, che alcuni autori, invece, collocano convenzionalmente al 1305 mentre altri, come Michele Amari, la suppongono avvenuta in carcere poco dopo la cattura.\nMacalda nell'immaginario e nella letteratura.\nLeggenda del \"Pozzo di Gammazita\".\nTravalicando il perimetro della storia, la vicenda di Macalda \u00e8 entrata nell'immaginario popolare: la sua figura popola miti, tradizioni e leggende popolari, come quella catanese del \"pozzo di Gammazita\".\nDecameron.\nUn'eco distante della passione di Macalda per il sovrano aragonese sopravvive nella vicenda di Lisa Puccini, e del suo perduto innamoramento per Re \"Piero di Raona\" nella novella narrata da Pampinea durante la decima giornata del \"Decameron\" di Giovanni Boccaccio.\nEnorme \u00e8, tuttavia, la disparit\u00e0 di accenti che separa la \u00abvelenosa\u00bb cronaca di Bartolomeo di Neocastro dall'episodio boccaccesco, in un contesto circonfuso da aleggianti virt\u00f9 cortesi e cavalleresche che meglio si attagliano alla figura del re Pietro, noto per le virt\u00f9 di \u00abprudenza\u00bb e per l'\u00abanimo cavalleresco\u00bb che contribuirono a lasciare di lui \u00abvasto ricordo nella letteratura del tempo\u00bb.\n\u00c8 anche possibile che, in Neocastro, la versione dell'aneddoto sia frutto di un'elaborazione malevola, per avvalorare o giustificare \"a posteriori\" il ruolo nefasto che Macalda avrebbe avuto nell'indurre Alaimo da Lentini al presunto tradimento: questo potrebbe spiegarne anche il diverso trattamento che Desclot riserva all'innamoramento di Macalda per il sovrano aragonese nella sua \"Cr\u00f2nica\" catalana.\nIl fatto poi che Boccaccio, pur non conoscendo l'opera di Desclot, sia venuto a conoscenza di una storia somigliante, potrebbe indicare che una versione cortese dell'aneddoto sia circolata, forse oralmente, in ambienti disparati, magari trasformandosi attraverso i percorsi tipici della tradizione orale, prima di giungere all'orecchio dell'autore del \"Decameron\".\nFortuna ottocentesca: teatro, musica, letteratura.\nUna discreta fortuna ebbe, nella seconda met\u00e0 dell'Ottocento, la figura di Macalda. A lei \u00e8 dedicata una pi\u00e8ce teatrale tedesca del 1877, una tragedia in cinque atti composta dal poeta Hermann Lingg (Lindau, 1820 - Monaco di Baviera, 1905), che l'anno prima aveva dedicato il dramma storico \"Die Sizilianische Vesper\" ai tumultuosi anni della sommossa del Vespro che fanno da sfondo alla vicenda della donna. La tragedia \"Macalda\" \u00e8 stata poi tradotta in italiano: la prima versione si ebbe a Messina nel 1883, ad opera di Alessandro Bazzani, andata in stampa per la Tipografia Fratelli Messina\nAl 1880 circa risale \"Macalda\", melodramma per pianoforte del musicista veronese Angelo Bottagisio (1842 - ?), autore minore, ma di buon successo, nel panorama dell'Ottocento musicale italiano, a cui si deve anche l'opera \"Alaimo da Lentini\", messa in scena al Teatro Fraschini di Pavia nel 1885.\nUna storia romanzata della vicenda e degli amori di Macalda \u00e8 compresa alle pagine 797-811 di un libro del 1889, \"Le grandi amorose, illustrate da 70 disegni di Gino de' Bini\", opera di Italo Fiorentino, autore la cui vena popolare si inserisce nella copiosa letteratura, di diseguale livello, che nutr\u00ec un vero e proprio genere letterario di quell'epoca letteraria, denominato \"romanzo dei misteri\". Il volume del Fiorentini \u00e8 una raccolta dei ritratti letterari di \"femmes fatales\", dalla vite misteriose e dissolute, famose amanti e concubine di regnanti e di uomini di potere. Il libro fu edito a Roma nel 1889, per i tipi di Edoardo Perino editore."}
{"id": "2957915", "revid": "359266", "url": "https://it.wikipedia.org/wiki?curid=2957915", "title": "Lock-in effect", "text": ""}
{"id": "2957917", "revid": "83531", "url": "https://it.wikipedia.org/wiki?curid=2957917", "title": "Piero Guelfi", "text": "Biografia.\nAscoltando le sue incisioni discografiche, il baritono era dotato di una bella voce di grana baritonale unita a una ottima potenza, non sempre raffinata ma efficace. Studi\u00f2 canto sotto la guida del maestro De Marchi. Il debutto avvenne al Teatro Carlo Felice di Genova nel 1940, nel ruolo di Silvio nei \"Pagliacci\" di Ruggero Leoncavallo.\nHa quindi cantato nei teatri lirici di diverse citt\u00e0 italiane (oltre a Genova, Milano, Roma, Catania e Napoli) e all'estero (Francia, Stati Uniti, Austria e Germania). Si trov\u00f2 impegnato anche in opere raramente rappresentate. Concluse la sua carriera al Teatro Bellini di Catania nella stagione 1971/72, nel ruolo di Giovanni nella \"Francesca da Rimini\" di Riccardo Zandonai."}
{"id": "2957918", "revid": "1305772", "url": "https://it.wikipedia.org/wiki?curid=2957918", "title": "Nemici di Flash", "text": "Questa \u00e8 una lista dei personaggi immaginari della DC Comics che sono o sono stati nemici di Flash.\nNemici della Golden Age.\nI nemici del Flash della Golden Age erano nemici del primo Flash, Jay Garrick, e vivevano su Terra-Due.\nIn ordine cronologico (con numero e data della prima comparsa):\nNemici del Flash della Silver Age.\nI nemici del Flash della Silver Age vivevano tutti su Terra-1, e furono i nemici del secondo Flash, Barry Allen, cos\u00ec come anche nemici del terzo e quarto Flash dopo la morte di Barry. La Silver Age ricorse quando i nemici cominciarono ad utilizzare il soprannome di \"Rouges\", o in italiano, i Nemici. Originariamente, i Nemici erano alcuni dei nemici di Flash che si allearono insieme, ma da allora formarono una vera squadra, e spesso i singoli membri non commettevano crimini da soli. Gli otto Nemici originali sono Capitan Cold, Mirror Master, Heat Wave, il Mago del Tempo, Trickster, il Pifferaio, Top, e Capitan Boomerang. La versione corrente dei Nemici comprende Capitan Cold, Mirror Master, il Mago del Tempo, Heat Wave e il nuovo Trickster.\nIn ordine cronologico (con numero e data della prima comparsa):\nNemici del Flash della Modern Age.\nIn aggiunta ai Nemici della Silver Age, ci furono molti altri criminali, nemici di Flash, creati negli ultimi anni. Il numero speciale \"Flash: Iron Heights\" fu la prima comparsa per molti di loro. Alcuni degli appartenenti alla \"nuova razza\", come li chiamavano i vecchi nemici, si concentrarono in una squadra chiamata i Nuovi Nemici, guidata da Blacksmith. Tentarono di sbarazzarsi degli alleati di Flash, cos\u00ec che avrebbe dovuto combatterli da solo, ma l'eroe riusc\u00ec a sconfiggerli lo stesso. Questi criminali non fanno parte dei nemici correnti, che sono ancora parte dei nemici della Silver Age. In pi\u00f9 vennero introdotte delle nuove versioni di Mirror Master, di Trickster e Capitan Boomerang, che divennero parte dei nemici.\nNemici creati per altri media.\nQuesti sono i nemici di Flash creati per altri media, senza che fossero comparsi in fumetti precedenti o successivi. Quelli che condividono i nomi dei nemici dei fumetti non possiedono nessuna relazione con loro:\nCriminali dai fumetti in altri media.\nAlcuni criminali dei fumetti sono comparsi in altri media oltre alla serie televisiva del 1990."}
{"id": "2957919", "revid": "1369234", "url": "https://it.wikipedia.org/wiki?curid=2957919", "title": "Boniek Garc\u00eda", "text": ""}
{"id": "2957921", "revid": "339392", "url": "https://it.wikipedia.org/wiki?curid=2957921", "title": "Pietro di Aragona", "text": ""}
{"id": "2957922", "revid": "228587", "url": "https://it.wikipedia.org/wiki?curid=2957922", "title": "Pietro di Aragona (disambigua)", "text": ""}
{"id": "2957926", "revid": "228587", "url": "https://it.wikipedia.org/wiki?curid=2957926", "title": "La deposizione di Cristo", "text": ""}
{"id": "2957928", "revid": "93556", "url": "https://it.wikipedia.org/wiki?curid=2957928", "title": "Maria Elisabetta di Sassonia-Meiningen", "text": "Famiglia d'origine.\nSuo padre era il duca Giorgio II di Sassonia-Meiningen, figlio del duca Bernardo II di Sassonia-Meiningen e della principessa Maria Federica d'Assia-Kassel; sua madre era la principessa Carlotta di Prussia, figlia del principe Alberto di Prussia e della principessa Marianna di Orange-Nassau.\nBiografia.\nLa principessa Maria Elisabetta era ancora molto piccola quando sua madre mor\u00ec. Fu cresciuta dalla seconda moglie del padre: Feodora di Hohenlohe-Langenburg.\nMaria Elisabetta ricevette un'educazione accurata e benefici\u00f2 del talento musicale di Theodor Kirchner. Fu una pianista molto dotata e compose delle marce e altri numerosi pezzi musicali, fra i quali la \"Fackeltanz\", in occasione del matrimonio del fratello maggiore Bernardo, una \"romanza per clarinetto, piano e orchestra\" (1892) e una fantasia per orchestra: \"Aus der gro\u00dfen eisernen Zeit\".\nIl Duca di Sassonia-Meiningen, suo padre, era ammiratore e mecenate di Brahms, il quale influenz\u00f2 la \"romanza in fa maggiore\" composta da Maria Elisabetta, mentre la \"sonata per clarinetto, opus 120\" fu ispirata da Richard M\u00fchlfeld.\nOltre a Brahms e M\u00fchlfeld la Principessa era in stretto contatto con altri musicisti famosi, come Richard Strauss, Franz Mannst\u00e4dt, Hans von B\u00fclow, Friz Steinbach e Bernhard M\u00fcller.\nElla riuniva regolarmente degli artisti presso la sua \"Villa Felicitas\" a Berchtesgaden e sostenne finanziariamente delle giovani cantanti.\n\u00c8 sepolta nel cimitero del parco di Meiningen."}
{"id": "2957932", "revid": "287204", "url": "https://it.wikipedia.org/wiki?curid=2957932", "title": "Ri Jun-il", "text": ""}
{"id": "2957934", "revid": "599013", "url": "https://it.wikipedia.org/wiki?curid=2957934", "title": "Martino I", "text": "Per Martino I si pu\u00f2 intendere:"}
{"id": "2957946", "revid": "6923", "url": "https://it.wikipedia.org/wiki?curid=2957946", "title": "Baotian Motorcycle Industrial Co", "text": ""}
{"id": "2957949", "revid": "32216239", "url": "https://it.wikipedia.org/wiki?curid=2957949", "title": "T Magico", "text": ""}
{"id": "2957958", "revid": "661526", "url": "https://it.wikipedia.org/wiki?curid=2957958", "title": "IPorn", "text": "iPorn (2010) \u00e8 il settimo album del gruppo Ska Vallanzaska, pubblicato per Maninalto!/Venus."}
{"id": "2957960", "revid": "98077", "url": "https://it.wikipedia.org/wiki?curid=2957960", "title": "Scarsit\u00e0 delle risorse agricole", "text": ""}
{"id": "2957962", "revid": "305158", "url": "https://it.wikipedia.org/wiki?curid=2957962", "title": "Strada provinciale 565 di Castellamonte", "text": ""}
{"id": "2957963", "revid": "287204", "url": "https://it.wikipedia.org/wiki?curid=2957963", "title": "Gravity Probe B", "text": "La Gravity Probe B (GP-B) \u00e8 una missione effettuata con un satellite lanciato il 20 aprile del 2004. La fase del volo spaziale dur\u00f2 fino al 2005, e si prevede che l'analisi dei dati continui fino al 2010. Il suo obiettivo \u00e8 quello di misurare la curvatura dello spazio-tempo in prossimit\u00e0 della Terra, e di conseguenza il tensore energia impulso (correlato alla distribuzione e al moto della materia nello spazio). Ci\u00f2 fornir\u00e0 una prova della relativit\u00e0 generale, del gravitomagnetismo e modelli correlati.\nI risultati iniziali hanno confermato gli effetti geodetici previsti con una precisione di circa l'1%. Il frame-dragging previsto era simile in grandezza al livello di rumore di corrente (essendo il rumore dominato inizialmente da effetti non modellati). Il lavoro potenzialmente avrebbe dovuto continuare fino al marzo del 2010, onde poter modellare e valutare queste sorgenti di segnali non prestabiliti, permettendo cos\u00ec possibilmente l'estrapolazione del segnale di frame-dragging al livello previsto. Entro l'agosto del 2008 l'incertezza nel segnale di frame-dragging \u00e8 stata ridotta al 15%, e nel dicembre del 2008 il rapporto della NASA indicava che l'effetto geodetico era stato confermato migliore del 0,5%.\nPanoramica.\nIl Gravity Probe B aveva come obiettivo un esperimento con il giroscopio relativistico finanziato dalla NASA. I lavori sono stati diretti dal dipartimento di fisica alla Stanford University con Lockheed Martin come primario subappaltatore. Gli scienziati della missione lo considerano come il secondo esperimento gravitazionale nello spazio, dopo il successo del lancio del Gravity Probe A (GP-A) nel 1976.\nAlcuni risultati preliminari vennero presentati ad un'assemblea speciale durante il meeting dell'American Physical Society (14\u201317 aprile 2007). La NASA inizialmente sollecit\u00f2 una proposta per estendere la fase di analisi dei dati del GP-B fino al dicembre del 2007. La fase di analisi dei dati venne ulteriormente estesa fino al settembre del 2008, e possibilmente al marzo del 2010, quando si attenderanno i risultati scientifici definitivi sull'effetto di frame-dragging. I piani della missione erano quelli di testare le due previsioni della relativit\u00e0 generale non verificate: il frame-dragging e l'effetto geodetico.\nL'esperimento prevedeva di verificare, con estrema precisione, i piccoli cambiamenti nella direzione di rotazione dei quattro giroscopi contenuti in un satellite in orbita intorno alla Terra a 650\u00a0km di altitudine, attraversando direttamente sopra i poli. I giroscopi erano cos\u00ec liberi da perturbazioni in modo tale da fornire un sistema di riferimento spazio-temporale quasi perfetto. Tali strumenti erano preposti per misurare come lo spazio e il tempo siano \"curvati\" dalla presenza della Terra, e come molta della rotazione terrestre \"trascini\" lo spazio-tempo intorno ad essa. Questo \u00e8 il cosiddetto fenomeno del frame-dragging, un esempio di gravitomagnetismo. \u00c8 analogo al magnetismo nell'elettrodinamica classica, causato per\u00f2 da masse in rotazione piuttosto che cariche elettriche rotanti.\nPrecedentemente, soltanto due analisi dei dati del laser-ranging ottenuti da due satelliti LAGEOS, pubblicati nel 1997 e 2004, dichiaravano di avere trovato l'effetto frame-dragging con una precisione rispettivamente di circa il 20% e il 10%, laddove il Gravity Probe B puntava a misurare l'effetto con una precisione dell'1%. Tuttavia, l'analisi successiva mostrava che il livello dell'incertezza totale dei test condotti con i due satelliti LAGEOS \u00e8 stata probabilmente sottovalutata enormemente. Una recente analisi dei dati del Mars Global Surveyor ha sostenuto di avere confermato l'effetto con una precisione dello 0,5%, sebbene l'accuratezza di questa affermazione \u00e8 dibattuta. Anche l'effetto Lense-Thirring del Sole \u00e8 stato recentemente investigato in vista in un prossimo futuro di un eventuale rilevamento da effettuare con i pianeti interni.\nLa sonda ha anche rilevato il cosiddetto effetto geodetico, un effetto molto maggiore dovuto alla 'curvatura' dello spazio-tempo causata dalla massa della Terra. Un asse del giroscopio quando trasportato parallelo intorno alla Terra in una rivoluzione completa finir\u00e0 per non indicare pi\u00f9 la stessa esatta direzione di prima. L'angolo 'mancante' pu\u00f2 essere pensato come la quantit\u00e0 mediante cui il giroscopio 'si china' in base all\"'inclinazione\" della curvatura dello spazio-tempo. Un spiegazione pi\u00f9 precisa per la parte della curvatura dello spazio nella precessione geodetica \u00e8 ottenuta utilizzando un cono quasi piatto per modellare la curvatura dello spazio del campo gravitazionale della Terra. Tale cono \u00e8 fatto asportando un sottile 'fetta di torta' (\"pie-slice\") da un cerchio e incollando i bordi insieme. La precessione geodetica spaziale \u00e8 la misura dell'angolo della 'fetta' mancante. Il Gravity Probe B deve misurare questo effetto con una precisione di una parte per 10.000, la verifica pi\u00f9 rigorosa fatta fino ad oggi sulle previsioni relativistiche generali.\nIl lancio venne pianificato per il 19 aprile del 2004 alla Vandenberg Air Force Base ma venne cancellato nel giro di 5 minuti dal programma della finestra di lancio previsto a causa del mutamento dei venti nell'alta atmosfera. Una caratteristica insolita della missione \u00e8 che essa aveva solo una finestra di lancio di un secondo a causa dell'orbita precisa richiesta dall'esperimento. Il 20 aprile, alle ore 9:57:23 AM PDT (16:57:23 UTC) il veicolo spaziale venne lanciato con successo e posto in orbita alle 11:12:33 AM (18:12:33 UTC) dopo un periodo di crociera sopra il polo sud e una seconda breve accensione. La missione \u00e8 durata 16 mesi.\nOrganizzazione sperimentale.\nL'esperimento del \"Gravity Probe B\" comprendeva quattro giroscopi e un telescopio di riferimento puntato su HR8703 (anche nota come IM Pegasi), una stella binaria nella costellazione di Pegaso. Nell'orbita polare, con le direzioni di rotazione del giroscopio (\"gyro spin\") puntate anche verso la HR8703, il frame-dragging e gli effetti geodetici risultanti ad angoli retti venivano entrambi misurati da ognuno dei giroscopi.\nI giroscopi sono alloggiati in un dewar con elio superfluido, che mantiene una temperatura al di sotto di 2 kelvin (, ). Sono richieste temperature che si avvicinano allo zero assoluto in modo da minimizzare l'interferenza molecolare, e consentire ai componenti di piombo e niobio dei meccanismi del giroscopio di diventare superconduttivi.\nA quel tempo, i giroscopi erano gli oggetti sferici pi\u00f9 precisi mai fatti. Con dimensioni approssimativamente come palle da ping pong, erano perfettamente rotondi con un margine di precisione di circa quaranta atomi (meno di 10\u00a0nm). Se rapportate alle dimensioni della terra, le montagne pi\u00f9 alte sarebbero alte 2,4 m. Esse erano composte di quarzo fuso e rivestite con uno strato estremamente sottile di niobio. La preoccupazione principale era quella di ridurre al minimo ogni influenza sulla loro rotazione, in modo che i giroscopi non tocchino mai il loro vano di contenimento. Essi sono tenuti sospesi tramite campi elettrici, fatti ruotare usando un flusso di gas elio, ed i loro assi di rotazione sono rilevati monitorando il campo magnetico dello strato di niobio superconduttore con SQUID. (Un superconduttore ruotante genera un campo magnetico esattamente allineato con l'asse di rotazione - vedi momento di London.)\nLa IM Pegasi \u00e8 stata scelta come stella guida per diverse ragioni. In primo luogo, era necessaria che fosse abbastanza brillante onde poterla utilizzare per gli avvistamenti. Poi era vicina alle posizioni ideali all'equatore delle coordinate celesti. Altrettanto importante era il suo moto nel cielo, ben compreso, agevolati anche dal fatto che questa stella emette segnali radio relativamente forti. Preparandosi a compiere questa missione, gli astronomi hanno analizzato le misurazioni della posizione in base ai segnali radio provenienti dalla lontanissima quasar tenuta sotto controllo negli ultimi anni onde poter capire il suo moto con la massima precisione necessaria.\nStoria.\nL'idea del progetto per questa missione fu proposta da un professore del MIT, George Pugh, che lavorava al Dipartimento della Difesa statunitense nel 1959 e successivamente discussa da Leonard Schiff (Stanford) nel 1960 su suggerimento di Pugh. Fu proposta alla NASA nel 1961 che sovvenzion\u00f2 il progetto nel 1964. Questa concessione si concluse nel 1977 dopo una lunga fase di ricerca ingegneristica riguardo ai requisiti di base e agli strumenti per il satellite.\nNel 1986 la NASA cambi\u00f2 i progetti per lo shuttle, costringendo la squadra della missione a passare da un progetto di lancio con lo shuttle a uno con il Delta 2, e nel 1995 i test pianificati di un prototipo su un volo shuttle vennero ugualmente annullati.\nIl Gravity Probe B segna nella storia la prima volta in cui una universit\u00e0 \u00e8 riuscita ad ottenere il controllo e lo sviluppo delle operazioni di un satellite spaziale finanziato dalla NASA.\nCronologia della missione.\nQuesta \u00e8 una lista dei maggiori eventi per l'esperimento del GP-B.\nFuturo.\nIl 9 febbraio del 2007, veniva comunicato che erano stati ricevuti un certo numero di segnali imprevisti che necessitavano di essere separati prima che i risultati finali potessero essere pubblicati. In aprile veniva annunciato che gli assi di rotazione dei giroscopi erano influenzati da \"sollecitazione a torsione\" (\"torque\"), in una maniera che variava nel tempo e che richiedeva un'ulteriore analisi s\u00ec da permettere di correggere i risultati invalidati da questa sorgente di errore. Di conseguenza, la data per la pubblicazione finale dei dati era stata rinviata dall'aprile del 2007 al dicembre del 2007, e successivamente al settembre del 2008, e possibilmente al marzo del 2010. Nei dati in merito ai risultati del frame-dragging presentati al \"meeting\" di aprile del 2007 dell\"'American Physical Society\", gli errori casuali sono stati molto pi\u00f9 grandi del valore teorico previsto e sparsi su entrambi i lati positivi e negativi di un risultato nullo, quindi provocando un forte scetticismo sugli eventuali dati utili che avrebbero potuto essere estratti in futuro per verificare questo effetto.\nNel giugno del 2007, venne pubblicato un aggiornamento dettagliato per spiegare la causa del problema, e la soluzione che si stava per adottare. Sebbene venissero previste le correzioni (\"patches\") elettrostatiche causate dal rivestimento non uniforme delle sfere, e gi\u00e0 si fosse pensato di controllarlo prima dell'esperimento, \u00e8 ormai noto che l'ultimo strato del rivestimento delle sfere avesse determinato due met\u00e0 di potenziale leggermente diverso, dando alla sfera un asse elettrostatico. Questo creava il classico momento dipolare (\"dipole torque\") su ogni rotore, di grandezza simile all'effetto di trascinamento previsto. Inoltre, esso dissipava l'energia dal moto del \"percorso del polo\" (\"polhode\") inducendo correnti nell'alloggiamento degli elettrodi, facendo s\u00ec che il moto cambiasse nel tempo. Ci\u00f2 significava che un semplice modello di \"polhode\" di tempo medio fosse insufficiente, e un'orbita dettagliata tramite un modello orbitale sarebbe stata necessaria per rimuovere l'effetto. Dato che era stato previsto che \"tutto sarebbe potuto andare storto\", la parte finale della missione di volo fu la calibratura, dove tra le altre attivit\u00e0, i dati venivano raccolti con l'asse del veicolo spaziale deliberatamente male allineato per 24 ore, per aggravare ogni eventuale problema. Questi dati si dimostravano inestimabili per identificare gli effetti. Con il momento (\"torque\") elettrostatico modellato in funzione del cattivo allineamento assiale, e il moto di \"polhode\" modellato a livello sufficientemente accurato, si sperava di isolare i momenti (\"torques\") relativistici per la risoluzione prevista all'inizio.\nStanford ha accettato di divulgare i dati grezzi per il pubblico ad una data futura imprecisata. \u00c8 probabile che questi dati saranno esaminati da scienziati indipendenti e indipendentemente riferiti al pubblico ben oltre la pubblicazione nel settembre 2008. Poich\u00e9 le interpretazioni future dei dati da parte di scienziati esterni al GP-B possono differire dai risultati ufficiali, potrebbero essere necessari diversi anni per comprendere complessivamente tutti i dati ricevuti dalla sonda.\nRevisione alla NASA.\nUna revisione fatta da un gruppo di 15 esperti commissionati dalla NASA ha sconsigliato l'estensione della fase di analisi dei dati oltre il 2008. Essi avvertono che la riduzione richiesta del livello di disturbo (a causa dei classici momenti e interruzioni nella raccolta di dati dovuti alle eruzioni solari) \"\u00e8 cos\u00ec grande che qualsiasi effetto alla fine rilevato tramite questo esperimento dovr\u00e0 superare un notevole (e, a nostro avviso, pi\u00f9 che giustificato) scetticismo nella comunit\u00e0 scientifica\".\nAnalisi dei dati dopo la NASA.\nIl finanziamento della NASA e la sponsorizzazione del programma si \u00e8 concluso il 30 settembre 2008, ma il GP-B si \u00e8 assicurato un finanziamento alternativo dalla \"citt\u00e0 della scienza e della tecnologia Re Abdulaziz\" (KACST, \"King Abdulaziz City of Science and Technology\") in Arabia Saudita, che consentir\u00e0 al gruppo scientifico di continuare a lavorare almeno fino al dicembre 2009. Il 29 agosto 2008, si \u00e8 tenuto a Stanford il 18\u00ba meeting del Comitato Consultivo per la Scienza (SAC, \"Science Advisory Committee\") esterno del GP-B per riferire dei progressi ottenuti. La seguente relazione del SAC alla NASA dichiara:"}
{"id": "2957964", "revid": "599013", "url": "https://it.wikipedia.org/wiki?curid=2957964", "title": "Angelo Montechiari", "text": "Biografia.\n\"Spanziano\" ha corso il Palio di Siena in otto occasioni, riuscendo a vincere due \"carriere\": il 16 agosto 1903 per l'Oca, ed il 16 agosto 1904 per la Selva.\nDopo l'esordio nel 1898 per la Lupa, \"Spanziano\" fu letteralmente ripescato cinque anni dopo da Emanuello Pannocchieschi d'Elci, Capitano dell'Oca, per correre il Palio su Lella. Al suo ritorno tra i canapi, \"Spanziano\" si trov\u00f2 di fronte una mossa caotica: le cronache riportano la presenza di molta gente sul tufo, nonostante i cavalli gi\u00e0 tra i canapi. Dopo una mossa annullata a causa della caduta di Agostino Papi detto \"Pioviscola\" della Contrada della Civetta, a partire in testa fu proprio \"Spanziano\". Nonostante ci\u00f2, il fantino dell'Oca venne ben presto superato dal ritorno di \"Pallino\" del Bruco. Incredibilmente per\u00f2, al terzo Casato, la cavalla montata da \"Pallino\" cadde, e per \"Spanziano\" fu un gioco da ragazzi arrivare per primo al bandierino.\n\"Spanziano\" biss\u00f2 il suo primo successo gi\u00e0 nell'agosto dell'anno seguente, in occasione del terzo palio dell'anno, dopo quello \"straordinario\" di aprile. La mossa vide la Pantera (con Guido Duchi detto \"Martellino\") partire in testa, seguita da \"Scansino\" per l'Istrice e \"Spanziano\" per la Selva. \"Martellino\" fece corsa di testa fino al terzo Casato, dove fu ostacolato dal ritorno di \"Tabarre\" della Giraffa: i due furono costretti ad allargare la traiettoria verso i palchi, venendo superati all'interno dal ritorno di \"Spanziano\", che cos\u00ec vinse per la seconda volta il Palio di Siena.\nLa carriera di \"Spanziano\" in Piazza del Campo fu breve, cos\u00ec come la sua vita: mor\u00ec infatti nel 1909, a soli trentaquattro anni.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2957966", "revid": "149485", "url": "https://it.wikipedia.org/wiki?curid=2957966", "title": "Campionati europei di triathlon del 2008", "text": "I Campionati europei di triathlon del 2008 si sono tenuti a Lisbona, Portogallo in data 10 maggio 2008\nNella gara maschile ha vinto il francese Fr\u00e9d\u00e9ric Belaubre, mentre in quella femminile la portoghese Vanessa Fernandes.\nSi sono aggiudicati il titolo europeo nella categoria \"junior\" rispettivamente il francese Vincent Luis e la connazionale Emmie Charayron.\nLa gara valida per il titolo di campione d'europa del 2008, nella categoria \"Under 23\", si \u00e8 svolta, invece, a Pulp\u00ed, in Spagna, il 6 settembre 2008. Nella gara maschile ha vinto il portoghese Jo\u00e3o Silva, mentre in quella femminile ha vinto la connazionale Vanessa Fernandes."}
{"id": "2957968", "revid": "767487", "url": "https://it.wikipedia.org/wiki?curid=2957968", "title": "Bosnia ed Erzegovina ai XX Giochi olimpici invernali", "text": "La Bosnia ed Erzegovina ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione di sedici atleti."}
{"id": "2957970", "revid": "114538531", "url": "https://it.wikipedia.org/wiki?curid=2957970", "title": "Ritratto di Celso Lagar", "text": "Ritratto di Celso Lagar \u00e8 un dipinto a olio su tela (35x27 cm) realizzato nel 1915 dal pittore italiano Amedeo Modigliani.\nIl dipinto \u00e8 conservato a Gerusalemme presso il Museo d'Israele.\nL'effigiato era un pittore spagnolo trapiantato a Parigi, che si leg\u00f2 d'amicizia a Modigliani."}
{"id": "2957971", "revid": "114268747", "url": "https://it.wikipedia.org/wiki?curid=2957971", "title": "Ritratto di Blaise Cendrars", "text": "Ritratto di Blaise Cendrars \u00e8 un dipinto a olio su tela (61 x50 cm) realizzato nel 1917 dal pittore italiano Amedeo Modigliani.\nFaceva parte della Collezione Riccardo Gualino: oggi si trova alla Galleria Sabauda di Torino."}
{"id": "2957973", "revid": "114268758", "url": "https://it.wikipedia.org/wiki?curid=2957973", "title": "Ritratto di Cha\u00efm Soutine", "text": "Ritratto di Cha\u00efm Soutine \u00e8 un dipinto a olio su tela (100 x 65 cm) realizzato nel 1916 dal pittore italiano Amedeo Modigliani.\nFa parte di una collezione privata parigina.\n\u00c8 il ritratto del pittore russo Cha\u00efm Soutine. Come in molte opere di Modigliani, si nota la differenza dello stile, raffinato e particolareggiato, del volto e delle mani del soggetto, contrapposto ad un tratto pi\u00f9 semplice dello sfondo e dell'abito."}
{"id": "2957974", "revid": "2120729", "url": "https://it.wikipedia.org/wiki?curid=2957974", "title": "Primera Divisi\u00f3n (Cile)", "text": "La Primera Divisi\u00f3n, nota anche come \"Campeonato Nacional Scotiabank\" per ragioni di sponsorizzazione, \u00e8 la massima divisione del campionato cileno di calcio.\nOrganizzata dall'Asociaci\u00f3n Nacional de F\u00fatbol Profesional, organo della Federazione calcistica del Cile, la Primera Divisi\u00f3n \u00e8 un torneo a 17 squadre che occupa il trentunesimo posto nel ranking dell'IFFHS dei migliori campionati del mondo. Come la maggior parte dei campionati CONMEBOL, consta di due tornei stagionali: Apertura e Clausura.\nLa squadra pi\u00f9 titolata \u00e8 il Colo-Colo con 32 titoli vinti. L'attuale campione in carica \u00e8 l'Colo-Colo che, con la vittoria nel torneo di Transici\u00f3n 2017, ha conquistato il trentaduesimo titolo della sua storia.\nAlbo d'oro e Capocannonieri.\nLegenda"}
{"id": "2957975", "revid": "242756", "url": "https://it.wikipedia.org/wiki?curid=2957975", "title": "Ritratto di Cha\u00efm Soutine vicino ad un tavolo", "text": "Ritratto di Cha\u00efm Soutine vicino ad un tavolo \u00e8 un dipinto a olio su tela (92 x60 cm) realizzato nel 1916 dal pittore italiano Amedeo Modigliani.\n\u00c8 esposto presso l'appartamento numero 16 di Marina di Mancaversa. Ritrae il pittore russo Cha\u00efm Soutine."}
{"id": "2957976", "revid": "32216734", "url": "https://it.wikipedia.org/wiki?curid=2957976", "title": "Globo oculare", "text": ""}
{"id": "2957977", "revid": "114268770", "url": "https://it.wikipedia.org/wiki?curid=2957977", "title": "Ritratto di Diego Rivera", "text": "Ritratto di Diego Rivera \u00e8 un dipinto a olio su tela (100 x81 cm) realizzato nel 1914 dal pittore italiano Amedeo Modigliani.\nFa parte di una collezione privata francese. \u00c8 il ritratto del pittore messicano Diego Rivera.\nNe esiste anche una versione al MASP di San Paolo del Brasile."}
{"id": "2957978", "revid": "1793900", "url": "https://it.wikipedia.org/wiki?curid=2957978", "title": "Ritratto di Burty Frank Haviland", "text": "Ritratto di Burty Frank Haviland \u00e8 un dipinto a olio su tela (73x60 cm) realizzato nel 1914 dal pittore italiano Amedeo Modigliani.\nFa parte della collezione di Gianni Mattioli di Milano."}
{"id": "2957979", "revid": "109208601", "url": "https://it.wikipedia.org/wiki?curid=2957979", "title": "Ritratto di L\u00e9on Bakst", "text": "Ritratto di L\u00e9on Bakst \u00e8 un dipinto a olio su tela (55x33 cm) realizzato nel 1917 dal pittore italiano Amedeo Modigliani.\n\u00c8 conservato nella National Gallery of Art di Washington.\n\u00c8 il ritratto dell'artista L\u00e9on Bakst, qui abbigliato alla giapponese.\nCollegamenti esterni.\nNational Gallery of Art \u2013 Sito ufficiale"}
{"id": "2957980", "revid": "114268813", "url": "https://it.wikipedia.org/wiki?curid=2957980", "title": "Ritratto di L\u00e9opold Zborowski (Modigliani 1918)", "text": "Ritratto di L\u00e9opold Zborowski \u00e8 un dipinto a olio su tela (46x27 cm) realizzato nel 1918 dal pittore italiano Amedeo Modigliani.\nFa parte di una collezione privata parigina.\n\u00c8 un ritratto di L\u00e9opold Zborowski, amico di Modigliani e soggetto di molte opere dell'artista italiano. In questa tela Zborowski appare in un aspetto meno formale che in altri, facendo prevalere il suo ruolo di poeta e letterato, invece che quello di mercante d'arte (come invece si evince dal precedente ritratto del 1916). Modigliani completava un'opera in pochi giorni ma, almeno per le fasi iniziali, aveva bisogno di avere il soggetto davanti, diceva infatti: \"per lavorare ho bisogno di un essere vivo, di vedermelo davanti\". Poi, poteva concluderlo anche in solitudine."}
{"id": "2957982", "revid": "114268809", "url": "https://it.wikipedia.org/wiki?curid=2957982", "title": "Ritratto di L\u00e9opold Zborowski (Modigliani 1916)", "text": "Ritratto di L\u00e9opold Zborowski \u00e8 un dipinto a olio su tela (100x65\u00a0cm) realizzato nel 1916 dal pittore italiano Amedeo Modigliani.\n\u00c8 conservato nel Museo d'arte di San Paolo.\n\u00c8 un ritratto dell'amico L\u00e9opold Zborowski, poeta e mercante d'arte. Modigliani ritrasse pi\u00f9 volte Zborowski mettendone in luce i vari aspetti della persona; nel ritratto del 1918 lo raffigura come poeta, in questo caso ne risalta l'aspetto di \"uomo di mondo\" commerciante curato nell'aspetto e nell'abbigliamento."}
{"id": "2957985", "revid": "121336246", "url": "https://it.wikipedia.org/wiki?curid=2957985", "title": "Ritratto di Mario Varfogli", "text": "Ritratto di Mario Varfogli \u00e8 un dipinto a olio su tela (116 x73 cm) realizzato nel 1919 dal pittore italiano Amedeo Modigliani.\nFa parte della collezione di Franz Meyer a Basilea. "}
{"id": "2957986", "revid": "114268864", "url": "https://it.wikipedia.org/wiki?curid=2957986", "title": "Ritratto di Monsieur Lepoutre", "text": "Ritratto di Monsieur Lepoutre \u00e8 un dipinto a olio su tela (92 x65 cm) realizzato nel 1916 dal pittore italiano Amedeo Modigliani.\nFa parte di una collezione privata parigina.\nConstant Lepoutre era un mercante d'arte e corniciaio parigino. Conobbe l'opera di Modigliani in una mostra nel novembre del 1916 e impietositosi delle condizioni economiche dell'artista e avendone intuito il valore, inizi\u00f2 ad aiutarlo economicamente. Modigliani in cambio gli fece un ritratto chiedendogli di indossare questa giacca giallina e il cappello nero da lavoro."}
{"id": "2957987", "revid": "439868", "url": "https://it.wikipedia.org/wiki?curid=2957987", "title": "Giovan Battista Borghesi", "text": "Biografia.\nEbbe la prima educazione artistica alla scuola pittorica di Biagio Martini. Tra i suoi primi lavori gli affreschi \"La morte di Ettore\" e \"La fuga delle vestali\", realizzati nella casa dello zio Pietro Borghesi. Intorno al 1815 dipinge nel Palazzo Ducale di Colorno un \"Omero che spiega l'Iliade\" (andato poi distrutto) e decorazioni in varie stanze. Nella chiesa di Santa Margherita a Colorno dipinge la \"Madonna col Bambino e i Santi\".\nDopo aver realizzato alcuni dipinti in varie chiese di Parma, tra cui un \"Sant'Antonio Abate\" nella chiesa di Sant'Uldarico, nel 1822 dipinge una grande pala ovale con la Santissima Trinit\u00e0 nell'oratorio della Trinit\u00e0 dei Rossi, che fu molto apprezzata e gli valse un sussidio ducale con il quale part\u00ec per Roma nel 1823. Rest\u00f2 a Roma due anni e dipinse alcune scenografie per il Teatro Argentina. Sulla via del ritorno a Parma si ferm\u00f2 a Perugia e a Firenze, dove esegu\u00ec vari quadri tra cui \"Ritratto della Fornarina\" e \"Ritratto di Galileo\", ispirati ad analoghe opere di Raffaello e Sustermans.\nTornato a Parma, nel 1830 viene nominato professore di pittura all'Accademia di Belle Arti. Esegue restauri degli affreschi del Parmigianino a Fontanellato, poi realizza quelli che sono considerati i suoi capolavori, il ritratto della duchessa Maria Luigia (conservato nella Galleria Nazionale di Parma), la volta e il sipario del nuovo Teatro Regio e la volta della terza sala della Biblioteca Palatina.\nDi salute spesso malferma, venne curato da Giacomo Tommasini. Mor\u00ec a Parma all'et\u00e0 di 56 anni.\nA Parma gli \u00e8 intitolata una via che collega via Garibaldi con via Verdi, nei pressi della stazione ferroviaria."}
{"id": "2957988", "revid": "1793900", "url": "https://it.wikipedia.org/wiki?curid=2957988", "title": "Ritratto di Paul Alexanders", "text": "Ritratto di Paul Alexanders \u00e8 un dipinto a olio su tela (80 x45 cm) realizzato nel 1913 dal pittore italiano Amedeo Modigliani.\n\u00c8 conservato nel museo delle belle arti di Rouen in Francia."}
{"id": "2957989", "revid": "203463", "url": "https://it.wikipedia.org/wiki?curid=2957989", "title": "Giambattista Borghesi", "text": ""}
{"id": "2957990", "revid": "114268869", "url": "https://it.wikipedia.org/wiki?curid=2957990", "title": "Ritratto di Paul Guillaume (Modigliani Milano)", "text": "Ritratto di Paul Guillaume \u00e8 un dipinto a olio su tela (81 x54 cm) realizzato nel 1916 dal pittore italiano Amedeo Modigliani. \u00c8 conservato presso il Museo del Novecento di Milano.\nIl soggetto del dipinto, Paul Guillaume, \u00e8 stato un importante collezionista d'arte di Parigi. Modigliani gli ha dedicato tre ritratti. In questo dipinto, l'artista raffigura Guillaume con un solo occhio, il motivo lo spiega lo stesso Modigliani con queste parole: \"Perch\u00e9 con uno tu guardi il mondo, con l'altro guardi in te stesso\"."}
{"id": "2957991", "revid": "203463", "url": "https://it.wikipedia.org/wiki?curid=2957991", "title": "Giovanni Battista Borghesi", "text": ""}
{"id": "2957997", "revid": "149466", "url": "https://it.wikipedia.org/wiki?curid=2957997", "title": "San Marone (martire)", "text": ""}
{"id": "2957999", "revid": "396099", "url": "https://it.wikipedia.org/wiki?curid=2957999", "title": "Isotopi dell'idrogeno", "text": "In natura esistono tre isotopi dell'idrogeno (H): 1H (prozio), 2H (deuterio) e 3H (trizio), mentre gli altri (da 4H a 7H) hanno un nucleo fortemente instabile che impedisce un'emivita superiore anche solo al millesimo di secondo.\nDescrizione.\nIdrogeno-1 (prozio).\n1H (massa atomica \u00a0u) \u00e8 il pi\u00f9 comune isotopo dell'idrogeno, con un'abbondanza isotopica del 99,985%. Poich\u00e9 il suo nucleo consiste solamente in un singolo protone, gli \u00e8 stato dato il nome formale di \"prozio\". Quindi, l'unico fra gli isotopi stabili a non avere neutroni.\nIdrogeno-2 (deuterio).\n2H (massa atomica \u00a0u), l'altro isotopo stabile dell'idrogeno, \u00e8 conosciuto come \"deuterio\" e contiene all'interno del suo nucleo un protone ed un neutrone. La molecola che invece di due atomi di idrogeno ne ha due di deuterio (D2O) \u00e8 chiamata acqua pesante e compone in piccola parte l'acqua che utilizziamo ogni giorno.\nIl deuterio \u00e8 anche un potenziale carburante per i reattori a fusione nucleare.\nIdrogeno-3 (trizio).\n3H (massa atomica \u00a0u) \u00e8 conosciuto come \"trizio\" e il suo nucleo \u00e8 composto da un protone e due neutroni. \u00c8 un isotopo radioattivo e decade in elio-3 attraverso decadimento \u03b2, con un'emivita di 12,32 anni. Tracce di trizio sono presenti in natura a causa dell'interazione tra i raggi cosmici e i gas atmosferici. \u00c8 stato inoltre rilasciato nell'ambiente durante i test nucleari. Esso viene impiegato per la costruzione di armi termonucleari, come in geochimica isotopica e per la produzione di sorgenti luminose radioluminescenti.\nIl trizio \u00e8 stato inoltre impiegato in medicina nucleare come tracciante negli esami diagnostici, ma oggi il suo utilizzo in questi esami \u00e8 raro.\nIdrogeno-4.\n4H \u00e8 un isotopo dell'idrogeno altamente instabile. Il nucleo contiene un protone e tre neutroni. \u00c8 stato sintetizzato in laboratorio bombardando delle molecole di trizio con nuclei di deuterio ad alta velocit\u00e0. In questo esperimento, i nuclei di trizio hanno catturato i neutroni dei nuclei di deuterio. La presenza di idrogeno-4 \u00e8 stata dedotta individuando i protoni emessi. La massa atomica di questo isotopo \u00e8 di 4.027806 \u00b1 0.000110 uma. Decade tramite emissione di neutroni e ha un'emivita di (1.39 \u00b1 0.10) \u00d7 10\u221222 secondi.\nIdrogeno-5.\n5H \u00e8 un isotopo dell'idrogeno altamente instabile. Il nucleo contiene un protone e quattro neutroni. \u00c8 stato sintetizzato in laboratorio bombardando delle molecole di trizio con nuclei di trizio ad alta velocit\u00e0. In questo esperimento, un nucleo di trizio cattura due neutroni dell'altro, e si viene a formare un nucleo con un protone e quattro neutroni. I protoni rimanenti possono essere individuati, e quindi dedotta l'esistenza dell'idrogeno-5. Questo isotopo decade tramite emissione di neutroni e ha un'emivita di almeno 9.1 \u00d7 10\u221222 secondi. La sua massa atomica \u00e8 di 5.035311 \u00b1 0.000107 uma.\nIdrogeno-6.\n6H ha un protone e 5 neutroni, tende quindi a decadere con emissione di neutroni in due possibili catene di decadimento:\nL'idrogeno-6 ha un'emivita di che non ne permette alcun utilizzo pratico. Ha una massa atomica di .\nIdrogeno-7.\n7H \u00e8 formato da un protone e sei neutroni. \u00c8 stato sintetizzato per la prima volta da un gruppo di ricercatori russi, giapponesi e francesi al laboratorio RIKEN bombardando dell'idrogeno con degli atomi di elio-8.\nTabella degli isotopi.\nMassa atomica standard: 1,00794 u\nCatene di decadimento.\nLa maggior parte degli isotopi pesanti dell'idrogeno decadono direttamente in 3H, il quale a sua volta decade nell'isotopo stabile 3He. Tuttavia \u00e8 stato osservato che occasionalmente 6H decade direttamente nello stabile 2H.\n\\ce{^3_1H} &amp;\\ce{-&gt;[12.32\\ \\ce{y}]} &amp;\\ce"}
{"id": "2958000", "revid": "149466", "url": "https://it.wikipedia.org/wiki?curid=2958000", "title": "Sant'Anatalone", "text": ""}
{"id": "2958001", "revid": "339392", "url": "https://it.wikipedia.org/wiki?curid=2958001", "title": "San Berillo", "text": ""}
{"id": "2958006", "revid": "149466", "url": "https://it.wikipedia.org/wiki?curid=2958006", "title": "San Clateo", "text": ""}
{"id": "2958012", "revid": "149466", "url": "https://it.wikipedia.org/wiki?curid=2958012", "title": "Sant'Edisto", "text": ""}
{"id": "2958013", "revid": "149466", "url": "https://it.wikipedia.org/wiki?curid=2958013", "title": "Santa Felicola", "text": ""}
{"id": "2958018", "revid": "149466", "url": "https://it.wikipedia.org/wiki?curid=2958018", "title": "Santa Giovanna la Mirofora", "text": ""}
{"id": "2958031", "revid": "254401", "url": "https://it.wikipedia.org/wiki?curid=2958031", "title": "San Nazario", "text": ""}
{"id": "2958034", "revid": "1543377", "url": "https://it.wikipedia.org/wiki?curid=2958034", "title": "Sheryl Crow (album)", "text": "Sheryl Crow \u00e8 il secondo album della cantautrice americana Sheryl Crow, pubblicato il 24 settembre del 1996.\nNell'ottobre dello stesso anno raggiunse la sesta posizione nella classifica \"Billboard Top 200\" e il quinto posto nell'inglese \"UK Top 40 Chart\". Con le sue copie vendute, \"Sheryl Crow\" \u00e8 da considerarsi uno degli album pi\u00f9 prolifici dell'artista statunitense dopo Tuesday Night Music Club.\nStoria.\nNonostante le aspre vicissitudini legate allo scioglimento del \"Tuesday Night Music Collective\", nel 1995 Bill Bottrell viene formalmente incaricato di seguire anche la realizzazione del secondo album di Sheryl Crow, il cui lancio \u00e8 previsto per l'autunno 1996. La nuova collaborazione, per\u00f2, avr\u00e0 vita molto breve: dopo la stesura di soli tre brani il travagliato sodalizio fra la cantautrice e il suo pigmalione verr\u00e0 infatti definitivamente interrotto.\nA seguito della brusca rottura, spinta dalla necessit\u00e0 di prendere completamente le redini del suo successo, la Crow fonda una propria etichetta discografica e stabilisce il suo quartier generale a New Orleans. Il suo collaboratore principale diventa a questo punto Jeff Trott, un musicista e cantautore con cui stringe un prolifico sodalizio che dura ancora oggi. Con Trott, Sheryl compone per il nuovo album - nel frattempo intitolato \"Sheryl Crow\" - alcuni titoli destinati ad un grande successo. Fra questi vanno annoverati: \"If It Makes You Happy\", brano grazie al quale l'artista ricever\u00e0 due Grammy Awards; \"Everyday is a Winding Road\" e \"A Change Would Do You Good\". Alle sessioni di registrazione partecipa anche Trina Shoemaker, un ingegnere del suono che far\u00e0 coppia fissa con la cantante per lungo tempo.\nIl Caso Wal-Mart.\nPochi giorni dopo il debutto la scalata verso il successo viene bruscamente interrotta da un'eclatante azione dimostrativa messa in atto dalla grande catena americana di discount \"Wal-Mart\": a causa di un verso, contenuto in uno dei sedici brani della tracklist, il disco viene rimosso dagli scaffali degli oltre 2200 punti vendita al dettaglio della societ\u00e0. Il testo incriminato \u00e8 quello del brano \"Love is a good thing\" contenente, nelle battute iniziali, espliciti riferimenti verso il colosso statunitense circa la vendita di armi da fuoco a minori nei propri negozi.\nSheryl Crow (con il sostegno dei vertici dell'A&amp;M) rifiut\u00f2 espressamente la modifica del testo, requisito unico per la reimmissione dell'album nel circuito di vendita della societ\u00e0: .\nLa censura, in vigore ancora oggi, penalizz\u00f2 circa il 10% della potenziali vendite del disco negli USA. In molte aree rurali infatti, dove Wal-Mart \u00e8 talvolta l'unico rivenditore di prodotti musicali, la vendita del disco venne praticamente preclusa ai residenti.\nEdizioni speciali.\nNel 1997 \u00e8 stata pubblicata una particolare edizione dell'album dal titolo \"Sheryl Crow - Signature Tour Edition\" contenente, oltre al disco originale (con l'aggiunta dei brani \"Sad Sad World\" e \"Hard To Make A Stand - Alternate\"), un \"bonus-cd live\" registrato il 26 novembre 1996 durante un concerto allo Shepherd's Bush Empire di Londra. Ecco la lista tracce:\nClassifiche.\nAlbum - Billboard (Nord America)\nSingoli - Billboard (Nord America)"}
{"id": "2958037", "revid": "767487", "url": "https://it.wikipedia.org/wiki?curid=2958037", "title": "Demo dei Death", "text": "I Death, gruppo death metal statunitense, hanno registrato numerosi demo nel corso della loro carriera. Di seguito \u00e8 stata riportata una lista in ordine cronologico dei loro demo:\nDeath by Metal.\nDeath by Metal \u00e8 il primo demo della band death metal Mantas. Pubblicato per la prima volta nel 1983, dopo l'adozione della nuova denominazione di Death, sar\u00e0 ristampato l'anno successivo.\nReign of Terror.\nReign of Terror \u00e8 il secondo demo della band death metal Death pubblicato nel 1984.\nAlcune versioni del demo prevedevano un'intervista a Chuck Schuldiner al posto della traccia \"Slaughterhouse\", inoltre \u00e8 in circolazione anche una \"fan club version\" che include la canzone \"Instrumental\" (poi rinominata \"Zombie Attack\") dopo \"Summoned to Die\".\nLive at Ruby's Pub.\nLive at Ruby's Pub \u00e8 il primo live della band death metal Death pubblicato nel 1984 sotto forma di demo.\nInfernal Death.\nInfernal Death \u00e8 il terzo demo pubblicato dalla band death metal Death nel 1985.\nRigor Mortis (Death).\nRigor mortis \u00e8 il quarto demo della band death metal Death pubblicato nel 1985.\nBack from the Dead (Death).\nBack from the Dead \u00e8 il quinto demo della band death metal Death pubblicato nel 1985.\nInfernal Live.\nInfernal Live \u00e8 il secondo demo live pubblicato dalla band death metal Death nel 1985.\nMutilation.\nMutilation \u00e8 il sesto e ultimo demo della band death metal Death pubblicato nel 1986, poco prima dell'uscita dell'album d'esordio \"Scream Bloody Gore\"."}
{"id": "2958039", "revid": "339392", "url": "https://it.wikipedia.org/wiki?curid=2958039", "title": "San Nicomede", "text": ""}
{"id": "2958042", "revid": "287204", "url": "https://it.wikipedia.org/wiki?curid=2958042", "title": "Abusione", "text": ""}
{"id": "2958043", "revid": "339392", "url": "https://it.wikipedia.org/wiki?curid=2958043", "title": "Sant'Oronzo", "text": ""}
{"id": "2958046", "revid": "1632387", "url": "https://it.wikipedia.org/wiki?curid=2958046", "title": "Metano", "text": "Il metano \u00e8 un idrocarburo semplice (alcano) formato da un atomo di carbonio e quattro di idrogeno; la sua formula chimica \u00e8 CH4, e si trova in natura sotto forma di gas.\nStoria.\nLa scoperta.\nNell'autunno del 1776 Alessandro Volta studi\u00f2 un fenomeno noto anche in epoche pi\u00f9 lontane, segnalatogli da Carlo Giuseppe Campi: in un'ansa stagnante del fiume Lambro, avvicinando una fiamma alla superficie si accendevano delle fiammelle celesti.\nQuesto fenomeno era gi\u00e0 stato studiato separatamente da Lavoisier, Franklin e Priestley pochi anni prima era stato classificato semplicemente come un'esalazione di aria infiammabile, di origine minerale.\nVolta volle andare pi\u00f9 a fondo della questione. Mentre era ospite ad Angera nella casa dell'amica Teresa Castiglioni (Angera 1750 - Como 1821), Alessandro Volta scopr\u00ec l'aria infiammabile nella palude dell'isolino Partegora, in localit\u00e0 Bruschera (provincia di Varese). Provando a smuovere il fondo con l'aiuto di un bastone vide che risalivano delle bolle di gas e le raccolse in bottiglie. Diede a questo gas il nome di \"aria infiammabile di palude\" e scopr\u00ec che poteva essere incendiato, sia per mezzo di una candela accesa, sia mediante una scarica elettrica; dedusse che il gas si formava nella decomposizione di sostanze animali e vegetali. Pensando immediatamente a un suo utilizzo pratico costru\u00ec dapprima una \"pistola elettroflogopneumatica\" in legno, metallo e vetro, il cui scopo sarebbe stato la trasmissione di un segnale a distanza, e in seguito realizz\u00f2 una \"lucerna ad aria infiammabile\" e perfezion\u00f2 l\"'eudiometro\" per la misura e l'analisi dei gas.\nPer ulteriore conferma della sua tesi, si rec\u00f2 nel 1780 a Pietramala, sull'Appennino toscano, dove vi erano dei celebri fuochi fatui. La corretta composizione del gas fu determinata da William Henry nel 1805.\nEstrazione del metano in Italia.\nNel giugno del 1959 in Italia, presso Lodi, una perforazione dell'Eni, allora presieduta da Enrico Mattei, scopr\u00ec il primo giacimento profondo dell'Europa occidentale.\nSuccessivamente si iniziarono i rilevamenti nel mar Adriatico, ma le prime due perforazioni dettero esito negativo, cos\u00ec l'Eni abbandon\u00f2 l'idea preferendo destinare le risorse a perforazioni nel mar Rosso. In attesa delle autorizzazioni da parte del governo egiziano, l'Eni decise di compiere una terza trivellazione al largo di Ravenna, che diede esito positivo. Nel 1959 entr\u00f2 in funzione la prima piattaforma metanifera.\nAl largo di Crotone attualmente le piattaforme dell'Eni estraggono circa il 15% del consumo nazionale di metano, per uso sia civile sia industriale.\nPropriet\u00e0 chimico-fisiche.\nLa molecola del metano ha forma tetraedrica; l'atomo di carbonio \u00e8 al centro di un tetraedro regolare ai cui vertici si trovano gli atomi di idrogeno. Gli angoli di legame sono di 109,5\u00b0.\nLa molecola di metano presenta una orbitali atomici ibridi \"sp3\", come tutti i carboni delle molecole della classe degli alcani, di cui \u00e8 il membro pi\u00f9 corto; pertanto presenta 4 legami C-H equivalenti.\nA temperatura e pressione ambiente si presenta come gas incolore, inodore e molto infiammabile. Il metano liquido invece si ottiene raffreddando il gas a una temperatura di \u2013162\u00a0\u00b0C, sempre a pressione atmosferica.\nAbbondanza e disponibilit\u00e0 nel mondo.\nNel sottosuolo.\nIl metano \u00e8 il risultato della decomposizione di alcune sostanze organiche in assenza di ossigeno. La maggior parte del metano viene ottenuta per estrazione dai suoi giacimenti sotterranei, dove spesso \u00e8 abbinato ad altri idrocarburi, frutto della decomposizione di sostanze organiche sepolte in profondit\u00e0 in tempi preistorici.\nIl metano \u00e8 presente normalmente nei giacimenti di petrolio (ma esistono anche immensi giacimenti di solo metano). Il metano deriva dalle rocce madri, da cui derivano progressivamente (attraverso il \"cracking\" del \"kerogene\") tutti gli idrocarburi (dai solidi - bitume, ai liquidi - petrolio, fino ai gassosi, come il metano stesso).\nQuando si estrae il petrolio, risale in superficie anche il metano, in media in quantit\u00e0 pari allo stesso petrolio. Se i giacimenti sono lontani dai luoghi di consumo o situati in mare aperto, risulta quasi impossibile usare quel metano, che pertanto viene bruciato all'uscita dei pozzi senza essere utilizzato in alcun modo, oppure viene ripompato nei giacimenti di petrolio, mediante l'uso di compressori centrifughi o alternativi, favorendo ulteriormente l'uscita del greggio grazie alla pressione.\nCirca due terzi del metano estratto non viene utilizzato ma disperso nell'atmosfera perch\u00e9 il costo del trasporto del gas naturale nei gasdotti \u00e8 quattro volte superiore a quello del petrolio, perch\u00e9 la densit\u00e0 del gas \u00e8 molto minore.\nNei fondali oceanici.\nSi stima che esistano grandi quantit\u00e0 di metano in forma di clatrati di metano sui fondali oceanici.\nNell'atmosfera terrestre.\nIl metano \u00e8 un gas serra presente nell'atmosfera terrestre in concentrazioni molto inferiori a quelle della CO2 ma con un potenziale di riscaldamento globale ben 21 volte superiore.\nLe principali fonti di emissione di metano nell'atmosfera sono:\nDal 60% all'80% delle emissioni mondiali \u00e8 di origine umana.\nEsse derivano principalmente da miniere di carbone, discariche, attivit\u00e0 petrolifere, gasdotti e agricoltura.\nLa sua concentrazione in atmosfera \u00e8 aumentata da (parti per miliardo) nel periodo 1000-1750 a nel 2000, con un incremento del 150%. Nel maggio 2019, il valore era salito a 1862.8 ppb.\nIl metano \u00e8 responsabile al 18% dell'incremento dell'effetto serra.\nIl riscaldamento globale, innalzando il rilascio di metano all`interno dei sistemi naturali, pu\u00f2 aumentare anche i livelli di metano atmosferico.\n\u00c8 presente in concentrazione pi\u00f9 elevata nell'emisfero boreale.\nSugli altri pianeti.\nLa presenza di metano \u00e8 stata verificata o ipotizzata in molti luoghi del sistema solare. Nella maggior parte dei casi, si ritiene che abbia origine da processi abiotici. Possibili eccezioni potrebbero essere quelle di Marte e Titano\nReattivit\u00e0.\nEccetto per la combustione, le reazioni del metano sono perlopi\u00f9 condotte a pressioni e/o temperature elevate, comunque quasi sempre in presenza di catalizzatori.\nL'ossidazione del metano con acido solforico e diclorobipirimidilplatino come catalizzatore, converte a 220\u00a0\u00b0C e 34\u00a0atm di pressione circa il 90% del metano in idrogenosolfato di metile; tramite successiva idrolisi si ottiene metanolo e l'acido solforico di partenza, ma il processo non \u00e8 considerato efficiente.\nIl legame covalente puro carbonio-idrogeno nel metano \u00e8 uno dei pi\u00f9 forti tra tutti gli idrocarburi; per questo motivo il metano \u00e8 meno reattivo degli altri idrocarburi, per cui il suo uso come materia prima nell'industria chimica \u00e8 limitato.\nLa ricerca di un catalizzatore che possa facilitare l'attivazione del legame C-H nel metano e negli altri alcani leggeri \u00e8 un'area di ricerca con importanti risvolti industriali.\nPer rimozione di un atomo di idrogeno il metano forma il radicale metile (CH3\u2022) mentre se gli idrogeni rimossi sono due il radicale formatosi prende il nome di metilene (\u2022CH2\u2022).\nCombustione.\nIl metano \u00e8 il principale componente del gas naturale, ed \u00e8 un eccellente combustibile perch\u00e9 possiede un alto potere calorifico. \nBruciando una molecola di metano in presenza di ossigeno si forma una molecola di CO2 (anidride carbonica), due molecole di H2O (acqua) e si libera una quantit\u00e0 di calore:\nIl calore di combustione della reazione \u00e8 negativo (essendo la reazione di combustione una reazione esotermica); considerando come sistema chiuso la stessa reazione di combustione del metano, il calore di reazione \u00e8 pari a -891 kJ/mol.\nDalla combustione di un chilogrammo di metano si ottengono circa .\nDalla combustione di un normal metro cubo (1 Nm3 \u00e8 una quantit\u00e0 di sostanza pari a 44,61 moli) di metano si ottengono circa 39,79 MJ (9.503,86 kcal).\nApplicazioni e usi principali.\nIl metano viene principalmente usato in campo energetico, per l'utilizzo del riscaldamento o per alimentare i fuochi delle cucine, per l'appunto, a gas. Poi viene utilizzato nel settore agricolo, al fine di creare il clima ideale nelle serre. Infine viene utilizzato come carburante per alimentare le automobili e camion (sia nel caso di motorizzazione ad accensione comandata che spontanea), tali mezzi prendono il nome di veicoli a gas naturale.\nIl metano \u00e8 inodore, incolore e insapore, quindi per essere distribuito nelle reti domestiche deve essere \"odorizzato\" mediante un processo di lambimento di un liquido dal caratteristico \"odore di gas\" - spesso si tratta di mercaptani (tioli). Questo procedimento si rende indispensabile in modo da rendere avvertibile la presenza di gas nel caso di fughe e diminuire il rischio di incendi ed esplosioni accidentali."}
{"id": "2958054", "revid": "1494169", "url": "https://it.wikipedia.org/wiki?curid=2958054", "title": "Schwegler", "text": ""}
{"id": "2958056", "revid": "1766026", "url": "https://it.wikipedia.org/wiki?curid=2958056", "title": "I pini di Roma", "text": "I pini di Roma \u00e8 un poema sinfonico composto nel 1924 da Ottorino Respighi. \nStoria.\n\u00c8 uno dei capolavori della cosiddetta \"trilogia romana\" insieme a \"Le fontane di Roma\" e \"Feste romane\". Ciascun movimento descrive l'ubicazione di un gruppo di pini di Roma, nel corso delle ore della giornata.\nLa prima esecuzione avvenne al Teatro Augusteo di Roma il 14 dicembre 1924, sotto la direzione di Bernardino Molinari. Il 14 gennaio 1926 avvenne la prima americana, diretta da Arturo Toscanini, al suo debutto con la New York Philharmonic; Toscanini diresse i \"Pini\" anche nel suo ultimo concerto con quest'orchestra, nel 1945. Lo stesso Respighi, giunto oltre oceano nel dicembre 1925 per una tourn\u00e9e, diresse i \"Pini\" con la Philadelphia Orchestra, due giorni dopo la prima diretta da Toscanini.\nMovimenti.\nIl primo movimento, chiamato \"I pini di Villa Borghese\", descrive dei bambini rumorosi che giocano ai soldati e marciano nella pineta della Villa Borghese. Il secondo movimento, \"Pini presso una catacomba\" \u00e8 una nenia maestosa, che rappresenta una pineta nei pressi di una catacomba nella campagna romana. Gli strumenti dei timbri bassi dell'orchestra, pi\u00f9 il pedale d'organo a 16' e 32', vogliono descrivere la caratteristica sotterranea della catacomba, mentre i tromboni vogliono ricordare il canto dei preti. Il terzo tempo, un notturno, \"I Pini del Gianicolo\", \u00e8 ambientato di notte, presso un tempio del dio Giano dell'antica Roma, sulla collina del Gianicolo. Giano bifronte spalanca porte e portoni, segnando l'inizio di un nuovo anno. Si ode il canto di un usignolo, che Respighi utilizza per descrivere la vita reale ed i suoni degli uccelli, qualcosa di mai fatto fino ad allora. Lo spartito d\u00e0 menzione di una registrazione realizzata su di un fonografo: il \"Brunswick Panatrope\". L'ultima sezione, \"I Pini della Via Appia\", raffigura i pini lungo l'antica consolare romana Via Appia. In un'alba nebbiosa, una legione avanza lungo la via Appia nel fulgore del sole appena sorto. Respighi voleva far sentire la terra tremare sotto i passi del suo esercito e diede all'organo il compito di descrivere, utilizzando, nella tonalit\u00e0 di Si bemolle, i registri all'8', 16' e 32' del pedale. Il pezzo richiede l'impiego della buccina - antiche trombe attualmente rappresentate dal flicorno. Il pezzo si conclude con un trionfo di trombe delle legioni sul Campidoglio.\nStrumentazione.\nLa composizione richiede l'impiego di una grande orchestra:"}
{"id": "2958076", "revid": "307923", "url": "https://it.wikipedia.org/wiki?curid=2958076", "title": "Antiche arie e danze per liuto", "text": "Con Antiche arie e danze per liuto si intendono le tre seguenti suite composte da Ottorino Respighi:"}
{"id": "2958083", "revid": "599013", "url": "https://it.wikipedia.org/wiki?curid=2958083", "title": "Commissione indipendente per la valutazione, la trasparenza e l'integrit\u00e0 delle amministrazioni pubbliche", "text": "La Commissione per la valutazione, la trasparenza e l'integrit\u00e0 delle amministrazioni pubbliche (acronimo CiVIT) era un'Autorit\u00e0 amministrativa indipendente italiana.\nStoria.\nLa Commissione indipendente per la Valutazione, la Trasparenza e l'Integrit\u00e0 delle amministrazioni pubbliche \u00e8 stata istituita con il decreto legislativo 150/2009 varato dal Governo Berlusconi IV in attuazione della legge 15/2009 (cd. riforma Brunetta). La commissione \u00e8 entrata in funzione nel 2010.\nCon la legge 190/2012 (cd. \"legge anticorruzione\") il Governo Monti ha cambiato denominazione alla CiVIT in \"Autorit\u00e0 nazionale anticorruzione e per la valutazione e la trasparenza nelle amministrazioni pubbliche\", potenziandone i poteri.\nDue anni pi\u00f9 tardi il Governo Renzi con il decreto-legge 90/2014, convertito con modificazioni dalla legge 114/2014, ha soppresso l'Autorit\u00e0 facendone confluire strutture e personale nella Autorit\u00e0 nazionale anticorruzione (ANAC) creata con la stessa norma. Il medesimo decreto ha soppresso l'Autorit\u00e0 per la vigilanza sui contratti pubblici di lavori, servizi e forniture, le cui funzioni e personale sono stati trasferiti all'ANAC.\nMembri.\nLe nomine iniziali.\nDopo la sua costituzione, il Ministro per la Pubblica Amministrazione e l'Innovazione Renato Brunetta nomin\u00f2 membri della CiVIT Luciano Hinna, Antonio Martone, Pietro Micheli, Filippo Patroni Griffi e Luisa Torchia. Come Presidente il Ministro design\u00f2 Antonio Martone.\nLe prime dimissioni.\nIl 14 gennaio 2011 Pietro Micheli annunci\u00f2 le sue dimissioni dalla CiVIT definendola \"inutile\". Il 30 giugno 2011 anche Luisa Torchia rassegn\u00f2 le dimissioni. Al loro posto il ministro Brunetta nomin\u00f2 Alessandro Natalini e Romilda Rizzo.\nIl 28 novembre 2011 Filippo Patroni Griffi venne nominato Ministro del neonato Governo Monti e si dimise quindi dalla CiVIT.\nLe dimissioni di Martone e la nomina di Rizzo.\nIl 14 marzo 2012 Antonio Martone si dimise dalla Presidenza della CiVIT in seguito ad un'inchiesta del quotidiano \"la Repubblica\", che lo vede coinvolto in presunti favoritismi a favore di suo figlio Michel Martone. Al suo posto il Ministro per la Pubblica Amministrazione e la Semplificazione Filippo Patroni Griffi nomin\u00f2 Presidente Romilda Rizzo.\nIl 23 giugno 2012 anche Luciano Hinna si dimise dalla CiVIT, che rimase composta quindi solo da Martone, Rizzo e Natalini.\nNel novembre 2012 i tre membri furono confermati nella neonata Autorit\u00e0 nazionale anticorruzione e per la valutazione e la trasparenza nelle amministrazioni pubbliche.\nLe dimissioni in massa e la nomina di Cantone.\nIl 22 aprile 2014 la presidente Romilda Rizzo e i due componenti Antonio Martone e Alessandro Natalini rassegnarono le dimissioni dall'Autorit\u00e0 Anticorruzione, che rimase quindi senza membri. Il Ministro per la Pubblica Amministrazione e la Semplificazione Marianna Madia ringrazi\u00f2 i membri per il lavoro da loro svolto e nomin\u00f2 nuovo presidente dell'Autorit\u00e0 il magistrato Raffaele Cantone. Il ministro non nomin\u00f2 ulteriori membri. Qualche mese pi\u00f9 tardi l'Autorit\u00e0 venne soppressa e trasformata nell'Autorit\u00e0 nazionale anticorruzione (ANAC).\nFunzioni.\nLa sua funzione fondamentale era di garantire in modo indipendente dal governo italiano l'ottimizzazione della produttivit\u00e0 del lavoro pubblico e l'efficienza e trasparenza delle pubbliche amministrazioni italiane.\nLa legge affidava alla Commissione, chiamata ad operare in posizione di indipendenza di giudizio e di valutazione e in piena autonomia, il compito di indirizzare, coordinare e sovrintendere all'esercizio delle funzioni di valutazione, garantendo la trasparenza dei sistemi adottati e la visibilit\u00e0 degli indici di andamento gestionale delle amministrazioni pubbliche. A questo compito \u2013 volto essenzialmente a favorire l'efficienza dell'attivit\u00e0 pubblica e la qualit\u00e0 dei servizi resi ai cittadini anche riconoscendo e premiando effettivamente il merito dei singoli e dei gruppi che operano all'interno delle amministrazioni \u2013 si accompagnava quello di garantire la trasparenza totale delle amministrazioni, cio\u00e8 l'accessibilit\u00e0 dei dati inerenti al loro funzionamento anche con la fornitura in rete di una accorta selezione di quelli veramente utili a consentire alle istituzioni e ai cittadini di operare un partecipato controllo sul modo di gestione della \u201ccosa pubblica\u201d.\nNell'intento del legislatore, la trasparenza dei dati dovrebbe costituire lo strumento per assicurare l'integrit\u00e0 delle pubbliche amministrazioni e prevenire in tal modo il grave fenomeno della corruzione.\nComposizione.\n2014.\nFino al 24 giugno 2014, la CIVIT era composta dal solo Presidente Raffaele Cantone, non essendo nominati gli ulteriori componenti."}
{"id": "2958084", "revid": "767487", "url": "https://it.wikipedia.org/wiki?curid=2958084", "title": "Ana e Malit", "text": "Ana e Malit \u00e8 una frazione del comune di Scutari in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Berdic\u00eb, Daj\u00e7, Gur i Zi, Postrib\u00eb, Pult, Rrethinat, Shal\u00eb, Scutari, Shosh e Velipoj\u00eb a costituire la municipalit\u00e0 di Scutari.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2958085", "revid": "767487", "url": "https://it.wikipedia.org/wiki?curid=2958085", "title": "Ernesto Peyer", "text": "Carriera.\nGioca nel Padova dal 1914 al 1921. Sempre con i biancoscudati nel 1919 intraprende la carriera di allenatore-giocatore e poi solo di allenatore fino al 1927."}
{"id": "2958086", "revid": "110157", "url": "https://it.wikipedia.org/wiki?curid=2958086", "title": "Berdic\u00eb", "text": "Berdic\u00eb \u00e8 una frazione del comune di Scutari in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ana e Malit, Daj\u00e7, Gur i Zi, Postrib\u00eb, Pult, Rrethinat, Shal\u00eb, Scutari, Shosh e Velipoj\u00eb a costituire la municipalit\u00e0 di Scutari.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2958087", "revid": "765341", "url": "https://it.wikipedia.org/wiki?curid=2958087", "title": "Bushat", "text": "Bushat \u00e8 una frazione del comune di Vau i Dej\u00ebs in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Hajmel, Shllak, Temal e Vig Mnel\u00eb a costituire la municipalit\u00e0 di Vau i Dej\u00ebs.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2958089", "revid": "103618803", "url": "https://it.wikipedia.org/wiki?curid=2958089", "title": "Daj\u00e7 (Scutari)", "text": "Daj\u00e7 \u00e8 una frazione del comune di Scutari in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ana e Malit, Berdic\u00eb, Gur i Zi, Postrib\u00eb, Pult, Rrethinat, Shal\u00eb, Scutari, Shosh e Velipoj\u00eb a costituire la municipalit\u00e0 di Scutari.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2958090", "revid": "47767", "url": "https://it.wikipedia.org/wiki?curid=2958090", "title": "Nuova Bretagna", "text": ""}
{"id": "2958094", "revid": "110157", "url": "https://it.wikipedia.org/wiki?curid=2958094", "title": "Gur i Zi", "text": "Gur i Zi \u00e8 una frazione del comune di Scutari in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ana e Malit, Berdic\u00eb, Daj\u00e7, Postrib\u00eb, Pult, Rrethinat, Shal\u00eb, Scutari, Shosh e Velipoj\u00eb a costituire la municipalit\u00e0 di Scutari.\nIl suo nome in Albanese vuol dire Pietra Nera e deriva dall'antico meteorite che si trova ancora nella parte centrale del comune.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2958100", "revid": "92723", "url": "https://it.wikipedia.org/wiki?curid=2958100", "title": "Hajmel", "text": "Hajmel \u00e8 una localit\u00e0 del comune di Vau i Dej\u00ebs in Albania (prefettura di Scutari).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bushat, Shllak, Temal e Vig Mnel\u00eb a costituire la municipalit\u00e0 di Vau i Dej\u00ebs.\nStoria.\nIl nome deriva da Ha - Mel, (in albanese: ha-mangia, Mel-Orzo) inteso come zona dove si mangiava/si coltivava l'Orzo.\nI primi insediamenti particolarmente intensi nella zona di Hajmel si notano a partire dal tardo medioevo. Diversi documenti ne danno testimonianza che ad esempio la trib\u00f9 dei Vokrri \u00e8 presente a Hajmel a partire almeno dal XV secolo, anche se diverse testimonianze dicono che ancora prima era gi\u00e0 una piccola trib\u00f9 che si chiamava Tomaj ancora presente. Inoltre sono stati trovati degli oggetti che mostrano che ancora molto prima nei siti montagnosi c'erano continuamente luoghi di abitazione.\nI primi insediamenti trovano luogo nella valle di Turra della montagna di Hajmel che si chiama Shita. In questo campo era edificata anche la chiesa di San Martino.\nAl culmine della montagna era edificata una fortezza con dimensioni circa 3500\u00a0m2, il Castello di Gytesa. La costruzione del castello rissale al I secolo dopo Cristo. A partire dalla base della montagna, tutta l'area sottostante era coperta dall'acqua. Dopo il ritiro dell'acqua, l'area diventer\u00e0 una pianura enorme che inizia al di sotto del fiume Drin e fino ai confini della citt\u00e0 di Alessio. Questo vasto campo si chiamer\u00e0 Zadrima (dal serbo: Za - oltre, e dal fiume Drin, per indicare che la zona stava oltre il fiume). In questa pianura si edificheranno ulteriormente circa 14 villaggi tra i quali Hajmel che avr\u00e0 luogo nella zona che parte dalla montagna di Shita e si espande in circa 30\u00a0km2 davanti ad essa.\nSecondo la leggenda tra il II e III secolo dopo Cristo, una grave malattia, la pestilenza, port\u00f2 lo sterminio di quasi tutta la popolazione, dove la maggior parte morirono e una parte andarono in vari luoghi. Dopo questo periodo, Hajmel viene nuovamente popolato da famiglie che scendono da altre zone montagnose.\nLe tracce del cristianesimo sono molto evidenti in questa parte dell'Albania. Non solo si parla di battaglie importanti contro l'Impero Ottomano che voleva imporre la sua religione, ma gli abitanti di questa zona riuscirono eventualmente anche a proibire la residenza a qualsiasi famiglia musulmana. Le loro vittorie per confermare i loro diritti hanno fatto in modo che la popolazione di queste zona rimanga sempre al 100% cattolica.\nLe cerimonie di Natale e di Pasqua fino al XVII secolo si celebravano alla cima del S. Ejlli (Sant'Angelo, in cima alla montagna Shita)\nNel cimitero attuale fu costruita la chiesa di San Paolo. Prima del 1600, questa chiesa si chiamava Chiesa in Rrushkull poi viene battezzato con il nome della chiesa di San Paolo, fino ad arrivare ai giorni d'oggi dove \u00e8 stata costruita un'altra chiesa nel centro di Hajmel che \u00e8 dedicata ai Santi Pietro e Paolo.\nInoltre si trovano numerose trace della storia antica che rendono immortali le lotte contro gli Ottomani per salvare i diritti riguardo alla fede tradizionale albanese e alle loro usanze. Nel territorio del Comune di Hajmel gli abitanti cantavano e recitavano diverse poesie, sopravvissute anche a i nostri tempi, fatte da autori incerti a causa della mancanza dei mezzi di stampa.\nPer quanto riguarda l'aspetto del territorio, diversi specialisti internazionali del settore hanno affermato che la zona di Hajmel rappresenta buone possibilit\u00e0 di avviare la sua storia verso una realt\u00e0 urbana.\nHajmel come Unit\u00e0 Amministrativa.\nHajmel \u00e8 una Unit\u00e0 Amministrativa del Comune di Vau Dejes con i seguenti frazioni:"}
{"id": "2958103", "revid": "205250", "url": "https://it.wikipedia.org/wiki?curid=2958103", "title": "Silvio Barbieri", "text": "Biografia.\nImprenditore nel campo dei liquori assieme a suo fratello Luigi fonda a Padova l'industria \"F.lli Barbieri\" dove nel 1919 crea l'aperitivo Aperol. Nella stagione 1928-1929 diviene il Presidente dell'Associazione Calcio Padova arrivando ottavo nel girone A della Divisione Nazionale conquistando cos\u00ec l'ultimo posto utile per qualificarsi al primo campionato di Serie A."}
{"id": "2958104", "revid": "1842072", "url": "https://it.wikipedia.org/wiki?curid=2958104", "title": "Ere del Vietnam", "text": "Elenco delle ere regali del Vietnam."}
{"id": "2958105", "revid": "92723", "url": "https://it.wikipedia.org/wiki?curid=2958105", "title": "Esarcato patriarcale di Damasco", "text": "Lesarcato patriarcale di Damasco \u00e8 una sede della Chiesa armeno-cattolica immediatamente soggetta al patriarcato di Cilicia degli Armeni. Nel 2018 contava 4.500 battezzati. \u00c8 retto dall'esarca Joseph Arnaouti, I.C.P.B.\nTerritorio.\nL'esarcato patriarcale estende la sua giurisdizione sui fedeli di rito armeno-cattolico della citt\u00e0 e dei dintorni di Damasco in Siria, dove si trova l'unica parrocchia, dedicata a Santa Maria Regina dell'Universo.\nStoria.\nUna comunit\u00e0 armeno-cattolica \u00e8 presente a Damasco dal 1763.\nL'esarcato fu eretto il 6 novembre 1984.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato patriarcale nel 2018 contava 4.500 battezzati."}
{"id": "2958116", "revid": "767487", "url": "https://it.wikipedia.org/wiki?curid=2958116", "title": "WTA German Open 1989", "text": "Il WTA German Open 1989 \u00e8 stato un torneo di tennis giocato sulla terra rossa.\n\u00c8 stata la 18\u00aa edizione del German Open, che fa parte della categoria Tier I nell'ambito del WTA Tour 1989.\nSi \u00e8 giocato al Rot-Weiss Tennis Club di Berlino in Germania dal 15 al 21 maggio 1989.\nCampionesse.\nSingolare.\n Steffi Graf ha battuto in finale Gabriela Sabatini 6\u20133, 6\u20131\nDoppio.\n Elizabeth Smylie / Janine Tremelling hanno battuto in finale Lise Gregory / Gretchen Magers 5\u20137, 6\u20133, 6\u20132"}
{"id": "2958119", "revid": "287204", "url": "https://it.wikipedia.org/wiki?curid=2958119", "title": "WTA German Open 1989 - Singolare", "text": "Il singolare del WTA German Open 1989 \u00e8 stato un torneo di tennis facente parte del WTA Tour 1989.\nSteffi Graf era la detentrice del titolo e ha battuto in finale 6\u20133, 6\u20131 Gabriela Sabatini.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2958122", "revid": "838137", "url": "https://it.wikipedia.org/wiki?curid=2958122", "title": "WTA German Open 1989 - Doppio", "text": "Il doppio del WTA German Open 1989 \u00e8 stato un torneo di tennis facente parte del WTA Tour 1989.\nIsabelle Demongeot e Nathalie Tauziat erano le detentrici del titolo, ma hanno perso nei quarti di finale Lise Gregory e Gretchen Magers.\nElizabeth Smylie e Janine Tremelling hanno battuto in finale 5\u20137, 6\u20133, 6\u20132 Lise Gregory e Gretchen Magers.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2958124", "revid": "203434", "url": "https://it.wikipedia.org/wiki?curid=2958124", "title": "Linguaggio ad oggetti", "text": ""}
{"id": "2958125", "revid": "339392", "url": "https://it.wikipedia.org/wiki?curid=2958125", "title": "Ordine di Medjidi\u00e9", "text": ""}
{"id": "2958127", "revid": "767487", "url": "https://it.wikipedia.org/wiki?curid=2958127", "title": "Virginia Slims of Washington 1989", "text": "Il Virginia Slims of Washington 1989 \u00e8 stato un torneo di tennis giocato sul sintetico indoor. \u00c8 stata la 18\u00aa edizione del torneo, che fa parte della categoria Tier II nell'ambito del WTA Tour 1989. Si \u00e8 giocato al Patriot Center di Fairfax negli USA dal 13 al 19 febbraio 1989.\nCampionesse.\nSingolare.\n Steffi Graf ha battuto in finale Zina Garrison 6\u20131, 7\u20135\nDoppio.\n Betsy Nagelsen / Pam Shriver hanno battuto in finale Larisa Neiland / Nata\u0161a Zvereva 6\u20132, 6\u20133"}
{"id": "2958128", "revid": "729019", "url": "https://it.wikipedia.org/wiki?curid=2958128", "title": "Euroflash", "text": "Euroflash \u00e8 stata una casa editrice di figurine di La Spezia nonch\u00e9 la storica antagonista della pi\u00f9 famosa Panini di Modena. La casa editrice fu fondata da Giovanni Carozzo.\nStoria.\nLe prime pubblicazioni delle Edizioni Flash (La Spezia) risalgono al 1978 con 2 albi di figurine per il mercato tedesco: l'ape Maia e Heidi.\nIn Italia vennero realizzati gli album di figurine di \"Dolly Dolly\" e \"Pierrot\" e nel 1979 debuttano gli album di \"Capitan Harlock\" e del \"Calcio\" (serie A, B, C1 e calciatori internazionali).\nNel 1986 un nuovo riassetto editoriale della capogruppo Edizioni Astra porta la nascita dell'Euroflash Srl, sempre a La Spezia localit\u00e0 Ceparana.\nL'editrice si specializza in fumetti pur continuando la produzione di album di figurine di famose serie di cartoni animati giapponesi, come UFO Robot Goldrake o Tartarughe Ninja.\nNel 1994 la percentuale detenuta dall'Euroflash nel mercato italiano delle figurine dei calciatori era del 7%.\nA gennaio del 1994 a seguito del fallimento del gruppo editoriale Fratelli Melita Editori che deteneva la maggioranza di Euroflash, quest'ultima viene messa in amministrazione controllata.\nNel 1996 Diamond Publishing Spa rileva lo stabilimento dell'Euroflash Srl."}
{"id": "2958136", "revid": "110157", "url": "https://it.wikipedia.org/wiki?curid=2958136", "title": "Virginia Slims of Washington", "text": "Il Virginia Slims of Washington \u00e8 stato un torneo femminile di tennis giocato dal 1972 al 1991. Si \u00e8 disputato a Washington, D.C. negli USA su campi in sintetico indoor dal 1972 al 1975 e ancora dal 1978 al 1990. Dal 1976 al 1977 si \u00e8 giocato sul cemento indoor e nell'ultimo anno sul cemento all'aperto.\nIl torneo ha assunto diversi nomi del corso della sua storia: il pi\u00f9 famoso \u00e8 stato \"Virginia Slims of Washington\", poi \"Colgate Championships of Washington\" e \"Avon Championships of Washington\".\nNel 1980 e nel 1981 il torneo ha assunto il nome di \"Colgate Series Championships\", evento a cui accedevano le migliori giocatrici che avevano accumulato pi\u00f9 punti nella seconda parte della stagione: da aprile a novembre."}
{"id": "2958143", "revid": "1442080", "url": "https://it.wikipedia.org/wiki?curid=2958143", "title": "Virginia Slims of Washington 1989 - Singolare", "text": "Il singolare del Virginia Slims of Washington 1989 \u00e8 stato un torneo di tennis facente parte del WTA Tour 1989.\nMartina Navr\u00e1tilov\u00e1 era la detentrice del titolo, ma quest'anno non ha partecipato.\nSteffi Graf hanno battuto in finale 6\u20131, 7\u20135 Zina Garrison."}
{"id": "2958145", "revid": "1123126", "url": "https://it.wikipedia.org/wiki?curid=2958145", "title": "Esarcato patriarcale di Gerusalemme e Amman", "text": "Lesarcato patriarcale di Gerusalemme e Amman \u00e8 una sede della Chiesa armeno-cattolica immediatamente soggetta al patriarcato di Cilicia degli Armeni. Nel 2018 contava 500 battezzati. \u00c8 retto dall'esarca Ners\u00e8s (Joseph) Zabbara.\nTerritorio.\nL'esarcato patriarcale estende la sua giurisdizione sui fedeli cattolici di rito armeno di Israele, Giordania e Palestina; le due parrocchie dell'esarcato si trovano l'una a Gerusalemme e l'altra ad Amman.\nLa chiesa principale dell'esercato si trova a Gerusalemme sulla Via Dolorosa fra la III e la IV stazione della Via Crucis; \u00e8 dedicata a Santa Maria dello Spasimo e fu edificata nell'Ottocento grazie ad un firmano rilasciato dal governo ottomano il 18 settembre 1887. La parrocchia di Amman \u00e8 dedicata a Nostra Signora Assunta.\nStoria.\nL'esarcato patriarcale di Gerusalemme fu eretto il 1\u00ba ottobre 1991.\nNel 1998 perse il rango di esarcato patriarcale e divenne un territorio dipendente dal Patriarca armeno-cattolico.\nNel 2001 l'esarcato patriarcale \u00e8 stato ripristinato con il nome attuale.\nCronotassi degli esarchi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato patriarcale nel 2018 contava 500 battezzati."}
{"id": "2958150", "revid": "838137", "url": "https://it.wikipedia.org/wiki?curid=2958150", "title": "Virginia Slims of Washington 1989 - Doppio", "text": "Il doppio del Virginia Slims of Washington 1989 \u00e8 stato un torneo di tennis facente parte del WTA Tour 1989.\nMartina Navr\u00e1tilov\u00e1 e Pam Shriver erano le detentrici del titolo, ma solo la Shriver ha partecipato in coppia con Betsy Nagelsen.\nLa Nagelsen e la Shriver hanno battuto in finale 6\u20132, 6\u20133 Larisa Neiland e Nata\u0161a Zvereva."}
{"id": "2958153", "revid": "123390086", "url": "https://it.wikipedia.org/wiki?curid=2958153", "title": "Feste romane (Respighi)", "text": "Feste Romane \u00e8 un poema sinfonico, del 1928, di Ottorino Respighi e descrive momenti dell'antica Roma ambientati fin dal tempo imperiale. Viene considerato una parte della \"trilogia romana\", assieme a \"I pini di Roma\" e \"Le fontane di Roma\", poemi sinfonici incentrati sulla citt\u00e0 di Roma. Questo lavoro \u00e8 il pi\u00f9 lungo e tecnicamente il pi\u00f9 esigente, ed \u00e8 per questo anche il meno conosciuto della trilogia, quindi \u00e8 meno spesso programmato dalle orchestre rispetto agli altri due.\nL'opera.\nIl poema sinfonico, come gi\u00e0 i primi due della trilogia, si struttura in quattro movimenti:\nIl primo movimento, che rievoca gli spettacoli cruenti nella Roma imperiale, presenta inizialmente il tema di uno spettacolo in un'arena in cui un gladiatore combatte fino alla morte, simboleggiato dallo squillo di una fanfara di buccine. Archi e fiati successivamente suggeriscono il canto piano dei martiri cristiani mandati a morire nell'arena del Circo Massimo. Il movimento si conclude con violenti accordi orchestrali, completo di pedale d'organo, a rappresentare il soccombere dei martiri, massacrati da belve feroci. \nIl seguente movimento rappresenta il Giubileo, la festa del cattolicesimo che raduna credenti di tutto il mondo ogni venticinque anni. L'avvicinamento dei pellegrini a Roma \u00e8 catturato dalla visione mozzafiato del panorama da Monte Mario e con il sottofondo delle campane. \nIl terzo movimento rappresenta la festa dell'Ottobrata nelle campagne presso Roma. L'assolo di corno francese celebra il raccolto e le battute di caccia mentre in sottofondo un suono di campane delinea serenate d'amore. \nIl movimento finale \u00e8 la celebrazione della Befana in Piazza Navona. Un suono nuovo e diverso di trombe crea un clamore di canzoni romane e danze, tra cui si muove un festaiolo ubriaco raffigurato da un trombone tenore solista.\nLe esecuzioni di Toscanini.\nArturo Toscanini e la New York Philharmonic-Symphony Orchestra eseguirono la prima alla Carnegie Hall nel 1929. Toscanini registr\u00f2 poi l'opera con la Philadelphia Orchestra nell'Accademia di Musica del 1942 per la RCA Victor. Egli registr\u00f2 di nuovo con la NBC Symphony Orchestra alla Carnegie Hall nel 1949, sempre per la RCA. Entrambe le registrazioni sono state distribuite su LP e CD. L'esecuzione del 1949 sfrutt\u00f2 ogni limite delle apparecchiature di registrazione del tempo: Toscanini aveva infatti lungamente insistito con gli ingegneri del suono, al fine di catturare tutte le dinamiche della musica, soprattutto in \"Circenses\" e nella \"Befana\".\nStrumentazione.\n\"Feste Romane\" \u00e8 scritto per una grande orchestra sinfonica composta da:"}
{"id": "2958161", "revid": "399", "url": "https://it.wikipedia.org/wiki?curid=2958161", "title": "S\u00f8ren Kierkegaard", "text": "Biografia.\nNato da Michael Pedersen (1756-1838) e dalla sua seconda moglie Ane S\u00f8rensdatter Lund (1768-1834), Kierkegaard visse la quasi totalit\u00e0 della sua esistenza a Copenaghen, dove nacque e mor\u00ec. La sua filosofia prese corpo da un doppio rifiuto, ossia il rifiuto della filosofia hegeliana (\"dove Hegel finisce, l\u00ec press'a poco comincia il Cristianesimo; l'errore \u00e8 semplicemente che Hegel pensa di avere a questo punto liquidato il Cristianesimo: anzi di essere andato molto pi\u00f9 in l\u00e0!\") e l'allontanamento dal vuoto formalismo della Chiesa danese.\nFu l'ultimo di sette fratelli, cinque dei quali morirono prima che lui avesse compiuto i venti anni.\nEducazione.\nDagli anziani genitori, soprattutto dal padre, ricevette una rigida educazione pietista, improntata sul rigore. La tragedia dei fratelli (in particolare dell'omonimo S\u00f8ren, morto a 12 anni di emorragia cerebrale a seguito di un incidente mentre giocava nel cortile della scuola) e l'educazione ricevuta fecero di Kierkegaard un uomo malinconico e riflessivo:\nEgli si sent\u00ec presto votato all'introspezione, nonch\u00e9 ai sensi di colpa. \"Attraverso i \"casi della vita\" il suo carattere e il suo pensiero sono stati certamente condizionati, ma non determinati\".\nIl carattere inquieto.\nEducato dal padre anziano \u2013 che gli inculc\u00f2 l'ossessione del peccato \u2013 in un'atmosfera di severa religiosit\u00e0 con l'aiuto dei confessori di famiglia J. E. G. Bull (fino al 1820) e Jacob Peter Mynster (fino alla fine del 1828), Kierkegaard arriv\u00f2 addirittura a pensarsi soggetto di una maledizione divina, per un'imprecisata \"grave colpa\" commessa in passato da suo padre.\nInfatti, la morte prematura della moglie e di cinque dei suoi sette figli aveva convinto il padre di Kierkegaard che egli aveva attirato su di s\u00e9 una maledizione divina. Maledizione la cui natura \u00e8 stata solo supposta e mai definita anche dagli stessi studiosi: forse, la colpa del padre era stata quella di aver maledetto Dio a undici anni per la sua iniziale povert\u00e0 di pastorello, mentre pascolava su una collina dello Jutland; o forse tale colpa fu l'aver sedotto e sposato (con un matrimonio riparatore), pochi mesi dopo la morte della prima moglie, la domestica Anne Sorensdatter Lund, la quale poi sar\u00e0 la madre di Kierkegaard. Michael riteneva di aver sub\u00ecto quindi la maledizione di veder appunto morire tutti i suoi figli ad eccezione di S\u00f8ren e Peter (futuro vescovo luterano), che gli sopravvissero. Per molti studiosi fu questo il motivo per cui S\u00f8ren non spos\u00f2 Regine Olsen: per non far ricadere quella maledizione anche sui propri figli. Secondo il biografo Joakim Garff, che si bas\u00f2 su alcuni scritti di Kierkegaard, la colpa di Michael consisteva nell'aver forse contratto la sifilide in giovent\u00f9 e averla trasmessa alle mogli e ai figli, causandone la morte prematura e i problemi di salute.\nNonostante la rigida educazione, Kierkegaard svilupp\u00f2 un preminente senso dell'ironia. Basti pensare alla definizione di \"frizzi e ghiribizzi politici\" del \"romanzetto \u00e0 clef\" di Henrik Hertz o a come ironizza sulla \"teoria sulle potenze\" in una lettera spedita da Berlino al fratello Peter dopo l'ennesima lezione ascoltata da Friedrich Schelling all'Universit\u00e0 di Berlino: \"Caro Pietro! Schelling chiacchiera in un modo del tutto insopportabile. Se vuoi avere un'idea, vorrei pregare te, per tuo proprio supplizio, anche se liberamente assunto, di sottoporti al seguente esperimento. Immaginati il filosofare a spizzico del pastore Rothe, la sua completa incompetenza nel campo della scienza, pensa poi all'instancabilit\u00e0 del fu pastore Hornyld nel far sfoggio di erudizione, immaginati tutto questo ben vivo nella tua povera testa, e va' poi all'officina di una galera o nella sentina dei forzati, e potrai avere un'idea della filosofia schellinghiana e della temperatura a cui tocca sentirla. Ora, per inasprire ancora di pi\u00f9 il suo metodo, ha avuto l'idea di voler leggere pi\u00f9 a lungo del solito, a me invece \u00e8 venuta l'idea di piantarlo una volta per sempre. Si tratta di sapere quale delle due idee \u00e8 la migliore. A Berlino io non ho pi\u00f9 niente da fare... Io son troppo vecchio per stare a sentire lezioni, ma Schelling \u00e8 troppo vecchio per tenerle. Tutta la sua teoria sulle potenze rivela la pi\u00f9 grande impotenza... Credo che mi sarei completamente rimbecillito, se avessi continuato ad ascoltare Schelling. Tuo fratello, S. K.\".\nE al suo amico fraterno Emil Boesen: \"Schelling chiacchiera senz'alcun ritegno, sia in senso estensivo come intensivo\". Nel 1821 entr\u00f2 alla scuola Borgerdyd, gi\u00e0 frequentata da suo fratello Peter, ottimo studente, e dove gli insegnanti quindi si aspettavano molto da lui, poi nel 1831 venne ammesso alla facolt\u00e0 di teologia di Copenhagen, con la prospettiva, poi non realizzata, di diventare pastore luterano ed operare in una chiesa di campagna. Qualche volta l'estate raggiungeva Gilleleje, al nord, il suo \"posto preferito\", dove gli piaceva rimanere muto, fermo davanti al mare e ascoltare i gabbiani.\nNel 1837 scrisse una commedia intitolata \"La battaglia tra la vecchia e la nuova saponetta\", parodia contro ortodossia e razionalismo. Poi la morte di Poul Martin M\u00f8ller, suo insegnante di filosofia, gli lasci\u00f2 un'impressione forte e decise di adottarne la vocazione a svolgere i problemi filosofici in drammaturgie letterarie, pur sapendo che \"la coscienza della mia immortalit\u00e0 appare solamente e interamente a me stesso\". Nel settembre dello stesso anno and\u00f2 a vivere per proprio conto (al n. 7 di L\u00f8vstr\u00e6de). Torner\u00e0 ad abitare nella casa paterna al n. 2 di Nytorv pi\u00f9 volte, dopo la morte di lui. L'amico Emil Boesen dir\u00e0 che leggeva molto e che considerava s\u00e9 stesso poco pi\u00f9 che semplicemente un ascoltatore.\nRelazione con Regine Olsen.\nNel 1840, si fidanz\u00f2 con la diciottenne Regine Olsen (nata nel 1822, anche lei ultima di sette figli), ma, dopo circa un anno, ruppe il fidanzamento. Forse Kierkegaard non voleva ingannare la ragazza, avendo il timore ossessivo che la maledizione divina potesse gravare anche sulla famiglia che avrebbe formato insieme a lei, o forse pensava che la seriet\u00e0 della fede cristiana gli impedisse di \"sistemarsi\" nei panni di un tranquillo uomo sposato. Regine si disse pronta a tutto pur di sposarlo, ma Kierkegaard fece il possibile per apparirle disgustoso (ad esempio fingendosi dedito all'alcol e inventando di avere un'amante a Berlino), in modo che cadesse su di lui la colpa della rottura del fidanzamento, che peraltro gli procur\u00f2 rimpianto per tutta la vita. Pare che i due si siano incontrati per l'ultima volta il 17 marzo del 1855, pochi mesi prima della morte del filosofo. Regine doveva seguire il marito alla volta delle Indie occidentali, per fare ritorno chiss\u00e0 quando. A ridosso della partenza si appost\u00f2 nel centro cittadino, nella speranza di scorgere il suo vecchio fidanzato. Non appena lo vide, gli sussurr\u00f2 con un filo di voce: \"Dio ti benedica - Possa andarti tutto bene!\". Kierkegaard rimase quasi impietrito e riusc\u00ec a sollevare un po' il cappello in segno di saluto. Non si sarebbero rivisti mai pi\u00f9.\nUna vita solitaria.\nKierkegaard condusse un'esistenza appartata dove la meditazione e lo studio occupavano gran parte del suo tempo. Alcuni hanno dedotto che avesse un temperamento scontroso e poco socievole. La giornalista femminista svedese Federica Bremer fu una di questi: \"Il dott. Kierkegaard era malaticcio, irritabile e capace di montare su tutte le furie se il sole non mandava i raggi come diceva lui!\" I fatti comunque dimostrano il contrario. Ad esempio, Il re Cristiano VIII di Danimarca amava la sua compagnia e si dilettava nel sentirlo parlare.\nKierkegaard, inoltre, si intratteneva quotidianamente con la gente comune che incontrava nelle strade di Copenhagen. Frequentava inoltre alcuni salotti di amici (dove conobbe anche la stessa fidanzata Regine) che lo avevano in grande considerazione. I colleghi studenti del circolo studentesco erano inoltre un'ulteriore e costante frequentazione del filosofo danese e a tal proposito, ricordiamo che fu da questi nominato presidente della loro lega. Kierkegaard viaggi\u00f2 pochissimo fuori dalla sua Danimarca. Comp\u00ec solamente alcuni viaggi a Berlino, uno dei quali per presenziare alle lezioni della \"nuova filosofia\" di Schelling.\nDapprima entusiasta, Kierkegaard si rese conto che quella \"nuova filosofia\" era fine a s\u00e9 stessa, interruppe quindi la frequenza delle lezioni e se ne torn\u00f2 a Copenaghen. Gli appunti puntuali trascritti di quelle lezioni, diventarono un'ampia pubblicazione sul pensiero di Schelling. I critici giudicano tali scritti l'unica opera importante per conoscere il pensiero di Schelling in quel determinato periodo, non essendo pervenuto nessun altro materiale su quelle lezioni. Gli unici fatti rilevanti della sua vita furono gli attacchi che gli vennero mossi dal giornale satirico \"Il corsaro\", e la polemica contro l'opportunismo e il conformismo religioso che egli condusse, nell'ultimo anno della sua vita, in una serie di articoli pubblicati nel periodico \"Il momento\".\nSu \"Il corsaro\", Kierkegaard apparve pi\u00f9 volte ritratto in maligne caricature in cui veniva preso in giro. Il filosofo ne rimase amareggiato. Quanto alla polemica che egli condusse contro il conformismo religioso, Kierkegaard accusava la Chiesa danese, e in particolare il vescovo luterano Jacob Peter Mynster e il suo successore Hans Lassen Martensen, di essere mondani e di aver tradito gli insegnamenti originari di Ges\u00f9 Cristo.\nMalattia e morte.\nFragile di salute, la cui debolezza egli attribuiva a una caduta da un albero da bambino, nell'ottobre del 1855, dopo essere caduto per strada, Kierkegaard fu ricoverato al Friedriks Hospital di Copenhagen, dove visse i suoi ultimi quarantuno giorni. Gli fu diagnosticata una grave lesione spinale e un'emorragia cerebrale. Kierkegaard mor\u00ec in ospedale un mese dopo il ricovero, l'11 novembre, forse per le conseguenze dell'incidente, all'et\u00e0 di 42 anni; in punto di morte rifiut\u00f2 la benedizione officiata da un pastore luterano.\nDa una recente ricerca prodotta sulle carte provenienti dall'ospedale in cui fu ricoverato il filosofo, \u00e8 stata avanzata l'idea che Kierkegaard soffrisse gi\u00e0 precedentemente di paralisi spinale progressiva; tra le possibili cause le pi\u00f9 accreditate dagli studiosi sono: la sindrome di Guillain-Barr\u00e9 (nella forma di paralisi acuta ascendente di Laundry) contratta dopo un'infezione, la malattia di Pott (tubercolosi ossea vertebrale), la porfiria acuta intermittente con manifestazioni fisiche e psichiatriche o, secondo il biografo Joakim Garff, la sifilide congenita trasmessa dai genitori (tabe dorsale con \"paralisi progressiva dell'insano\" causata da sifilide terziaria). Ipotesi minoritarie propongono che soffrisse di paralisi sopranucleare progressiva, atrofia muscolare spinale di , epilessia del lobo temporale, sclerosi multipla. Alcune di queste malattie possono anche avere origini familiari e genetiche, ma non si sa se la morte prematura dei fratelli (ad esempio la caduta mortale del fratello omonimo, coincidenza curiosa nella biografia dei due fratelli, potrebbe essere un sintomo di epilessia famigliare) potesse essere stata da queste causata.\nKierkegaard fu sepolto nella tomba di famiglia al cimitero Assistens di N\u00f8rrebro, nella citt\u00e0 di Copenhagen, accanto ai genitori e ai fratelli.\nIl pensiero di Kierkegaard.\nKierkegaard contesta Hegel, sostenendo che l'esistenza \u00e8 sempre del singolo, e non pu\u00f2 essere ricondotta ad alcuna unit\u00e0 sistemica sovraindividuale. Rimprovera agli intellettuali la scarsa coerenza tra parola e azione, mentre ammira Cristo, Socrate e Pascal per la coerenza del loro pensiero e delle loro vite; giustifica Feuerbach \"che \u00e8 accusato di attaccare il Cristianesimo mentre invece attacca i falsi cristiani\"; critica ferocemente \"la onesta ipocrisia\" di Schopenhauer, \"il fallimento sul cristianesimo\" di Schleiermacher, le \"chiacchiere\" di Schelling, \"l'ambiguit\u00e0 della filosofia\" di Spinoza e \"gli attacchi sottomano fatti al cristianesimo\" da Lessing.\nRidicolizza e ironizza sulla categoria dei teologi del suo tempo azzardando anche una previsione sulla fine che faranno: \"Avremo una folla di uomini che far\u00e0 delle scienze naturali la sua religione. Le scienze naturali mostrano ora che tutto un complesso di concetti che si trovano nella Sacra Scrittura, riguardanti i fenomeni naturali, sono insostenibili: ergo, la Sacra Scrittura non \u00e8 la parola di Dio; ergo, non \u00e8 la Rivelazione. Qui la scienza teologica viene a trovarsi in imbarazzo. Perch\u00e9 le scienze naturali hanno forse ragione in ci\u00f2 che dicono: ma la scienza teologica desidera tanto anch'essa essere scienza, ma allora anche qui perder\u00e0 la partita. Se la cosa non fosse cos\u00ec seria, sarebbe molto comico pensare la penosa situazione della scienza teologica: per\u00f2 se lo merita perch\u00e9 \u00e8 la nemesi della sua fregola di volersi spacciare per scienza\".\n\"Una cultura mondana render\u00e0 i teologi pavidi, cos\u00ec ch'essi non osino altro che di darsi l'apparenza di avere anche una patina di scienza ecc. - avranno paura a questo riguardo di stare a tu per tu con l'uomo nero, del tutto come accadde l'altra volta con il \"sistema\" [...] Ci\u00f2 di cui ci sarebbe bisogno [...] coraggio personale, per osare di temere Dio pi\u00f9 degli uomini\". Secondo Kierkegaard la dimensione esistenziale dell'uomo \u00e8 segnata dall'angoscia, dalla disperazione e dal fallimento o scacco esistenziale.\nLa disperazione nasce da un rapporto serio dell'uomo con s\u00e9 stesso, mentre l'angoscia nasce da un rapporto serio dell'uomo con il mondo, e consiste nel senso di inadeguatezza che nasce dall'impossibilit\u00e0 dell'uomo di essere autosufficiente senza Dio. Kierkegaard pone perci\u00f2 un primo elemento, quello dell'individualit\u00e0, che caratterizza tutte le forme di esistenzialismo, e un secondo, quello del rapporto con Dio, che \u00e8 tipico di tutte le forme religiose di esistenzialismo.\nL'esistenza e il Singolo.\n\u00ab\"Io stupido hegeliano!\"\u00bb. Con questa breve affermazione, tratta dalle carte del \"Diario\", Kierkegaard si rimprovera l'iniziale adesione alla filosofia hegeliana. Il pensiero di Kierkegaard si porr\u00e0 poi in netto contrasto con quello di Hegel.\nIl filosofo tedesco, infatti, riconduceva ogni tipo di fenomeno, ideale e reale nell'ambito della dialettica interna e storica dello Spirito Assoluto, nella sua infinita autorealizzazione. Kierkegaard si oppose a questa concezione.\nIl perno della sua opposizione \u00e8 il concetto di esistenza. La speculazione di Hegel non considera affatto l'esistenza, bens\u00ec l'essenza delle cose, nel particolare la loro essenza razionale.\nL'esistenza \u00e8, per Hegel, un accessorio dell'essenza mentre per Kierkegaard l'esistenza (dal latino \"ex-sistere\", 'stare fuori') significa stare fuori dal concetto, dall'essenza universale. L'esistenza non pu\u00f2 essere posta in atto insieme all'essenza dal pensiero, bens\u00ec deve essere un dato indipendente dall'attivit\u00e0 speculativa. Occuparsi delle essenze vuol dire occuparsi dell'universale, ma Kierkegaard, una volta appurato che essenza ed esistenza differiscono, sposta la sua attenzione dall'universale astratto (riguardante soltanto le entit\u00e0 logiche) all'individuale: il Singolo, l'individuo concreto. Kierkegaard capovolge completamente il significato che Hegel attribuiva al termine \"concreto\". Concreta non \u00e8 pi\u00f9 la totalit\u00e0, ma l'individuo. L'astrattezza sar\u00e0 attributo dell'universalit\u00e0.\nL'esistenza, quindi, spetta proprio all'individuo. Come gi\u00e0 sosteneva Aristotele, essa non compete alle essenze universali (per esempio al concetto di \"umanit\u00e0\") perch\u00e9 sono soltanto delle entit\u00e0 logiche pensate ma non esistenti. L'esistenza per Aristotele compete solo all'individuo nella sua specifica concretezza, cio\u00e8 a Pietro, Paolo ecc., sostanze prime che indicano le specie ultime. Il singolo uomo esistente si distingue dai generi (per Aristotele, \"sostanze seconde\") a cui appartiene perch\u00e9, pur godendo degli attributi generali della sua specie (per l'uomo, l'umanit\u00e0), possiede anche aspetti particolari e irripetibili che lo caratterizzano individualmente, e che non si possono dedurre logicamente dalla sua essenza universale.\nQuesto discorso vale tanto per l'individuo umano quanto per il singolo animale o vegetale. Tuttavia, Kierkegaard sottolinea due differenze che sussistono fra l'esistenza di un uomo e quella di qualsiasi altro essere vivente:\nLa libert\u00e0 di scelta per\u00f2 \u00e8 anche responsabilit\u00e0 individuale di fronte al bene e al male. E, da questo punto di vista, la possibilit\u00e0 genera nell'uomo il caratteristico sentimento dell'angoscia. Kierkegaard, dunque, stabilisce il primato della parte sul tutto, dell'io empirico, che era considerato da Hegel una tappa particolare, e in s\u00e9 incompiuta, nel procedere dell'Assoluto, e contrappone alle tesi hegeliane la concezione dell'uomo propria del Cristianesimo. Nella religione cristiana si assegna un valore infinito proprio al \"piccolo io\" con il proposito di renderlo beato in eterno. Kierkegaard rimprovera a Hegel di aver dimenticato di essere un uomo singolo.\nIronizza poi sul professore hegeliano che si affanna a spiegare tutta la realt\u00e0, riducendola a un sistema logico, ma non si ricorda neppure come si chiama perch\u00e9 ha dimenticato di esser un individuo. Il filosofo danese non comprende nemmeno il perch\u00e9 gli hegeliani introducano la contraddizione nel loro sistema per poi superarla in una superiore unit\u00e0 sintetica che racchiude tutte le parti e le armonizza. La contraddizione non \u00e8 quindi assolutamente reale ma \u00e8 astratta cio\u00e8 una separazione arbitraria di ci\u00f2 che tanto \u00e8 unito. Sarebbe stato sufficiente negare fin dall'inizio l'opposizione affermando che la realt\u00e0 \u00e8 stabile e indivisa. L'esistenza non ha nulla a che vedere con l'universale, quindi l'opposizione c'\u00e8 solo sul piano astratto del pensiero non nella realt\u00e0, il movimento di superamento delle opposizioni quindi \u00e8 fittizio e non ha riscontro nella realt\u00e0 - anche se per gli hegeliani l'opposizione che conduce alla sintesi \u00e8 insita nella struttura della realt\u00e0.\nPossibilit\u00e0, angoscia e disperazione.\nSecondo il filosofo di Copenaghen porsi dal punto di vista dell'Assoluto \u00e8 impossibile poich\u00e9 l'uomo, in quanto singolo non pu\u00f2 uscire dalla sua soggettivit\u00e0. Che l'uomo reale sia un singolo non impedisce, secondo Kierkegaard, che la soggettivit\u00e0 possa assumere un valore assoluto. Nella sua tesi di laurea \"Sul concetto di ironia in riferimento costante a Socrate\" (1841) egli mostra come il \"saper di non sapere\" permetta a una soggettivit\u00e0 finita, negando ogni determinazione specifica, di aprirsi verso una soggettivit\u00e0 infinita, cio\u00e8 un principio indeterminato dell'esistenza, di cui (pur non conoscendolo) bisogna ammettere la possibilit\u00e0. Negando la necessit\u00e0 si apre per\u00f2 l'orizzonte infinito della possibilit\u00e0.\nSe Hegel si era posto dal punto di vista dell'Assoluto per comprendere la necessit\u00e0 dell'essere, Kierkegaard rinunciando a universalit\u00e0 e oggettivit\u00e0 non va oltre la sfera della possibilit\u00e0. Le diverse determinazioni che pu\u00f2 prendere la vita umana non sono altro che possibilit\u00e0 che l'uomo si trova di fronte e tra le quali deve scegliere. Questa totale apertura verso il possibile, la condizione di incertezza e travaglio di fronte alla scelta tra le possibilit\u00e0, d\u00e0 vita all'angoscia. Essa \u00e8 quella \"vertigine\" connaturata all'uomo che deriva dalla libert\u00e0, dalla possibilit\u00e0 assoluta.\nSubentra l'angoscia quando si scopre che tutto \u00e8 possibile. Ma quando tutto \u00e8 possibile \u00e8 come se nulla fosse possibile. C'\u00e8 sempre la possibilit\u00e0 dell'errore, del nulla, la possibilit\u00e0 di agire con esiti imponderabili. L'angoscia, a differenza della paura, che si riferisce sempre a qualcosa di determinato e cessa quando cessa il pericolo, non si riferisce a nulla di preciso e accompagna costantemente l'esistenza dell'uomo. Kierkegaard vive e scrive sotto il segno di questa incertezza: di fronte ad ogni alternativa, Kierkegaard si \u00e8 sentito paralizzato per le infinite possibilit\u00e0 che gli si prospettavano. A suo giudizio, l'angoscia non \u00e8 un sentimento che possa essere o non essere presente nell'uomo: l'angoscia \u00e8 essenzialmente connessa all'esistenza umana, in quanto quest'ultima \u00e8 divenire verso l'ignoto. L'angoscia \u00e8 dunque letta come fondamento stesso della condizione umana, primigenio e ineliminabile.\nLa scoperta della possibilit\u00e0, e quindi dell'angoscia, \u00e8 stata risvegliata per la prima volta in Adamo dal divieto di Dio. Prima di ricevere da Dio il divieto di mangiare dell'albero del bene e del male, Adamo era innocente: non aveva, cio\u00e8, la coscienza delle possibilit\u00e0 che gli si aprivano davanti. Quando riceve da Dio il divieto, acquista la coscienza di \"poter\" sapere la differenza fra il bene e il male. Diventa consapevole della possibilit\u00e0 della libert\u00e0. E l'esperienza di questa possibilit\u00e0 \u00e8 l'angoscia. L'angoscia \u00e8 a fondamento del peccato originale: l'angoscia, il sentimento delle possibilit\u00e0 che gli si aprono davanti, mettono Adamo nella possibilit\u00e0 di peccare, di infrangere il decreto divino.\nSe l'angoscia subentra nel rapporto tra l'io e il mondo esterno dalla consapevolezza che tutto pu\u00f2 essere e quindi dall'ignoranza di ci\u00f2 che accadr\u00e0, la disperazione invece subentra nel rapporto tra l'io con s\u00e9 stesso. La disperazione \u00e8 dovuta al fatto che la possibilit\u00e0 dell'io, che scelga o meno di volere s\u00e9 stesso ossia se decida o meno di accettarsi per ci\u00f2 che \u00e8, conduce sempre ad un fallimento:\nNe consegue, in entrambi i casi il fallimento e quindi la conseguente disperazione, definita da Kierkegaard \u00abmalattia mortale\u00bb nell'omonima opera del 1849. Mortale non perch\u00e9 conduce alla morte, ma perch\u00e9 essa fa sperimentare all'uomo la sua incapacit\u00e0 di vivere, la sua non vita, la sua morte spirituale. La disperazione \u00e8 il sentimento che accompagna la persuasione di una sconfitta inevitabile e irreparabile.\nIl paradosso della fede.\nL'unico esito positivo che angoscia e disperazione possono avere \u00e8 la fede. L'impossibilit\u00e0 dell'io, che porta alla disperazione, e la possibilit\u00e0 del nulla, che porta all'angoscia, hanno come unica soluzione l'aggrapparsi dell'uomo all'unica possibilit\u00e0 infinitamente positiva, cio\u00e8 Dio. Cos\u00ec l'uomo pur rimanendo fedele al proprio compito di essere s\u00e9 stesso riconosce la sua insufficienza ma non la vive come un peso ma come l'effetto di dipendenza da Dio. Il credente viene rassicurato dal fatto che il possibile non \u00e8 compito suo ma \u00e8 nelle mani di Dio.\nIl passaggio alla fede non \u00e8 un progresso graduale, ma un salto senza mediazioni nell'irrazionale - poich\u00e9 la fede esula dalle spiegazioni razionali - che l'uomo nella sua esistenza decide di compiere abbandonandosi cos\u00ec in un rapporto in cui \u00e8 solo con Dio. Accedendo alla fede il credente decide di abbandonare ogni comprensione razionale accettando anche l'incomprensibile cio\u00e8 l'\"assurdo\". Questo \u00e8 il \"paradosso della fede\", la quale \u00e8 vera proprio perch\u00e9 supera la comprensibilit\u00e0 umana. Quindi nemmeno la fede pu\u00f2 assicurare certezza e riposo, poich\u00e9 contraddice la razionalit\u00e0 sul piano dell'incomprensibile e quindi genera l'assurdit\u00e0. Per la ragione, infatti, \u00e8 qualcosa di paradossale e scandaloso la fede in un Uomo che \u00e8 insieme Dio, in un individuo storico che \u00e8 insieme metastorico.\nImpensabile, razionalmente, \u00e8 anche l'intimo rapporto fra Dio e l'uomo. Infatti Dio \u00e8 trascendenza, \u00abinfinita differenza qualitativa\u00bb, e ci\u00f2 implica una distanza incolmabile fra Lui e l'uomo, distanza che sembra escludere qualsiasi familiarit\u00e0.\nL'irruzione dell'uomo, essere finito e temporale, nell'elemento dell'eternit\u00e0 e dell'infinito \u00e8 la fede, mentre l'irruzione dell'eternit\u00e0 nel tempo \u00e8 l'\"attimo\" in cui Dio si rivela all'uomo, in cui l'infinito si manifesta al finito. Nel pensiero di Kierkegaard, che rappresenta la rivincita della religione contro la filosofia, della fede contro la ragione, sembra di riascoltare l'affermazione del teologo africano Tertulliano del II-III secolo d.C., al quale \u00e8 attribuita la frase \"credo quia absurdum\" est (\"Credo perch\u00e9 \u00e8 assurdo\"), in realt\u00e0 \"credo quia ineptum est\" (\"De carne Christi\", 5,4). Secondo questo paradosso, scaturito da un fideismo antintellettualistico, i dogmi della religione vanno difesi con convinzione tanto maggiore, quanto minore \u00e8 la loro compatibilit\u00e0 con la ragione umana.\nPoich\u00e9 la fede \u00e8 irrazionale, Kierkegaard critica la concezione hegeliana o quella propria anche della chiesa luterana moderna, che cercano di conciliare ragione e fede. Secondo Kierkegaard, la teologia scientifica pretende infatti di spiegare l'inesplicabile. Inoltre, Kierkegaard critic\u00f2 la chiesa danese che insisteva sull'osservanza delle regole esteriori. A suo giudizio, la vera religione \u00e8 quella fondata sul rapporto diretto e interiore fra uomo e Dio.\nLa paradossalit\u00e0 della fede, la rinuncia all'uso dell'analisi razionale, qualificano la filosofia di Kierkegaard come irrazionalista, e ad essa guarderanno con interesse diverse tendenze del pensiero del Novecento, come, per esempio, l'Esistenzialismo.\nQuesto movimento filosofico si affermer\u00e0 in Europa, e precisamente prima in Francia e in Germania e poi anche negli altri paesi, nel periodo compreso fra le due guerre mondiali e negli anni immediatamente successivi al secondo dopoguerra, e si fonder\u00e0 sull'analisi dell'esistenza umana (appunto gi\u00e0 affrontata da Kierkegaard). L'opposizione principale tra l'idealismo e l'esistenzialismo \u00e8 che mentre il primo pone l'essenza prima dell'esistenza, il secondo pone l'esistenza per prima, e l'essenza dopo. Nascer\u00e0 un vero e proprio scontro che vedr\u00e0 in Italia, per esempio, vincitori due idealisti molto diversi: Giovanni Gentile e Benedetto Croce. Dunque, al termine della sua analisi, Kierkegaard \u00e8 arrivato alla conclusione che le caratteristiche fondamentali dell'esistenza umana sono tre: l'angoscia, che domina il rapporto fra l'uomo e il mondo; la disperazione, che domina il rapporto dell'uomo con s\u00e9 stesso, e il paradosso, che domina il rapporto dell'uomo con Dio.\nLe tre modalit\u00e0 esistenziali.\nIl padre di Kierkegaard fu un lettore di Christian Wolff, il maestro di Kant che introdusse la distinzione fra le tre metafisiche speciali, e Kierkegaard stesso rest\u00f2 influenzato sia da Wolff che da Kant, forse sino a riprendere la struttura e il contenuto tripartiti del loro pensiero filosofico per formulare le proprie \"tre modalit\u00e0 esistenziali\".\nSecondo Kierkegaard si pu\u00f2 esistere in tre diversi modi che si escludono fra loro. Come gi\u00e0 nel testo del 1845 \"Stadi sul cammino della vita\", le possibili tappe sono per\u00f2 meglio definite come \u00absfere di vita\u00bb chiuse, autonome e reciprocamente impermeabili, immobili polarit\u00e0 intellettuali ed emotive la cui dialettica non \u00e8 temporale e progressiva come quella di Hegel, ma statica e spaziale, fatta di situazioni che non evolvono: si pu\u00f2 vivere tutta l'esistenza in una sola dimensione, si pu\u00f2 progredire ma anche regredire. Nell'opera \"Aut-Aut\" del 1843, egli presenta l'alternativa fra le prime due sfere, quella estetica e quella etica. Nell'opera \"Timore e tremore\", sempre del 1843, emerge la terza sfera, quella religiosa. Il filosofo non si riconoscer\u00e0 nelle prime due, ma si giudicher\u00e0 pure inetto alla terza per via d'una sua \"teologia sperimentale\" che gli si dimostrer\u00e0 fallimentare.\nSecondo Kierkegaard, il passaggio da una forma di vita all'altra non avviene per necessit\u00e0 dialettica come in Hegel. Per Hegel, dialetticamente e necessariamente, cio\u00e8 in modo inevitabile, l'uomo si costituisce prima come essere etico nello Stato; poi, sempre per necessit\u00e0 dialettica, si costituisce come essere estetico, religioso, e infine filosofico. Invece, secondo Kierkegaard, questo passaggio avviene per libera scelta. Inoltre, per Hegel la dialettica fa s\u00ec che nel terzo momento i primi due siano conservati (anche se superati). Invece, per Kierkegaard, attivit\u00e0 estetica, etica e religiosa si presentano al singolo come possibilit\u00e0 tra le quali egli deve scegliere, cosicch\u00e9, scegliendo l'una, \u00e8 costretto a rifiutare le altre. Fra di esse c'\u00e8 un abisso e un salto. La dialettica di Kierkegaard fra le forme alternative di vita \u00e8 \"qualitativa\" e non \"quantitativa\" come quella di Hegel: non ammette sintesi, cio\u00e8 conciliazione e armonia fra gli opposti, ma solo passaggio brusco da un opposto all'altro, e i due opposti si escludono a vicenda senza conciliarsi. Per esempio, tra la vita religiosa e le altre forme di esistenza non c'\u00e8 mediazione: non \u00e8 possibile essere cristiani \"fino a un certo punto\". O lo si \u00e8 interamente o non lo si \u00e8. La dialettica quantitativa hegeliana si pu\u00f2 riassumere nella formula \"et-et\", mentre la dialettica qualitativa kierkegaardiana nella formula \"aut-aut\", che sta a indicare la scelta esclusiva di uno degli opposti.\nLa vita estetica.\nLo stadio estetico \u00e8 quello in cui l'uomo manifesta indifferenza nei confronti dei princ\u00ecpi e dei valori morali. L'esteta non crede nelle leggi etiche tradizionali. Ritiene invece fondamentali e primari i valori della bellezza e del piacere e a essi subordina tutti gli altri valori (anche e soprattutto quelli morali). L'esteta \u00e8 teso solo al soddisfacimento di sempre nuovi desideri e considera il mondo come uno spettacolo da godere. Si lascia vivere momento per momento. Si abbandona al presente fuggendo legami con il passato, rinunciando al ricordo, e con il futuro, non avendo speranza. Vive nell'istante, cio\u00e8 vive per cogliere tutto ci\u00f2 che vi \u00e8 d'interessante nella vita, trascurando tutto ci\u00f2 che \u00e8 banale, ripetitivo e meschino. Il suo motto \u00e8 la massima del poeta latino Orazio: \"carpe diem quam minimum credula postero\" (cio\u00e8 \"cogli l'oggi\", vivi alla giornata e credi nel domani il meno possibile).\nIl tipo dell'esteta \u00e8 per Kierkegaard il \"seduttore\", rappresentato dal personaggio di Don Giovanni, il leggendario cavaliere spagnolo prototipo del libertino, immortalato nell'omonima opera di Mozart. Don Giovanni non si lega a nessuna donna particolare perch\u00e9 vuole poter non scegliere: il seduttore \u00e8 sciolto da ogni impegno o legame e vive nell'attimo, cercando unicamente la novit\u00e0 del piacere. Don Giovanni seduce migliaia di donne senza riuscire ad amarne davvero nessuna. Don Giovanni \u00e8 la figura che incarna la sensualit\u00e0, l'erotico. Non a caso, questo personaggio \u00e8 immortalato dalla musica. La musica, infatti, \u00e8 la pi\u00f9 sensuale delle arti, perch\u00e9 si rivolge direttamente ai sensi, senza passare attraverso il concetto, la parola.\nMa Kierkegaard esprime un giudizio negativo sull'esteta. Infatti, chi non sceglie e si dedica solo al piacere cade ben presto nella noia, cio\u00e8 nell'indifferenza nei confronti di tutto, perch\u00e9, non impegnandosi mai, non vuole profondamente e sentitamente nulla. Infatti, la noia \u00e8 uno stato esistenziale che sorge quando una persona \u00e8 affettivamente o progettualmente demotivata. Inoltre l'esteta, se si ferma, cio\u00e8 se smette di ricercare il piacere e riflette lucidamente su s\u00e9 stesso, \u00e8 assalito dalla disperazione. Poich\u00e9 ha scelto di non scegliere, poich\u00e9 non ha accettato di fare delle scelte, non si \u00e8 impegnato in un programma di vita, egli non \u00e8 nessuno. \u00c8 nulla. Ha rinunciato a costruirsi un'identit\u00e0, una personalit\u00e0 definita. Avverte cos\u00ec, con disperazione, il vuoto della propria esistenza, senza senso e senza centro. La disperazione \u00e8 il terrore del vuoto, del non essere altro che niente.\nLa vita etica.\nConsapevole della disperazione connessa alla vita estetica, l'uomo pu\u00f2 decidere di cambiare tipo di esistenza, optando per la vita etica.\nNello stadio etico, l'uomo vive conformemente a ideali morali e cerca di assumersi delle responsabilit\u00e0. Sceglie fra il bene e il male e accetta i compiti seri della famiglia, del lavoro, dell'impegno nella societ\u00e0, dell'amor di patria e affronta serenamente i sacrifici necessari per restare fedele a tali compiti.\nKierkegaard, nell'illustrare questo tipo di vita, ha presente il momento dell'eticit\u00e0 descritto da Hegel, cio\u00e8 il momento in cui lo spirito oggettivo si incarna nelle istituzioni della famiglia, della societ\u00e0 civile e dello Stato.\nLa figura del \"marito\", cio\u00e8 dell'uomo che ha scelto una sola donna e ha accettato i doveri del matrimonio, \u00e8 per Kierkegaard l'emblema dello stadio etico, ed \u00e8 contrapposta a quello del seduttore. L'uomo etico \u00e8 incarnato, nell'opera \"Aut-aut\" dal Consigliere di Stato Guglielmo. Il consigliere Guglielmo, che ha scelto la vita etica, \u00e8 un marito fedele, un professionista onesto e laborioso e un funzionario esemplare. Mentre il seduttore vive sempre nell'istante, ma perde s\u00e9 stesso, il marito, che ha fatto delle scelte etiche e programma in base a esse il suo futuro, sembra edificarsi una personalit\u00e0. Appare pacificato e tranquillo, non vive per l'istante bens\u00ec nella \"continuit\u00e0\" del tempo in cui egli non fa che riaffermare, riconfermare la sua \"scelta\" iniziale.\nTale \"ripetizione\" della scelta effettuata \u00e8 indice dell'abbandono dell'eccezionalit\u00e0 e dell'entrata dell'\"universalit\u00e0 del dovere\", in cui il dovere non \u00e8 imposto bens\u00ec scelto dall'uomo etico come propria condizione.\nAnche la vita etica appare, per\u00f2, limitata. Infatti, l'eticit\u00e0 \u00e8 spesso caratterizzata dal convenzionalismo e dal conformismo. Nell'adesione a una legge generale, l'uomo che vive eticamente non riesce a valorizzare appieno la sua autentica individualit\u00e0, rischia di perdersi nell'anonimato, di non trovare davvero in s\u00e9 stesso la pi\u00f9 intima e profonda personalit\u00e0. Chi sceglie la vita etica e si assume delle responsabilit\u00e0 sociali, chi diventa, per esempio, giudice o militare, o uomo politico, fa solo ci\u00f2 che fa la gente; fa solo ci\u00f2 che \"si\" fa; pensa solo ci\u00f2 che \"si\" pensa, per dirla con l'Heidegger di \"Essere e tempo\".\nL'uomo etico se sceglie s\u00e9 stesso fino in fondo raggiunge la propria origine, Dio, di fronte alla sua infinitezza non pu\u00f2 che provare inadeguatezza morale e senso di colpa.\nSecondo Kierkegaard, il passaggio dallo stadio etico allo stadio religioso pu\u00f2 essere predisposto dal pentimento, cio\u00e8 dalla presa di coscienza di questa insufficienza.\nL'etica pura, che ci propone degli ideali assoluti difficili da realizzare, ci dice che dobbiamo essere sempre insoddisfatti di noi stessi, che non c'\u00e8 niente nella nostra vita che sia interamente buono. Ma il pentimento pu\u00f2 paralizzare e lasciare scoraggiati. Si pu\u00f2 superare questa paralisi spirituale con l'esperienza religiosa, cio\u00e8 accettando per fede che, malgrado le nostre debolezze, Dio \u00e8 comunque in grado di cancellare i nostri peccati e di redimerci. Cos\u00ec il pentimento ci prepara per il salto nello stadio religioso.\nLa vita religiosa.\nKierkegaard descrive lo stadio religioso nell'opera \"Timore e tremore\" la quale, fin dal titolo, preannuncia l'atteggiamento dell'uomo davanti alla divinit\u00e0.\nL'uomo realizza veramente s\u00e9 stesso come singolarit\u00e0, come individuo, solo nella sfera religiosa. Innanzi tutto, quando l'uomo si pone di fronte a Dio, deve abbandonare le finzioni, i mascheramenti e le illusioni. Si mostra a Dio e a s\u00e9 stesso nella sua vera individualit\u00e0, nella sua autenticit\u00e0 di peccatore. L'esperienza religiosa prova l'esistenza di un'interiorit\u00e0 nascosta nell'uomo, cio\u00e8 di una dimensione interiore profonda e individuale, in cui avviene il rapporto personale con Dio. Inoltre, l'uomo che si pone solo davanti a Dio ha la possibilit\u00e0 di affermarsi come singolo, perch\u00e9 Dio pu\u00f2 prescrivergli un comandamento singolare che sfida e offende le leggi dell'etica.\nNella vita etica, per Kierkegaard, l'uomo conosce cos'\u00e8 buono e giusto e cosa non lo \u00e8; nella sfera della religione invece non pu\u00f2 pi\u00f9 appigliarsi a questi valori. Egli \u00e8 solo, completamente solo davanti a Dio.\nL'uomo religioso, \"il cavaliere della fede\" per eccellenza \u00e8 incarnato da Abramo.\nAbramo, il padre dei credenti, primo patriarca del popolo ebraico, vive fino a quasi novant'anni nel rispetto della legge morale. Solo allora viene premiato da Dio col miracolo di ricevere un figlio, Isacco, da Sara, la moglie ormai anziana, e vede dunque appagato il desiderio tanto vivamente sentito di avere una discendenza legittima.\nMa Dio, per mettere alla prova la sua fede, gli ordina di sacrificare a lui questo figlio, il suo unico figlio. Abramo non esita a intraprendere il sacrificio e decide di fare eccezione alla legge morale che prescrive di non uccidere. Se non che, all'ultimo momento, interviene l'Angelo del Signore e ferma la sua mano che sta per immolare Isacco.\nAbramo quindi calpesta i valori dell'etica comune del tempo, comportandosi da credente e non da buon padre perch\u00e9 l'unica giustificazione per il suo gesto sarebbe stata ascrivibile alla volont\u00e0 divina.\nAbramo \u00e8 pronto ad ubbidire, non invoca contro il cielo per il comando di Dio apparentemente crudele. Dio gli ha permesso di avere quel figlio miracolosamente da sua moglie sterile, Dio pu\u00f2 chiedergli qualsiasi cosa, anche di sopprimerlo in Suo sacrificio. Abramo ha fede anzi \u00e8 \"l'eroe della fede\". Proprio in questo consiste l'ubbidienza, ubbidire subito e incondizionatamente, all'ultimo momento. Abramo non riflette, ubbidisce. Se Dio comanda, vuol dire che quel comando \u00e8 giusto! Abramo non valic\u00f2 con le riflessioni i limiti della fede. Le riflessioni hanno solo l'effetto di far trasgredire i limiti, dice Kierkegaard. Ma Abramo, \"il Padre della Fede, rimase nella Fede lungi dai limiti, da quei confini in cui la fede svanisce nella riflessione\".\nFuori dall'etica compare il \"rischio\" perch\u00e9 nessuno pu\u00f2 esser certo di non sbagliare.\nIsolato da tutto e tutti egli \u00e8 un'eccezione assoluta, le regole etiche non lo aiuteranno a capire. La fede consiste proprio nel \"paradosso\" per cui esiste un'interiorit\u00e0 incommensurabile con l'esteriorit\u00e0. Il credente, il singolo, che per l'etica \u00e8 subordinato alle leggi universali, si trover\u00e0 in condizione di superiorit\u00e0 rispetto all'universale grazie al rapporto individuale che intrattiene con l'Assoluto. La fede \u00e8 vera non oggettivamente - giacch\u00e9 si fonda su rapporto soggettivo con Dio -, non razionalmente, essa \u00e8 vera in quanto va al di l\u00e0 della comprensibilit\u00e0 umana.\nNel momento in cui entriamo in rapporto con Dio, con il fine supremo e ultimo della nostra vita, tutto il resto, anche la conformit\u00e0 alle regole etiche, deve eclissarsi: nella religione ci dobbiamo abbandonare completamente a Dio ed avere fede in Lui al di sopra di tutto, come fece Abramo, anche contro i dettami dell'etica. Non c'\u00e8 dunque continuit\u00e0 fra la vita etica e quella religiosa. Tra esse, anzi, c'\u00e8 un abisso ancora pi\u00f9 profondo che tra l'estetica e l'etica. La vita religiosa \u00e8 esistenza vissuta al di fuori e al di sopra dell'etica, in conformit\u00e0 con la fede.\nKierkegaard distingue il gesto di Abramo (l'eroe religioso) da quello di Agamennone (l'eroe tragico). Agamennone \u00e8 il comandante supremo dei Greci nella guerra contro Troia, che accetta il sacrificio della figlia per placare la dea Art\u00e8mide (la Diana dei romani).\nLa vicenda di Agamennone \u00e8 la seguente: la flotta greca deve trasportare gli Achei a Troia per punire la citt\u00e0 del rapimento di Elena (moglie di Menelao, fratello di Agamennone), effettuato da Paride (figlio di Priamo, re di Troia). Ma la flotta rinvia la partenza di giorno in giorno per la mancanza di venti favorevoli. L'indovino Calcante attribuisce questo fatto alla collera di Artemide, dovuta a un'offesa che Agamennone ha fatto alla dea. Calcante rivela che Artemide si placher\u00e0 solo se Agamennone le sacrificher\u00e0 la figlia Ifigenia. E cos\u00ec, per permettere la partenza degli Achei, Ifigenia viene immolata sull'altare della dea.\nSecondo Kierkegaard, quella di Agamennone non \u00e8, come quella di Abramo, una scelta religiosa, perch\u00e9 rimane entro i confini della morale. Infatti, come capo degli Achei, Agamennone ha il dovere morale di salvare il suo popolo: nella sua scelta fra la responsabilit\u00e0 di capo e quella di padre, si scontrano due princ\u00ecpi morali, ed egli ubbidisce a quello che \u00e8 superiore all'altro. Abramo, al contrario, \u00e8 andato oltre i confini dell'etica, del bene e del male. La sua \u00e8 stata una scelta esclusivamente di fede.\nComunque, secondo Kierkegaard, nella fase religiosa ci lasciamo dietro l'etica, ma senza abolirla. Infatti Kierkegaard precisa che l'etica viene ben presto ripristinata dal comando singolare di Dio. Dio, infatti, ci fa compiere, per obbedienza di fede, gli stessi atti che ci sono imposti, sul piano subordinato dell'etica, dalla nostra ragione. Ma, nella sfera religiosa, il caso del comando eccezionale, scandaloso, \u00e8 sempre possibile.\nL'angoscia e la disperazione.\nKierkegaard si \u00e8 dapprima fermato a delineare gli stadi fondamentali della vita, presentandoli come alternative che si escludono a vicenda. Successivamente \u00e8 stato condotto ad approfondire il tema centrale della sua filosofia, cio\u00e8 l'esistenza come possibilit\u00e0. Questo argomento \u00e8 svolto nelle opere \"Il concetto dell'angoscia\" (1844) e \"La malattia mortale\" (1849).\nLa vita dell'uomo \u00e8 fondata sulla scelta, sulla decisione tra possibilit\u00e0 diverse. Le possibilit\u00e0 caratterizzano l'esistenza della persona umana. La vita dell'animale \u00e8 determinata dalle caratteristiche della specie a cui appartiene, corre sui binari della necessit\u00e0, non si ciba di ci\u00f2 che vuole ma di ci\u00f2 che trova. Invece, la vita dell'uomo non \u00e8 gi\u00e0 prefissata, non \u00e8 guidata dall'istinto, ma \u00e8 segnata dalla possibilit\u00e0 di scegliere, cio\u00e8 nel \"libero arbitrio\". Nell'esistenza umana nulla \u00e8 necessario: tutto \u00e8 possibile, a differenza di quanto sostiene Hegel.\nKierkegaard ha per\u00f2 messo in luce gli aspetti negativi e distruttivi della possibilit\u00e0. Scegliere una possibilit\u00e0 non significa garantirsi il successo per ci\u00f2 che essa prospetta. Infatti una possibilit\u00e0 nel suo svilupparsi pu\u00f2 sempre venir meno o non realizzarsi. E neppure la sua realizzazione \u00e8 sicura e definitiva, perch\u00e9 nuove possibilit\u00e0 avverse possono sopraggiungere. Inoltre l'uomo vive immerso in un mare di possibilit\u00e0 minacciose: non c'\u00e8 vita che si sottragga alla possibilit\u00e0 della morte; n\u00e9 stato di benessere che sia sicuro da ogni rischio; non c'\u00e8 virt\u00f9 o buona volont\u00e0 che non sia soggetta alla possibilit\u00e0 del peccato. L'infinit\u00e0 e l'indeterminatezza delle possibilit\u00e0 future, in cui ogni possibilit\u00e0 favorevole \u00e8 annientata dall'infinito numero delle possibilit\u00e0 sfavorevoli, fanno sentire all'uomo la sua impotenza. La possibilit\u00e0 distrugge ogni aspettativa e ogni capacit\u00e0 umana. Si rivela cos\u00ec l'angoscia, cio\u00e8 il sentimento della possibilit\u00e0. L'angoscia \u00e8 il sentimento che si palesa dall'incertezza e dall'instabilit\u00e0 del futuro.\nVerit\u00e0 significa agire, non conoscere.\nKierkegaard critica qui la fede cristiana ridotta solo a una forma (imperfetta) del sapere e del conoscere, giudicando il contenuto della Rivelazione cristiana che \u00e8 cos\u00ec riconducibile a concetti nebulosi. Riformula quindi i rapporti fra fede e ragione, fra ragione e rivelazione, fra scienza e fede, tra pensiero ed esistenza, constatando la situazione culturale del suo tempo pregna di astrattezza insensibile alle sfumature cangianti della vita. Il filosofo cristiano contrappone quindi la ricerca della verit\u00e0 soggettiva ed \"edificante\" alla insufficienza del pensiero oggettivo caro ad Hegel e alla destra hegeliana. Ritiene Hegel e i suoi seguaci falsi testimoni della verit\u00e0. La verit\u00e0 non appartiene a coloro che pi\u00f9 sanno e pi\u00f9 conoscono bens\u00ec a coloro che \"scelgono di agire\", anche se tale impegno e tale scelta comporta rinunce e sacrifici. Quindi una fede da \"vivere\" piuttosto che una \"ideale\" senza \"opere\".\nIl cristiano e il mondo.\nKierkegaard accurato studioso delle Sacre Scritture dichiara che \"l'amicizia del mondo\" quindi il proporsi di \"divenire\" grandi, riconosciuti, importanti \"nel mondo\" \u00e8 in netto contrasto con l'essere vero cristiano. Anche in questo caso si pone un vero e proprio \"aut-aut\", \"una scelta\" fra una cosa o l'altra: adoperarsi per divenire una cosa o impegnarsi in qualcosa del tutto diversa. Infatti scrive: \"Altro \u00e8 \"essere\" principe, conte, milionario ecc. e altro \u00e8 \"diventare\" qualcosa di grande. La prima cosa si pu\u00f2 conciliare con l'essere cristiano. Ma quando non si \u00e8 qualcosa di grande per nascita, ma si \u00e8 cristiani, \u00e8 impossibile diventare qualcosa di grande nel mondo. Per \"diventarlo\" bisogna immergersi nel mondo, cosa che per il fatto di essere cristiani, non \u00e8 lecito\".\nPer comprendere compiutamente il pensiero di Kierkegaard sul cosiddetto \"mondo\", basti pensare al giudizio che il filosofo esprime sulla stessa Chiesa luterana. Secondo Kierkegaard, infatti, la Chiesa luterana che non operava nel Cristianesimo era da considerarsi \"chiesa trionfante\" (amica del \"mondo\" e \"nel mondo\") in netto contrasto con quello che invece avrebbe dovuto essere la chiesa del vero cristianesimo ovvero \"chiesa militante\" (\"contro il mondo\"). A suo avviso infatti chi segue davvero Cristo a volte deve operare scelte impopolari e non comode perch\u00e9 \"Cristo \u00e8 la via; lo ha detto egli stesso (Gio. 14, 6), non pu\u00f2 perci\u00f2 non essere vero. E questa via \u00e8 stretta: lo ha detto egli stesso. E anche se egli non l'avesse detto, sarebbe stato vero egualmente. Si ha qui un esempio di quello che comporta il \u00abpredicare\u00bb nel senso pi\u00f9 alto. Perch\u00e9 anche se Cristo non avesse mai detto: \u00abAngusta \u00e8 la porta e stretta \u00e8 la via che conduce alla vita\u00bb (Mt. 7, 14), tu guarda a lui e vedrai subito che la \u00abvia \u00e8 stretta\u00bb\".\nComunicazione indiretta e diretta.\nSecondo Cornelio Fabro, la \"selva\" degli scritti di Kierkegaard pu\u00f2 essere classificata in tre grandi sezioni:\nNell'indice della raccolta di \"Opere\", edita da Sansoni nel 1972, lo studioso riporta questa classificazione:\nLe opere pseudonime pi\u00f9 importanti appartenenti alla cosiddetta \"comunicazione indiretta\" sono: \"Enten-Eller\" di Victor Eremita (1843); \"Timore e tremore\" di Johannes de Silentio (1843); \"La ripresa\" (tradotta anche come \"La ripetizione\") di Costantin Costantius (1843); \"Il concetto dell'angoscia\" di Vigilius Haufniensis (1844); \"Prefazioni\" di Nicolaus Notabene (1844); \"Le briciole di filosofia\" di Johannes Climacus (1844); \"Stadi sul cammino della vita\" di Hilarius Bogbinder, Willia Afham, l'Assessore, Frater Taciturnus (1845); \"Postilla conclusiva non scientifica alle briciole di filosofia\" di Johannes Climacus (1846); \"La malattia mortale\" di Anti-Climacus (1848); \"Esercizio di cristianesimo\" di Anti-Climacus (1850). Esse sono intese come opere di testimoni e di martiri, poich\u00e9 il Cristianesimo non ha bisogno di \"professori\", ma di \"confessori\".\nLa comunicazione della verit\u00e0 che salva non \u00e8 essenzialmente comunicazione di sapere, ma comunicazione di poter agire, incitamento, stimolo affinch\u00e9 ci si muova all'appropriazione della verit\u00e0 per proprio conto, da singolo. Le opere firmate e pubblicate con il proprio nome sono le diverse raccolte di \"Discorsi edificanti\". Le copiose \"Carte\" rappresentano invece la terza sezione degli innumerevoli scritti kierkegaardiani con il \"Diario\" come loro prima selezione.\nKierkegaard stesso spiega la ragione dei suoi scritti pseudonimi della cosiddetta \"comunicazione indiretta\": \"La mia pseudonimia o polinomia non ha una ragione casuale nella mia persona [...], ma una ragione essenziale nella stessa produzione, la quale a motivo dello stile della battuta, della variet\u00e0 psicologica delle differenze individuali, esigeva dal punto di vista poetico la spregiudicatezza nel bene e nel male, nella contrizione e nella dissipazione, nella disperazione e nell'arroganza, nella sofferenza e nella esultanza ecc.: indifferenza che non \u00e8 limitata idealmente se non dalla coerenza psicologica, che nessuna persona in carne ed ossa potrebbe o vorrebbe permettersi nella limitazione morale della realt\u00e0.\nPertanto ci\u00f2 che \u00e8 scritto \u00e8 mio ma soltanto in quanto io metto in bocca della personalit\u00e0 poetica reale dell'autore la sua concezione della vita, quale si pu\u00f2 ascoltare nelle battute di risposta, perch\u00e9 il mio rapporto all'opera \u00e8 ancora pi\u00f9 esteriore di quello di un poeta che crea dei personaggi eppure \u00e8 lui stesso l'autore nella prefazione. Io sono infatti impersonalmente o personalmente in terza persona un suggeritore che ha prodotto poeticamente degli autori, le cui \"Prefazioni\" sono ancora una loro produzione, come lo sono anche i loro nomi. Perci\u00f2 non c'\u00e8 nei libri pseudonimi neppure una sola parola sul mio conto: io non ho di loro nessuna opinione se non come terza persona [...]\".\nCornelio Fabro, nella sua \"Introduzione a Kierkegaard\", commenta e chiarisce: \"La ragione degli pseudonimi \u00e8 nel fatto che essi intendono esporre situazioni ideali, che il vero Autore S\u00f8ren Kierkegaard non poteva assumere per suo conto e pens\u00f2 quindi di appioppare a personaggi fittizi che la sua scaltra fantasia creava a getto continuo\".\nLa confessione o la cosiddetta \"comunicazione diretta\" in cui l'Autore si identifica con il suo proprio nome, copre invece con i \"Discorsi edificanti\" quasi la met\u00e0 della produzione pubblicata dal filosofo danese. Kierkegaard stesso spiega nei \"Papirer\" qual \u00e8 lo scopo di questi scritti: \"La categoria della mia attivit\u00e0 di scrittore \u00e8 di \"rendere attenti alla realt\u00e0 cristiana\" e io sono soltanto una certa specie di poeta e pensatore\". A questo filone appartengono importanti scritti quali \"Il Vangelo delle sofferenze\", \"Per l'esame di noi stessi\" e \"L'Immutabilit\u00e0 di Dio\".\nStudi sugli scritti di Kierkegaard.\nSulla singolarit\u00e0 degli scritti di Kierkegaard, Cornelio Fabro, uno tra i maggiori studiosi italiani di opere kierkegaardiane, afferma: \"Chiunque si risolve ad avvicinare direttamente i testi originali della produzione kierkegaardiana avverte subito che si tratta di una attivit\u00e0 letteraria di un tipo singolare che non trova riscontro in nessuna letteratura. Si tratta di un giro di pensiero che elude gli schemi di qualsiasi scuola filosofica e teologica [...] qui non si tratta n\u00e9 di un semplice giro di pensiero che si svolge come un Tutto (Spinoza, Hegel), n\u00e9 di un'intuizione che si dilata da se stessa in sistema (Fichte, Schelling) e neppure di una vita che si fa riflessione di pensiero (Pascal) o di un pensiero che scandaglia gli abissi della vita (Agostino)\".\nAd avviso dello studioso, il problema per quanto arduo e complesso, \"rimarrebbe un compito accessibile all'acribia critica di uno studio perseverante ed oggettivo. C'\u00e8, certamente, anche in Kierkegaard, la complessit\u00e0 dell'opera del genio che molte interpretazioni - anche fra le pi\u00f9 note e correnti, specialmente fra noi e in genere dovunque non si accede direttamente al testo originale - non hanno ancora potuto o voluto decifrare\". In tutti i casi, ci sono due principali difficolt\u00e0 nel decifrare il suo pensiero: la lingua (che \u00e8 fra le pi\u00f9 complesse e disarmanti, anche per gli stessi lettori danesi), a causa \"degli incisi, delle innovazioni stilistiche e sintattiche, delle allusioni sacre e profane\" di cui il testo \u00e8 pieno; la seconda - pi\u00f9 interiore - difficolt\u00e0 \u00e8 la molteplicit\u00e0 di piani e orizzonti in cui si presenta la sua produzione scritta, composta da testi pseudonimi, scritti edificanti, e dalla sterminata selva delle \u00abCarte\u00bb di cui solo nel 1970 fu ultimata la pubblicazione.\nDentro ciascuna di queste immense produzioni la difficolt\u00e0 aumenta se si pensa ai vari pseudonimi usati: Johannes Climacus, Anti-Climacus, Victor Eremita, Virgilius Haufniensis, Nicolaus Notabene, Costantin Constantius, Frater Taciturnus, Hilarius Bogbinder (cio\u00e8 \"il rilegatore\") ecc. \"Ma quasi non bastasse tutto questo, bisogna riconoscere che dentro ciascuna di queste immense produzioni le difficolt\u00e0 crescono quando si passa da pseudonimo a pseudonimo e perfino nel passaggio delle parti di una stessa opera: per esempio, fra le \u00abCarte\u00bb A e B di \"Aut-Aut\", fra le diverse sezioni degli \"Stadi\" o i complessi capitoli del \"Concetto dell'angoscia\". [...] Gli stessi \"Discorsi edificanti\" che si propongono di offrire la \u00abcomunicazione diretta\u00bb si sprofondano d'improvviso nei recessi pi\u00f9 inaccessibili dello spirito in una tensione di allucinante dialettica e contemplazione del sacro che consola e punge a un tempo\".\n\"Kierkegaard Renaissance\".\nPer \"Kierkegaard Renaissance\" si intende la rinascita degli studi kierkegaardiani. Ignorato e a volte contestato nella Danimarca luterana, scomodo e con attenzione relativa solo nei paesi scandinavi, all'inizio del XX secolo e dopo la prima guerra mondiale in un'Europa in cui nascevano le dittature che portarono alle crudelt\u00e0 irrazionali della seconda guerra mondiale, ecco il pensiero di Kierkegaard rinascere sullo sfondo d'uno scenario completamente diverso da quello in cui \u00e8 nata la filosofia razionalistico-dialettica dell'idealismo. Il momento della fortuna di Kierkegaard giunge infatti dopo il 1918, in una fase in cui l'Europa sembra non proporre altro che distruzione e irrazionalismo. Questo infatti \u00e8 il tempo in cui Kierkegaard riceve da parte di studiosi e filosofi un'attenzione particolare, secondo alcuni viziata dalla volont\u00e0 di catalogare e associare il filosofo cristiano a uno schema \"riconoscibile\".\nCornelio Fabro, infatti, critica la cosiddetta \"Kierkegaard Renassance\" e rileva: \"Estraneo al suo tempo, Kierkegaard rimane ancora pi\u00f9 estraneo al nostro che pullula di lassismo morale e religioso e di mediocrit\u00e0 speculativa, mentre si compiace di facili etichette cambiando ideologia a ogni stagione: tutto il chiasso che si \u00e8 fatto attorno a lui, specialmente in quest'ultimo cinquantennio da quando la Kierkegaard-Renaissance tedesca con Barth, Jaspers e Heidegger l'ha buttato sul mercato mondiale delle idee piegandolo allo storicismo moderno, non ha fatto che offuscare quell'Idea per la quale egli ha lottato e si \u00e8 sacrificato: l'onest\u00e0 (\"Redelinghed\") della ricerca, l'aspirazione all'assoluto (\"det Ubetingede\") come compito e scopo unico dell'esistenza dell'uomo, l'accettazione dell'Uomo-Dio come modello (\"Forbillede\") unico del cristiano.\nSu questo ideale purissimo non sono passati soltanto i carri armati del neokantismo, del positivismo e dell'idealismo i quali hanno tagliato alla radice la libert\u00e0 che autentica la dignit\u00e0 della persona, ma ora scorazzano (sic!) dovunque il marxismo, la fenomenologia, lo strutturalismo e perfino - a scorno e sacrilegio - il cosiddetto esistenzialismo ateo che hanno fatto la terra bruciata dello spirito suonando i tamburi - come nel \"Riccardo III\" di Shakespeare - della scienza, della sociologia, della psicoanalisi, delle filosofie analitiche [...] ossia di tutte quelle bagattelle (sic!) che Kierkegaard aveva gi\u00e0 diffidate come foriere di confusione e di tenebre nel mondo dello spirito\". Kierkegaard stesso aveva lucidamente previsto la \"mercificazione\" e la \"distorsione\" del proprio pensiero dopo la morte. Nel suo \"Diario\" infatti scriveva: \u00abAlla mia morte ci sar\u00e0 parecchio da fare per i docenti. Le infami canaglie! Eppure ci\u00f2 non servir\u00e0 a nulla, anche se sar\u00f2 stampato e ristampato, letto e riletto. I docenti mi convertiranno in un articolo di lucro; mi faranno oggetto del \"docere\", forse con l'aggiunta: p. es. la sua propriet\u00e0 \u00e8 che non si pu\u00f2 \"docere\"\u00bb.\nKierkegaard padre dell'esistenzialismo?\nChe Kierkegaard possa essere considerato il fondatore dell'esistenzialismo \u00e8 stato contestato da alcuni autori che hanno innanzitutto osservato come lo stesso filosofo danese non abbia mai usato il termine \"esistenzialismo\" per definire la sua filosofia. In secondo luogo essi ritengono che l'autentico esistenzialismo sia una corrente filosofica del XX secolo che secondo la visione di Sartre si basa sull'idea che \u00abl'esistenza precede l'essenza; l'uomo, in quanto singolo, in quanto individuo (esistenza) crea e inventa le idee e i valori universali, come il bene, Dio, l'umanit\u00e0 e cos\u00ec via (essenza); queste idee e valori non hanno pertanto un fondamento indipendente dal singolo individuo, ma sono relativi e soggettivi\u00bb per cui \u00abnon esiste un ordine razionale dell'universo, che \u00e8 privo di significato e assurdo. Gli Esistenzialisti sottolineano, infine, gli aspetti negativi dell'esistenza umana, la sua nullit\u00e0 essenziale, che si manifesta nel dolore e soprattutto nella morte.\u00bb\nTemi questi ultimi che sono presenti nella filosofia di Kierkegaard ma a cui egli attribuisce valori religiosi cristiani tali per cui, al contrario degli esistenzialisti del XX secolo, per lo pi\u00f9 indifferenti alla religione, egli ritiene l'individuo sempre \u00abresponsabile delle sue libere scelte fondamentalmente davanti a Dio, mentre per l'esistenzialista ateo o agnostico l'individuo si rapporta e risponde solo a se stesso.\u00bb.\nPer il filosofo Paul Ric\u0153ur voler considerare Kierkegaard il \"padre dell'esistenzialismo\" significa voler nascondere la vera originale natura della sua filosofia, rispetto ad esempio a quella sartriana, come risulta evidente dalla \u00ablettura del 'Concetto dell'angoscia' e della 'Malattia mortale'; [dove] abbiamo trovato un pensatore che traspone una esperienza viva in una dialettica affilata, che immagina astrattamente degli stadi dell'esistenza, pi\u00f9 costruiti che vissuti, e li elabora per mezzo di una dialettica spezzata: finito-infinito, possibile-attuale, incosciente-cosciente\u00bb.\nOpere.\nLettere.\nL'ed. critica comprende:"}
{"id": "2958164", "revid": "219355", "url": "https://it.wikipedia.org/wiki?curid=2958164", "title": "Chemometrics", "text": ""}
{"id": "2958167", "revid": "1318658", "url": "https://it.wikipedia.org/wiki?curid=2958167", "title": "Giacomo Gonnella", "text": "Biografia.\nRecita in numerose serie televisive come \"Distretto di Polizia\" nel 2004 con la regia di Monica Vullo e \"Il bello delle donne\" nel 2001.\nAl cinema ha recitato in moltissimi film tra i quali \"Manuale d'amore\" nel 2005 con la regia di Giovanni Veronesi."}
{"id": "2958173", "revid": "219355", "url": "https://it.wikipedia.org/wiki?curid=2958173", "title": "Principal component analysis", "text": ""}
{"id": "2958175", "revid": "219355", "url": "https://it.wikipedia.org/wiki?curid=2958175", "title": "Trasformata di Karhunen-Lo\u00e8ve", "text": ""}
{"id": "2958176", "revid": "123758259", "url": "https://it.wikipedia.org/wiki?curid=2958176", "title": "Anzio Waterpolis", "text": "La Anzio Waterpolis (gi\u00e0 Latina pallanuoto) \u00e8 una societ\u00e0 pallanuotistica di Anzio. Dopo aver preso parte al campionato di Serie A1 nella stagione 2010-2011, nel 2013-2014 \u00e8 inclusa nel Girone 3 della Serie B, il terzo livello della pallanuoto italiana.\nSociet\u00e0.\nOrganigramma.\nDal sito internet ufficiale della societ\u00e0.\nStaff tecnico.\nDal sito internet ufficiale della societ\u00e0."}
{"id": "2958178", "revid": "355597", "url": "https://it.wikipedia.org/wiki?curid=2958178", "title": "Bradley Jones", "text": ""}
{"id": "2958181", "revid": "767487", "url": "https://it.wikipedia.org/wiki?curid=2958181", "title": "Chen Chien-Chou", "text": "Amico di atleti quali Lin Chih-Chieh e Chen Chih-yuan e di altre celebrit\u00e0 come Dee Hsu, Wang Leehom, Barbie Hsu, Cecilia Cheung e Show Luo, per 10 anni ha avuto una relazione con l'attrice e cantante Christine Fan, prima che i due si fidanzassero ufficialmente nel 2010.\nPrima di entrare nel mondo dello spettacolo televisivo, era un giocatore di basket professionista, avendo militato nel 1998 e nel 1999 nella nazionale della Cina Taipei. La sua carriera nello sport si \u00e8 dovuta concludere prematuramente in maniera forzata, poich\u00e9 il giocatore si \u00e8 strappato due volte il legamento crociato anteriore. Attualmente vice-capitano della squadra Taiwan Beer, Chen ha diretto nel 2008 un documentario intitolato \"Attitude\" (\u614b\u5ea6), che mostrava gli sforzi del team per diventare campione della Super Basketball League.\nParla fluentemente cinese, taiwanese minnan e hakka."}
{"id": "2958183", "revid": "114268889", "url": "https://it.wikipedia.org/wiki?curid=2958183", "title": "Ritratto di Raymond", "text": "Ritratto di Raymond \u00e8 un dipinto a olio su tela (37 x29 cm) realizzato nel 1915 dal pittore italiano Amedeo Modigliani.\nAppartiene ad una collezione privata di Montecarlo.\nL'opera presenta alcuni tratti comuni ai lavori di Modigliani, tra cui la caratteristica, presente in molte opere dell'artista italiano, di avere un occhio chiuso. Modigliani spiegava questo asserendo che \"Con uno tu guardi il mondo, con l'altro guardi in te stesso\"."}
{"id": "2958184", "revid": "114268894", "url": "https://it.wikipedia.org/wiki?curid=2958184", "title": "Ritratto di una cameriera", "text": "Ritratto di una cameriera \u00e8 un dipinto a olio su tela (100 x65 cm) realizzato nel 1916 dal pittore italiano Amedeo Modigliani.\nFa parte di una collezione privata parigina."}
{"id": "2958185", "revid": "219355", "url": "https://it.wikipedia.org/wiki?curid=2958185", "title": "Trasformata di Hotelling", "text": ""}
{"id": "2958187", "revid": "114268474", "url": "https://it.wikipedia.org/wiki?curid=2958187", "title": "Busto rosso", "text": "Busto rosso \u00e8 un dipinto a olio su cartone (81 x51 cm) realizzato nel 1913 dal pittore italiano Amedeo Modigliani.\nFa parte di una collezione privata francese.\nModigliani si ispir\u00f2 all'arte africana nel realizzare quest'opera, corrente che influenz\u00f2 molto la produzione parigina tra il 1905 e il 1906."}
{"id": "2958189", "revid": "123823345", "url": "https://it.wikipedia.org/wiki?curid=2958189", "title": "Autoritratto (Modigliani)", "text": "Autoritratto \u00e8 un dipinto a olio su tela (100 x65 cm) realizzato nel 1919 dal pittore italiano Amedeo Modigliani.\n\u00c8 oggi conservato presso il Museo d'arte di San Paolo. Proviene dalla collezione di Yolanda Penteado; in precedenza era appartenuto a Riccardo Gualino.\nTra le pi\u00f9 celebri opere di Modigliani, \u00e8 il suo unico autoritratto. Il dipinto fu uno degli ultimi prodotti dell'artista poco prima di morire per l'aggravarsi della tubercolosi associata ad un fisico gi\u00e0 debilitato."}
{"id": "2958190", "revid": "114268432", "url": "https://it.wikipedia.org/wiki?curid=2958190", "title": "Almaiisa seduta", "text": "Almaiisa seduta \u00e8 un dipinto a olio su tela (92 x54 cm) realizzato nel 1916 dal pittore italiano Amedeo Modigliani. \nLa donna ritratta era una modella algerina.\n\u00c8 conservato in una collezione privata a Basilea."}
{"id": "2958191", "revid": "114268501", "url": "https://it.wikipedia.org/wiki?curid=2958191", "title": "Donna seduta con una camicetta blu", "text": "Donna seduta con una camicetta blu \u00e8 un dipinto a olio su tela (100 x65 cm) realizzato nel 1919 dal pittore italiano Amedeo Modigliani.\nFa parte di una collezione privata parigina."}
{"id": "2958192", "revid": "114268677", "url": "https://it.wikipedia.org/wiki?curid=2958192", "title": "Nudo seduto (Modigliani 1917)", "text": "Nudo seduto \u00e8 un dipinto a olio su tela (114 x74 cm) realizzato nel 1917 dal pittore italiano Amedeo Modigliani.\n\u00c8 conservato nel Koninklijk Museum voor Schone Kunsten di Anversa."}
{"id": "2958193", "revid": "219355", "url": "https://it.wikipedia.org/wiki?curid=2958193", "title": "Analisi dei gruppi", "text": ""}
{"id": "2958194", "revid": "114268683", "url": "https://it.wikipedia.org/wiki?curid=2958194", "title": "Nudo seduto su un divano", "text": "Nudo seduto su un divano \u00e8 un dipinto a olio su tela (100x65 cm) realizzato nel 1917 dal pittore italiano Amedeo Modigliani.\nFa parte di una collezione privata parigina.\n\u00c8 uno dei celebri \"nudi\" del pittore italiano."}
{"id": "2958195", "revid": "114268729", "url": "https://it.wikipedia.org/wiki?curid=2958195", "title": "Ragazzo seduto con cappello", "text": "Ragazzo seduto con cappello \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina."}
{"id": "2958196", "revid": "114268481", "url": "https://it.wikipedia.org/wiki?curid=2958196", "title": "Cariatide in piedi", "text": "Cariatide in piedi \u00e8 un dipinto a olio su tela (81 x45 cm) realizzato nel 1913 dal pittore italiano Amedeo Modigliani.\nFa parte di una collezione privata francese.\nL'opera rappresenta una figura femminile con le braccia alzate a simboleggiare una cariatide. Per la figura, invece di ispirarsi all'arte greca, Modigliani, preferisce utilizzare caratteristiche proprie dell'arte africana. Quest'opera fa parte di una vasta serie di una dozzina di dipinti eseguiti tra il 1911 e il 1913, composta anche da disegni preparatori, che vanno in parallelo con la produzione di alcune sculture dal soggetto simile."}
{"id": "2958197", "revid": "88740", "url": "https://it.wikipedia.org/wiki?curid=2958197", "title": "Flushing", "text": ""}
{"id": "2958198", "revid": "1355461", "url": "https://it.wikipedia.org/wiki?curid=2958198", "title": "Nucleo terrestre", "text": "Il nucleo terrestre, in geologia e in geofisica, \u00e8 il pi\u00f9 interno degli involucri concentrici in cui \u00e8 suddivisa la Terra. \nDescrizione.\nStruttura.\nCaratterizzato da un'alta densit\u00e0, il nucleo \u00e8 separato dal mantello da una discontinuit\u00e0, detta di Gutenberg, posta a circa 2900 km dalla superficie. \nIl nucleo, pertanto, ha un raggio di circa 3500 km e, in base alla fase delle componenti che lo costituiscono, viene ulteriormente suddiviso in due gusci concentrici: \nNonostante la temperatura del nucleo interno sia maggiore di quello esterno, esso \u00e8 viscoso perch\u00e9 la pressione \u00e8 superiore e questo porta a un innalzamento notevole del punto di fusione del ferro. Ma se esso potesse ipoteticamente essere perforato, risulterebbe liquido.\nSecondo recenti studi la temperatura del nucleo \u00e8 per la maggior parte prodotta dal decadimento spontaneo di elementi radioattivi quali uranio, torio e potassio.\nStoria della scoperta.\nIl nucleo terrestre, cos\u00ec come il mantello, non \u00e8 raggiungibile attraverso perforazioni. L'attuale conoscenza della sua composizione deriva dagli studi in geofisica, anche se alcune discipline, quali la petrografia e l'astronomia, hanno contribuito alla creazione del modello attuale.\nLe prime stime corrette riguardo alla massa terrestre derivano dalla fisica classica, per l'esattezza dalla legge di gravitazione universale di Newton. Risolvendo l'equazione per la massa terrestre e calcolando da questa la densit\u00e0 media prevista per il pianeta, si ottiene un valore quasi doppio rispetto alla densit\u00e0 media misurata sulla crosta. \nQuesto fu il primo indizio di una composizione non omogenea dell'interno del pianeta.\nNuove ipotesi vennero formulate in seguito alla scoperta che le onde sismiche non si propagano all'interno della Terra alla stessa velocit\u00e0, ma accelerano progressivamente spostandosi verso l'interno, talvolta anche con repentini cambiamenti, detti discontinuit\u00e0 come rilevato da Mohorovi\u010di\u0107. Un'altra osservazione, legata al tipo di onde che si propagano, permise di determinare la fase di alcuni gusci in quanto si osservava la scomparsa di onde compressive quando queste attraversavano il nucleo esterno e un forte rallentamento nell'attraversare l'astenosfera (perch\u00e9 solo parzialmente fusa). Queste importanti osservazioni portarono alla formulazione di un modello a gusci concentrici.\nLo studio di brandelli di mantello superiore strappati da magmi poco viscosi e trasportati in superficie ha consentito di avere campioni di roccia provenienti dall'astenosfera. Tali brandelli, denominati xenoliti hanno una composizione peridotitica (per lo pi\u00f9 lherzolitica). Gli xenoliti si ritrovano quasi esclusivamente in rocce basaltiche o carbonatiti perch\u00e9 i magmi che generano tali rocce sono i meno viscosi.\nRecenti prove hanno suggerito che il nucleo interno terrestre possa ruotare leggermente pi\u00f9 in fretta del resto del pianeta, di circa 2 gradi per anno (\"Comins DEU-p.82\")\n. Non \u00e8 ben chiara la ragione di questo comportamento."}
{"id": "2958199", "revid": "486946", "url": "https://it.wikipedia.org/wiki?curid=2958199", "title": "Metodi di regressione", "text": ""}
{"id": "2958200", "revid": "287204", "url": "https://it.wikipedia.org/wiki?curid=2958200", "title": "Dario Vidosic", "text": ""}
{"id": "2958201", "revid": "767487", "url": "https://it.wikipedia.org/wiki?curid=2958201", "title": "Virginia Slims of Florida 1989", "text": "Il Virginia Slims of Florida 1989 \u00e8 stato un torneo di tennis giocato sul cemento. \u00c8 stata l'11\u00aa edizione del torneo, che fa parte della categoria Tier II nell'ambito del WTA Tour 1989. Si \u00e8 giocato al Boca Raton Resort &amp; Club di Boca Raton negli USA dal 13 al 19 marzo 1989.\nCampionesse.\nSingolare.\n Steffi Graf ha battuto in finale Chris Evert 4\u20136, 6\u20132, 6\u20133\nDoppio.\n Jana Novotn\u00e1 / Helena Sukov\u00e1 hanno battuto in finale Jo Durie / Mary Joe Fern\u00e1ndez 6\u20134, 6\u20132"}
{"id": "2958202", "revid": "154893", "url": "https://it.wikipedia.org/wiki?curid=2958202", "title": "A.Braun", "text": ""}
{"id": "2958204", "revid": "124190089", "url": "https://it.wikipedia.org/wiki?curid=2958204", "title": "J\u00f3zef Beck", "text": "Biografia.\nCombatte nella prima guerra mondiale nella legione polacca del maresciallo J\u00f3zef Pi\u0142sudski facendo una rapida carriera militare. Dopo la guerra fu addetto militare prima a Parigi (1922) e poi a Bruxelles (1923).\nPassato in politica, nel 1926 divenne capo gabinetto di Pi\u0142sudski, poi ministro senza portafoglio, vice presidente del Consiglio (1930) e quindi sottosegretario agli esteri dal dicembre 1930 al novembre 1932. Fu infine nominato ministro degli esteri e mantenne tale carica fino all'invasione della Polonia nel settembre 1939.\nIn tale ruolo cerc\u00f2 di mantenere una politica di amicizia nei confronti di Germania ed Unione Sovietica, le due potenze confinanti. Tale politica fu definita di \"bilateral agreement\".\nConcluse nel 1933 un patto di non aggressione con l'Unione Sovietica e nel 1934 un analogo patto con la Germania nazista.\nNel 1938 ottenne, grazie all'appoggio di Hitler, la cessione del bacino carbonifero di Cieszyn, che apparteneva alla Cecoslovacchia.\nAlla vigilia della seconda guerra mondiale, quando gli avvenimenti iniziarono a precipitare, Beck cerc\u00f2 l'alleanza con Gran Bretagna e Francia per difendere Danzica dalle pretese tedesche. La sua intransigenza nei confronti dell'Unione Sovietica ed il rifiuto categorico di permettere il passaggio di truppe russe attraverso il territorio polacco fecero fallire le trattative anglo-francesi con i russi proprio alla vigilia della guerra.\nFiducioso nelle garanzie di Gran Bretagna e Francia, affront\u00f2 con altrettanta fermezza la politica aggressiva tedesca. Il 1\u00ba settembre 1939 Hitler ordin\u00f2 l'invasione della Polonia a cui segu\u00ec dopo pochi giorni il crollo e la fuga del Governo; anche Beck fugg\u00ec e si rifugi\u00f2 in Romania, dove mor\u00ec alcuni anni dopo senza poter rientrare in Patria."}
{"id": "2958205", "revid": "114268704", "url": "https://it.wikipedia.org/wiki?curid=2958205", "title": "Zingara con bambino", "text": "Zingara con bambino \u00e8 un dipinto a olio su tela (115,9 x73 cm) realizzato nel 1919 dal pittore italiano Amedeo Modigliani.\n\u00c8 conservato nella National Gallery of Art di Washington."}
{"id": "2958206", "revid": "287204", "url": "https://it.wikipedia.org/wiki?curid=2958206", "title": "Virginia Slims of Florida 1989 - Singolare", "text": "Il singolare del Virginia Slims of Florida 1989 \u00e8 stato un torneo di tennis facente parte del WTA Tour 1989.\nGabriela Sabatini era la detentrice del titolo, ma ha perso nel 3\u00ba turno contro Terry Phelps.\nSteffi Graf ha battuto in finale 4\u20136, 6\u20132, 6\u20133 Chris Evert.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2958207", "revid": "114268679", "url": "https://it.wikipedia.org/wiki?curid=2958207", "title": "Nudo seduto con le mani in grembo", "text": "Nudo seduto con le mani in grembo \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\n\u00c8 conserverato alla Academy of Arts di Honolulu.\n\u00c8 uno dei celebri \"nudi\" che hanno reso famoso Modigliani."}
{"id": "2958211", "revid": "114268771", "url": "https://it.wikipedia.org/wiki?curid=2958211", "title": "Ritratto di Elena Pavlowski", "text": "Ritratto di Elena Pavlowski \u00e8 un dipinto a olio su tela (64,8 x48,9\u00a0cm) realizzato nel 1917 dal pittore italiano Amedeo Modigliani.\nFa parte della collezione Philips di Washington."}
{"id": "2958212", "revid": "838137", "url": "https://it.wikipedia.org/wiki?curid=2958212", "title": "Virginia Slims of Florida 1989 - Doppio", "text": "Il doppio del Virginia Slims of Florida 1989 \u00e8 stato un torneo di tennis facente parte del WTA Tour 1989.\nKatrina Adams e Zina Garrison erano le detentrici del titolo, ma hanno perso nei quarti di finale contro Manon Bollegraf e Eva Pfaff.\nJana Novotn\u00e1 e Helena Sukov\u00e1 hanno battuto in finale 6\u20134, 6\u20132 Jo Durie e Mary Joe Fern\u00e1ndez.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2958213", "revid": "1305772", "url": "https://it.wikipedia.org/wiki?curid=2958213", "title": "Forest Home", "text": ""}
{"id": "2958214", "revid": "114268699", "url": "https://it.wikipedia.org/wiki?curid=2958214", "title": "Uomo seduto su sfondo arancio", "text": "Uomo seduto su sfondo arancio \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina."}
{"id": "2958216", "revid": "1305772", "url": "https://it.wikipedia.org/wiki?curid=2958216", "title": "Forestville", "text": ""}
{"id": "2958217", "revid": "114268504", "url": "https://it.wikipedia.org/wiki?curid=2958217", "title": "Due ragazze", "text": "Due ragazze \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nFa parte di una collezione privata parigina."}
{"id": "2958218", "revid": "114538588", "url": "https://it.wikipedia.org/wiki?curid=2958218", "title": "Nudo in piedi (Elvira)", "text": "Nudo in piedi \u00e8 un dipinto a olio su tela (100 x65 cm) realizzato nel 1918 dal pittore italiano Amedeo Modigliani.\nLa donna ritratta \u00e8 Elvira, detta La Quique, prostituta con cui Modigliani ebbe una relazione.\nL'opera fa parte della collezione Walter Hadorn a Berna."}
{"id": "2958219", "revid": "729019", "url": "https://it.wikipedia.org/wiki?curid=2958219", "title": "Family Circle Cup 1989", "text": "Il Family Circle Cup 1989 \u00e8 stato un torneo di tennis giocato sulla terra verde.\n\u00c8 stata la 17\u00aa edizione del Family Circle Cup, che fa parte della categoria Tier II nell'ambito del WTA Tour 1989.\nSi \u00e8 giocato al Sea Pines Plantation di Hilton Head Island negli Stati Uniti dal 3 al 9 aprile 1989.\nCampionesse.\nSingolare.\n Steffi Graf ha battuto in finale Nata\u0161a Zvereva 6\u20131, 6\u20131\nDoppio.\n Hana Mandl\u00edkov\u00e1 / Martina Navr\u00e1tilov\u00e1 hanno battuto in finale Mary Lou Daniels / Wendy White 6\u20134, 6\u20131"}
{"id": "2958221", "revid": "729019", "url": "https://it.wikipedia.org/wiki?curid=2958221", "title": "Bundesautobahn 62", "text": "La Bundesautobahn 62, abbreviata anche in BAB 62, \u00e8 una autostrada tedesca che collega l'autostrada BAB 1 con la citt\u00e0 di Pirmasens, per ritornare verso Saarbr\u00fccken, senza soluzione di continuit\u00e0, come BAB 8. Nel tratto tra Bann e Pirmasens rimane una delle pochissime autostrade tedesche a carreggiata unica."}
{"id": "2958222", "revid": "107831", "url": "https://it.wikipedia.org/wiki?curid=2958222", "title": "Family Circle Cup 1989 - Singolare", "text": "Il singolare del Family Circle Cup 1989 \u00e8 stato un torneo di tennis facente parte del WTA Tour 1989.\nMartina Navr\u00e1tilov\u00e1 era la detentrice del titolo, ma ha perso in semifinale contro Nata\u0161a Zvereva.\nSteffi Graf hanno battuto in finale 6\u20131, 6\u20131 Nata\u0161a Zvereva.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2958224", "revid": "1305772", "url": "https://it.wikipedia.org/wiki?curid=2958224", "title": "Fort Meade", "text": ""}
{"id": "2958225", "revid": "838137", "url": "https://it.wikipedia.org/wiki?curid=2958225", "title": "Family Circle Cup 1989 - Doppio", "text": "Il doppio del Family Circle Cup 1989 \u00e8 stato un torneo di tennis facente parte del WTA Tour 1989.\nLori McNeil e Martina Navr\u00e1tilov\u00e1 erano le detentrici del titolo, ma hanno partecipato con partner differenti, la McNeil con Kathy Foxworth e la Navr\u00e1tilov\u00e1 con Hana Mandl\u00edkov\u00e1.\nLa Foxworth e la McNeil hanno perso nel 2\u00ba turno contro Catherine Suire e Patricia Tarabini.\nLa Mandl\u00edkov\u00e1 e la Navr\u00e1tilov\u00e1 hanno battuto in finale 6\u20134, 6\u20131 Mary Lou Daniels e Wendy White.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2958232", "revid": "1305772", "url": "https://it.wikipedia.org/wiki?curid=2958232", "title": "Fort Mitchell", "text": ""}
{"id": "2958233", "revid": "1123126", "url": "https://it.wikipedia.org/wiki?curid=2958233", "title": "Biblia", "text": ""}
{"id": "2958234", "revid": "228587", "url": "https://it.wikipedia.org/wiki?curid=2958234", "title": "Fort Washington", "text": ""}
{"id": "2958235", "revid": "494555", "url": "https://it.wikipedia.org/wiki?curid=2958235", "title": "Boris Turgenev", "text": ""}
{"id": "2958236", "revid": "38120", "url": "https://it.wikipedia.org/wiki?curid=2958236", "title": "Strega Bacheca", "text": ""}
{"id": "2958237", "revid": "1543377", "url": "https://it.wikipedia.org/wiki?curid=2958237", "title": "Campionati europei giovanili di nuoto 1971", "text": "I III Campionati europei giovanili di nuoto e tuffi si sono disputati ad Rotterdam dal 12 agosto al 15 agosto 1971.\nHanno partecipato alla manifestazione le federazioni iscritte alla LEN; questi sono i criteri di ammissione:"}
{"id": "2958238", "revid": "228587", "url": "https://it.wikipedia.org/wiki?curid=2958238", "title": "Foster", "text": ""}
{"id": "2958242", "revid": "1543377", "url": "https://it.wikipedia.org/wiki?curid=2958242", "title": "Bemb\u00e9r\u00e9 Tama", "text": "Bemb\u00e9r\u00e9 Tama, o anche Bimb\u00e9r\u00e9 Tama, \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958244", "revid": "599013", "url": "https://it.wikipedia.org/wiki?curid=2958244", "title": "Umberto Baldini (fantino)", "text": "\"Bovino\" ha vinto due volte il Palio di Siena, in undici partecipazioni. Ebbe il merito di trionfare all'esordio in Piazza a ventitr\u00e9 anni, per il Nicchio; successo bissato nove anni dopo, per la Giraffa."}
{"id": "2958245", "revid": "43204", "url": "https://it.wikipedia.org/wiki?curid=2958245", "title": "APEP Pitsilia", "text": ""}
{"id": "2958246", "revid": "86343", "url": "https://it.wikipedia.org/wiki?curid=2958246", "title": "Bimb\u00e9r\u00e9 Tama", "text": ""}
{"id": "2958247", "revid": "287204", "url": "https://it.wikipedia.org/wiki?curid=2958247", "title": "Bembere Tama", "text": ""}
{"id": "2958248", "revid": "86343", "url": "https://it.wikipedia.org/wiki?curid=2958248", "title": "Bimbere Tama", "text": ""}
{"id": "2958250", "revid": "43204", "url": "https://it.wikipedia.org/wiki?curid=2958250", "title": "Welsh Football League Division 1", "text": ""}
{"id": "2958252", "revid": "1305772", "url": "https://it.wikipedia.org/wiki?curid=2958252", "title": "Fountain", "text": "Fountain (fontana in lingua inglese) pu\u00f2 riferirsi a:"}
{"id": "2958254", "revid": "1305772", "url": "https://it.wikipedia.org/wiki?curid=2958254", "title": "Fountain City", "text": ""}
{"id": "2958255", "revid": "1305772", "url": "https://it.wikipedia.org/wiki?curid=2958255", "title": "Fountain Hill", "text": ""}
{"id": "2958258", "revid": "1543377", "url": "https://it.wikipedia.org/wiki?curid=2958258", "title": "D\u00e9boye", "text": "D\u00e9boye \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958259", "revid": "71563", "url": "https://it.wikipedia.org/wiki?curid=2958259", "title": "Military Assistance Command-Vietnam", "text": ""}
{"id": "2958261", "revid": "287204", "url": "https://it.wikipedia.org/wiki?curid=2958261", "title": "Deboye", "text": ""}
{"id": "2958271", "revid": "59975", "url": "https://it.wikipedia.org/wiki?curid=2958271", "title": "Pop-soul", "text": ""}
{"id": "2958272", "revid": "1543377", "url": "https://it.wikipedia.org/wiki?curid=2958272", "title": "Dirma", "text": "Dirma \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958277", "revid": "494555", "url": "https://it.wikipedia.org/wiki?curid=2958277", "title": "Lemuria (fumetto)", "text": ""}
{"id": "2958291", "revid": "1543377", "url": "https://it.wikipedia.org/wiki?curid=2958291", "title": "Dongo (Mali)", "text": "Dongo \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958302", "revid": "1305772", "url": "https://it.wikipedia.org/wiki?curid=2958302", "title": "Federico Chiacchiari", "text": "Biografia.\nHa scritto dal 1986 per il mensile \"Cineforum\" di cui \u00e8 stato, agli inizi degli anni novanta, responsabile della redazione romana.\nSu \"Cineforum\" \u00e8 stato, con Emanuela Martini, Steve Della Casa e altri, tra i promotori di un rinnovamento tematico, lavorando sui generi (horror, b-movie, filone teenager, demenziale, film noir, ecc.). Nel 1988, con Demetrio Salvi, d\u00e0 vita alla rivista Sentieri selvaggi, che negli anni successivi sar\u00e0 supplemento del mensile Cineforum, con numeri speciali su John Belushi e il cinema demenziale, Cinema Cyberpunk, Sylvester Stallone, ecc.\nNegli anni novanta \u00e8 anche direttore editoriale, per l'editore Stefano Sorbini, della collana di monografie di cinema di cui firma come autore i volumi su David Lynch (1991), Massimo Troisi (1992) e John Belushi (1996).\nNel 1992 \u00e8 direttore del settimanale di spettacoli \"Citt\u00e0 Aperta\".\nHa collaborato anche con i mensili \"Diario\", \"SFX\", \"Ondanet\", \"Blow Up\", \"DVD World\", \"Ragazzo selvaggio\", \"Nick, Micromega\".\n\u00c8 autore di numerose voci dell'Enciclopedia del Cinema Treccani.\nDal 1998 \u00e8 direttore responsabile della rivista mensile \"Sentieri selvaggi\", che dal 2000 \u00e8 passata on line mentre dal 2001 \u00e8 diventata un quotidiano.\nDal 2000 \u00e8 Direttore Organizzativo della Scuola di cinema Sentieri selvaggi , per la quale \u00e8 anche docente del Corso \"Scrivere sul cinema\". \nDa dicembre 2010 cura il Blog DIGIMON(DI), sulle influenze del digitale sulla vita e sulla cultura contemporanea.. Dal giugno 2012 \u00e8 direttore responsabile del bimestrale digitale Sentieri selvaggi Magazine "}
{"id": "2958303", "revid": "1543377", "url": "https://it.wikipedia.org/wiki?curid=2958303", "title": "Farimak\u00e9", "text": "Farimak\u00e9 \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958304", "revid": "287204", "url": "https://it.wikipedia.org/wiki?curid=2958304", "title": "Farimake", "text": ""}
{"id": "2958306", "revid": "125747815", "url": "https://it.wikipedia.org/wiki?curid=2958306", "title": "Mitsubishi ASX", "text": "La Mitsubishi ASX \u00e8 una crossover compatta prodotta dalla casa automobilistica giapponese Mitsubishi Motors a partire dal 2010. Il nome \"ASX\" non \u00e8 altro che l'abbreviazione di \"Active Smart Crossover\" (in italiano \"Crossover Attivo e Intelligente\"). Nel 2013 la vettura viene leggermente aggiornata, poi nel 2016 arriva il primo restyling, con un nuovo frontale. Da settembre 2019, arriva il secondo restyling, con il frontale molto simile a quello della Eclipse Cross. Ad inizio 2022 viene annunciata che la nuova generazione debutter\u00e0 nel 2023, sviluppata sulla piattaforma Renault-Nissan-Mitsubishi Alliance CMF-B e prodotta nello stabilimento Renault di Valladollid in Spagna.\nGenesi.\nLa \"ASX\" rappresenta una Suv compatta che viene derivata direttamente dal prototipo presentato dalla Mitsubishi nel 2007 ovvero la \"Concept-cX\", che sotto una estetica filante e aggressiva celava parte dell'aspetto definitivo della vettura.\nLa base meccanica era quella della Outlander comune alla Lancer. Le linee riprendevano il family feeling della produzione attuale e futura del marchio giapponese, il motore era il nuovo 1,8 litri diesel DI-D Mivec con turbocompressore e 16 valvole capace di 136 cavalli (portato a 150 cavalli sul modello di produzione) abbinato al filtro antiparticolato \"DPF\" e al catalizzatore \"DOC\" (\"Diesel Oxidation Catalyst\"). Lo scopo della \"Concept-cX\" era di rilanciare il segmento dei Suv dopo il successo della Nissan Qashqai, una delle rivali di punta di quella che poi \u00e8 divenuta la ASX. Questo settore attualmente sta riscuotendo un notevole successo commerciale poich\u00e9 le Suv compatte oltre ad avere prezzi accessibili rispetto alle auto dalle dimensioni maggiori sono avvantaggiate dai bassi costi di esercizio e dalla possibilit\u00e0 di scegliere sia la trazione integrale sia quella anteriore.\nProfilo.\nDebutto.\nLa vettura definitiva \u00e8 stata presentata al salone di Ginevra del marzo 2010, circa tre anni dopo l'esposizione della concept. Rispetto a quest'ultima, i dettagli modificati erano parecchi poich\u00e9 il prototipo presentava soluzioni troppo costose da produrre in grande serie quindi la casa ha preferito mantenere numerosi componenti in comune con la Lancer e l'Outlander. Per esempio, il paraurti anteriore e i gruppi ottici sono ispirati al family feeling della Colt, il posteriore invece \u00e8 del tutto inedito, gli interni seguono un disegno corposo, materiali di qualit\u00e0 elevata e assemblaggi precisi come da tradizione giapponese.\nLa nomenclatura ASX \u00e8 stata adottata per il solo mercato europeo mentre per il Giappone l'auto viene venduta come Mitsubishi RVR, denominazione gi\u00e0 utilizzata per commercializzare la precedente Space Runner, negli Stati Uniti e Canada la casa ha mantenuto il nome Outlander Sport per sottolineare la parentela con la grande Suv che si \u00e8 rivelata un grande successo su questi mercati.\nIn Italia la gamma di allestimenti si compone dell'allestimento base \"Inform\", la versione intermedia \"Invite\" e quella di punta \"Intense\".\nLinee e interni.\nLunga 4,29 metri il massiccio frontale spigoloso possiede una fanaleria triangolare dal disegno affusolato, calandra trapezoidale dalle cornici cromate e scudi paracolpi in plastica. Le versioni vendute in Giappone e Stati Uniti presentano gli scudi paracolpi verniciati dello stesso colore della carrozzeria.\nLa vista laterale mostra i grandi passaruota allargati, fiancata solcata da una profonda nervatura che risale lungo la linea di cintura, massicci specchi retrovisori, minigonne grezze, l'assetto rialzato consente esclusioni anche in fuoristrada. Il passo \u00e8 di 2,670 metri.\nLa zona posteriore \u00e8 anch'essa originale e offre la vista ad alcuni aspetti molto interessanti, scudo paracolpi in plastica, lunotto bombato, fanaleria sdoppiata a livello del portellone. Un piccolo spoiler dona un aspetto sportivo.\nL'abitacolo \u00e8 abbastanza spazioso, materiali morbidi, inserti in alluminio e numerosi accessori per il comfort. Il bagagliaio misura 416 litri. Le versioni di punta possono essere equipaggiate con l'impianto audio \"Rockford Fosgate\" da 710 watt, il sistema multimediale con schermo a sfioramento da 7 pollici, hard disk da 40 GB e telecamera di parcheggio, sistema di accesso senza chiave con avviamento a pulsante, sedili anteriori riscaldabili, sedile guida elettrico e gli interni in pelle oltre ai fari allo xeno e al tetto in cristallo. Di serie ESP con ABS e airbag frontali, laterali, per le ginocchia del guidatore e per la testa (sono sette in totale) oltre ai poggiatesta attivi e al sistema multimediale.\nRestyling 2013.\nNel mese di ottobre 2012 \u00e8 stato annunciata che la ASX \u00e8 stata visivamente e leggermente rivista nell'aspetto. \u00c8 stata poi presentata ufficialmente al Salone di Parigi.\nL'aggiornamento \u00e8 particolarmente evidente nella parte anteriore sulla griglia che \u00e8 stata lievemente modificata sui paraurti anteriore dalla linea pi\u00f9 elaborata e in modo marginale nella parte posteriore. Si notano i maggior cambiamenti per la griglia anteriore dai profili arrotondati, dagli inediti fari fendinebbia e dalla parte inferiore dei paraurti in tinta con la carrozzeria e non pi\u00f9 in plastica grezza. Negli interni \u00e8 presente un inedito volante, nuovi tessuti e materiali per i sedili e nuove manopole e tasti della radio e del sistema multimediale e di navigazione.\nMeccanicamente, anche ai motori sono state apportate modifiche, con una nuova versione del motore 1.8 diesel e ammortizzatori posteriori affinati. Il 1.8 turbodiesel ora pu\u00f2 essere ordinato con la sola trazione anteriore in versione depotenziata con 116 CV e di 300 Nm di coppia che fanno s\u00ec che l'accelerazione sullo 0-100 km/h avvenga in 10,2 secondi con una velocit\u00e0 massima di 189 km/h. Il consumo di carburante si attesta in media sui 19,6 km/l con 134 g/km di emissioni di CO2. Si affianca anche un 1.6 a benzina Bi-fuel con 116 CV a sola trazione anteriore.\nRestyling 2016.\nAl salone Los Angeles nel novembre 2015, con debutto europeo al salone di Ginevra nel 2016, viene presentato un ennesimo aggiornamento della vettura, questa volta pi\u00f9 corposo a livello estetico dove il frontale presenta un diverso disegno con una nuova griglia anteriore a forma di \"X\" simile a quello introdotto sulla contemporanea Outlander, filosofia stilistica denominata \"Dynamic Shield\". Il design \u00e8 caratterizzato da una calandra anteriore pi\u00f9 imponente che presenta una mascherina nera e vistose cromature a forma di C rovesciata. Dal punto di vista motoristico, vi \u00e8 il debutto del propulsore PSA turbodiesel 1,6 da 114 CV.\nRestyling 2019.\nAl salone di Ginevra nel marzo 2019 viene presentato un ulteriore restyling del modello che porta al debutto il nuovo frontale ridisegnato con la nuova calandra Dynamic Shield simile a quella del modello Eclipse Cross e L200 (restyling) con nuovi paraurti e nuovi fanali a LED. Meccaniccamente la scocca viene rinforzata nella struttura frontale e vengono introdotto i dispositivi di sicurezza come la frenata automatica di emergenza con radar e il dispositivo di superamento involontario corsia con visuale negli angoli ciechi. \nLa gamma motori viene riomologata Euro 6D-Temp ed esce di produzione il motore 2.2 turbo diesel; l\u2019unico propulsore offerto sul mercato europeo \u00e8 il 2.0 litri Mivec quattro cilindri a benzina accoppiato ad una trasmissione manuale a 5 rapporti o automatica Invecs-3 III CVT a sei rapporti con trazione anteriore o integrale. Internamente debutta il nuovo sistema multimediale touchscreen a 8 pollici con compatibilit\u00e0 Android Auto e Apple CarPlay e connettivit\u00e0 con Smartphone.\nMeccanica e motorizzazioni.\nLa ASX sfrutta la base meccanica \"Global\" della Outlander, che poi \u00e8 anche la stessa di altre vetture molto pi\u00f9 \"familiari\", come la berlina Lancer. Nella ASX, per\u00f2, sono state aggiornate le sospensioni, che mantengono lo schema pseudo MacPherson per l'avantreno e il raffinato Multilink per il retrotreno, il tutto per garantire una maggiore rigidit\u00e0 torsionale e sportivit\u00e0 di guida. La versione di punta prevedono uno schema di trazione integrale con giunto centrale elettromagnetico a inserimento automatico e con la possibilit\u00e0 di simulare il bloccaggio fino a 40 km/h, la ASX base \u00e8 a trazione anteriore e possiede un telaio ribassato.\nIl pacchetto \"ClearTec\" dispone dello sterzo ad assistenza elettromeccanica che comprende anche lo stop&amp;start, il recupero di energia in rilascio, l'utilizzo di lubrificante molto fluido e l'adozione di pneumatici a bassa resistenza di rotolamento. L'impianto frenante prevede dischi anteriori auto ventilanti anteriori e dischi posteriori pieni.\nI motori disponibili per il mercato europeo sono un 1.6 benzina \"Mivec\" a fasatura variabile e iniezione elettronica che eroga 117 cavalli a 6.000 giri/min e 154 N\u00b7m a 4.000 giri/min con cambio manuale 5 rapporti mentre il diesel \u00e8 il nuovo 1.8 \"DI-D Mivec\" common rail con rapporto di compressione di 14,9:1, il pi\u00f9 basso al mondo, con potenza di 150 cavalli a 4.000 giri/min e 300 N\u00b7m a 2.000 giri/min e cambio manuale a 6 rapporti. Per il mercato giapponese \u00e8 disponibile solo il modello a benzina abbinato al cambio automatico CVT \"Invecs III\".\nVersioni derivate.\nIn virt\u00f9 della joint-venture tra il Gruppo PSA e la stessa Mitsubishi Motors Corporation, la \"ASX\" \u00e8 stata proposta nel 2012 anche con il marchio Citro\u00ebn e con il nome C4 Aircross, anche se con le altre C4 contemporanee il modello non ha niente a che vedere dal punto di vista tecnico, se si esclude la presenza nella gamma motori del 1.6 HDi, assente invece sulla ASX. Si tratter\u00e0 della terza condivisione di meccanica Mitsubishi da parte del colosso francese: i primi due casi si sono avuti con la nascita delle triadi Outlander/4007/C-Crosser e iMiev/iOn/C-Zero."}
{"id": "2958308", "revid": "709565", "url": "https://it.wikipedia.org/wiki?curid=2958308", "title": "Discografia dei Crash Test Dummies", "text": "La discografia della band canadese di musica folk rock e alternative rock Crash Test Dummies consiste in nove album studio, una compilation, un EP e un DVD.\nDemo.\nOriginal Recipe.\nOriginal Recipe \u00e8 il primo demo originale della band canadese Crash Test Dummies pubblicato nel 1988. Include quattro canzoni che col tempo hanno fatto parte del loro primo album studio, con l'eccezione di \"Fundies Never Have Fun On Sundays\", il quale \u00e8 solo reperibile in questa audiocassetta. Questo demo \u00e8 estremamente raro e prezioso.\nDemo Tape 2.\nDemo Tape 2 \u00e8 il secondo demo della band canadese Crash Test Dummies pubblicato nel 1989. L'audiocassetta contiene solo due canzoni ed \u00e8 estremamente difficile da trovare. La canzone \"The Ghosts That Haunt Me\" \u00e8 registrata anche nel loro primo album studio.\nAlbum dal vivo.\nNel 2001 Brad Roberts pubblic\u00f2 un album live, il quale consiste in canzoni dei Crash Test Dummies, pi\u00f9 alcune cover:"}
{"id": "2958310", "revid": "1543377", "url": "https://it.wikipedia.org/wiki?curid=2958310", "title": "N'Dodjigu", "text": "N'Dodjigu, o anche N'Dodjiga, \u00e8 un comune rurale del Mali facente parte del circondario di Youwarou, nella regione di Mopti."}
{"id": "2958311", "revid": "86343", "url": "https://it.wikipedia.org/wiki?curid=2958311", "title": "N'Dodjiga", "text": ""}
{"id": "2958312", "revid": "86343", "url": "https://it.wikipedia.org/wiki?curid=2958312", "title": "Ndodjigu", "text": ""}
{"id": "2958313", "revid": "86343", "url": "https://it.wikipedia.org/wiki?curid=2958313", "title": "Ndodjiga", "text": ""}
{"id": "2958314", "revid": "88740", "url": "https://it.wikipedia.org/wiki?curid=2958314", "title": "Friedersdorf (Heidesee)", "text": "Friedersdorf \u00e8 una frazione del comune tedesco di Heidesee, nel Brandeburgo.\nStoria.\nFriedersdorf costitu\u00ec un comune autonomo fino al 26 ottobre 2003."}
{"id": "2958315", "revid": "314905", "url": "https://it.wikipedia.org/wiki?curid=2958315", "title": "Deposizione di Cristo (Antelami)", "text": ""}
{"id": "2958318", "revid": "122993252", "url": "https://it.wikipedia.org/wiki?curid=2958318", "title": "Torneo di Viareggio 1984", "text": "Il Torneo di Viareggio 1984 \u00e8 stata la trentaseiesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata il Torino per la prima volta nella sua storia.\nLe 16 squadre partecipanti arrivavano da 9 Paesi differenti e la maggior parte di esse, 8, dall'Italia.\nFormato.\nLe 16 squadre sono organizzate in 4 giorni all'italiana. Le due prime classificate di ogni girone si classificano ai quarti di finale."}
{"id": "2958325", "revid": "287204", "url": "https://it.wikipedia.org/wiki?curid=2958325", "title": "Friedersdorf (Gro\u00dfbreitenbach)", "text": "Friedersdorf \u00e8 una frazione della citt\u00e0 tedesca di Gro\u00dfbreitenbach, nel \"Land\" della Turingia.\nStoria.\nIl 1\u00ba gennaio 2019 il comune di Friedersdorf venne soppresso e aggregato alla citt\u00e0 di Gro\u00dfbreitenbach."}
{"id": "2958336", "revid": "39224", "url": "https://it.wikipedia.org/wiki?curid=2958336", "title": "Tornei di rugby dell'Europa orientale 1959-1989", "text": ""}
{"id": "2958340", "revid": "1543377", "url": "https://it.wikipedia.org/wiki?curid=2958340", "title": "Gis\u00e8le Pascal", "text": "Biografia.\nDopo gli studi secondari, frequent\u00f2 corsi di recitazione e di danza, debuttando sul grande schermo nel 1942 in \"L'Arl\u00e9sienne\" di Marc All\u00e9gret. Nello stesso anno intraprese anche la carriera teatrale, esordendo con la compagnia dell'attore Claude Dauphin.\nPer sei anni, dal 1947 al 1953, ebbe una relazione sentimentale con il Principe Ranieri di Monaco, ma il previsto matrimonio non ebbe luogo a seguito della diagnosi di un medico che dichiar\u00f2 l'infertilit\u00e0 della Pascal, diagnosi successivamente contraddetta dalla nascita di una figlia che l'attrice ebbe dal matrimonio con l'attore Raymond Pellegrin, sposato l'8 ottobre 1955: Pascale Pellegrin, nata il 12 settembre 1962, seguir\u00e0 le orme dei genitori, diventando anch'ella attrice.\nSubito dopo la fine della relazione con il principe Ranieri, la Pascal ebbe un breve relazione con l'attore Gary Cooper, che aveva incontrato durante il Festival di Cannes del 1953."}
{"id": "2958345", "revid": "765341", "url": "https://it.wikipedia.org/wiki?curid=2958345", "title": "Preludio corale", "text": "Un preludio corale \u00e8 una composizione musicale liturgica per organo che utilizza la stessa melodia di un corale dato. Molto diffusa nella Chiesa luterana, in particolare fra i compositori tedeschi del XVII secolo, di cui erano stati esponenti, fra gli altri, Pachelbel e Buxtehude, ebbe il suo apice nell'opera di Johann Sebastian Bach, che ne scrisse oltre 125, di cui 20 nella terza parte del Clavier-\u00dcbung. Tuttavia tale composizione \u00e8 una forma musicale il cui uso si \u00e8 protratto nei secoli e che rimane ancora oggi.\nFunzione.\nLa funzione liturgica di un preludio corale nel XVII secolo \u00e8 dibattuta. Una ipotesi \u00e8 che fossero delle introduzioni strumentali al corale che stava per essere cantato durante la messa luterana.\nStoria.\nXVII secolo.\nIn uno stile singolare i preludi corali appaiono per primi nell'opera di Dieterich Buxtehude (1637-1707), di cui ci sono pervenuti 48 preludi corali. Questa forma ebbe il suo apice nell'opera di Johann Sebastian Bach, che ne scrisse oltre 125, di cui 20 nella terza parte del Clavier-\u00dcbung.\nXIX secolo e XX secolo.\nVi sono numerosi esempi di Preludi corale nell'Ottocento e nel Novecento, fra cui le opere di Johannes Brahms, di cui si ricordano il Preludio corale e fuga su \u201cO Traurigkeit, o Herzeleid\u201e WoO 7 (1858, preludio rielaborato nel 1882) e gli 11 preludi corali op. post. 122 (1896), i lavori di Max Reger e Samuel Barber. Opere simili a queste continuano ancora oggi ad essere scritte, come i quattro volumi di preludi corali di Helmut Walcha e i sette di Flor Peeters."}
{"id": "2958350", "revid": "41824", "url": "https://it.wikipedia.org/wiki?curid=2958350", "title": "Preludi corali", "text": ""}
{"id": "2958351", "revid": "599013", "url": "https://it.wikipedia.org/wiki?curid=2958351", "title": "Valerij Gorju\u0161ev", "text": ""}
{"id": "2958352", "revid": "167951", "url": "https://it.wikipedia.org/wiki?curid=2958352", "title": "Giulio Donadio", "text": "Biografia.\nAttore, \u00e8 figlio di un questore e sente fin da giovanissimo la passione per il palcoscenico. Abbandona al terzo anno l'Istituto tecnico per accettare una scrittura offertagli dalla compagnia dialettale di Carlo Nunziata con la quale va in tourn\u00e9e in America. Confortato dai i primi successi ottenuti, al suo rientro in Italia ottiene una scrittura dalla Severi-Zoncada nel 1911. Viene notato da Ermete Zacconi che lo raccomanda a Virgilio Talli nella cui compagnia, nel 1912-13, entra a fianco inoltre di Maria Melato e Giovannini.\nDiventa primo attore nel 1914 con la compagnia napoletana di Adelina Magnetti - dove si distingue in \"Assunta Spina\" e \"'O voto\" di Salvatore Di Giacomo - per approdare nel 1915 alla Compagnia stabile del Teatro Manzoni di Milano diretta da Marco Praga a fianco di Irma Gramatica. Nel 1919 si dedica assiduamente al cinema muto - era esordito sullo schermo nel 1914 con Il bandito di Port-Haven di Roberto Roberti - ma torna al teatro nel 1922 con la Commedia Nuova diretta da Paolo Tegli a fianco di Giannina Chiantoni.\nPassa successivamente a fianco di attori celebrati come Annibale Betrone, Alda Borelli, Emma Gramatica - in particolare in opere dannunziane - di nuovo la Melato. Nel 1934 fonda una sua compagnia - la Compagnia del giallo - che si dedic\u00f2 ai drammi polizieschi a tinte forti e che ottiene grandi successi di pubblico. \nAl cinema torna sporadicamente nella met\u00e0 degli anni venti - nel 1924 prende parte al lungometraggio In Maremma diretto da Salvatore Aversano - ma con il sonoro la sua bella voce gli consente di comparire con pi\u00f9 frequenza seppur, vista l'et\u00e0 ormai matura, in ruoli di carattere. Torna comunque ad assumere il ruolo di protagonista nel film giallo \"L'ispettore Vargas\" di Gianni Franciolini del 1940, dove interpreta il ruolo dell'ispettore medesimo.\nIn teatro continua a recitare nel dopoguerra, prima per due stagioni con la Melato e successivamente con Marcello Giorda. Il suo ultimo film interpretato \u00e8 \"Il cavaliere del sogno\" di Camillo Mastrocinque del 1946 dove recita accanto ad Amedeo Nazzari e Mariella Lotti.\nI suoi resti esumati si trovano a Milano, al Riparto I del Cimitero di Chiaravalle, tumulati nella celletta 606."}
{"id": "2958354", "revid": "41824", "url": "https://it.wikipedia.org/wiki?curid=2958354", "title": "Sweelinck", "text": ""}
{"id": "2958358", "revid": "1543377", "url": "https://it.wikipedia.org/wiki?curid=2958358", "title": "Barou\u00e9li", "text": "Barou\u00e9li \u00e8 un comune rurale del Mali, capoluogo del circondario omonimo, nella regione di S\u00e9gou."}
{"id": "2958364", "revid": "287204", "url": "https://it.wikipedia.org/wiki?curid=2958364", "title": "Baroueli", "text": ""}
{"id": "2958366", "revid": "610351", "url": "https://it.wikipedia.org/wiki?curid=2958366", "title": "Silvia Pepitoni", "text": "Carriera.\nDotata di una voce duttile e suadente, viene ricordata soprattutto per il suo doppiaggio di Meg Ryan in \"Harry, ti presento Sally...\", ma ha doppiato altre importanti attrici come Mary Elizabeth Mastrantonio, Elizabeth Perkins, Greta Scacchi, Daryl Hannah, Sally Field, Julia Roberts e, recentemente, anche Jennifer Coolidge.\nAttiva spesso anche in televisione, nel 2000 il suo doppiaggio di Helen Hunt nella serie televisiva \"Innamorati pazzi\" le \u00e8 valso il \"Premio Voci nell'ombra per la Miglior Voce Femminile - Sezione TV\" .\nVita privata.\nHa una figlia, Virginia Brunetti, anch'essa doppiatrice."}
{"id": "2958367", "revid": "1543377", "url": "https://it.wikipedia.org/wiki?curid=2958367", "title": "Giraffa", "text": "La giraffa (\"Giraffa\" ) \u00e8 un genere di mammifero artiodattilo africano, nonch\u00e9 l'animale terrestre vivente pi\u00f9 alto ed il pi\u00f9 grande ruminante esistente. Tradizionalmente il genere contiene una singola specie, \"Giraffa camelopardalis\", con nove sottospecie. Tuttavia, analisi alternative suggeriscono la presenza di un massimo di otto specie, sulla base di una ricerca sul DNA mitocondriale e nucleare, nonch\u00e9 su misurazioni morfologiche del genere \"Giraffa\". In aggiunta, sono state descritte sette specie estinte conosciute da fossili.\nLe principali caratteristiche distintive delle giraffe sono il collo e le zampe estremamente allungate, gli ossiconi, simili a corna, sul capo, grandi occhi neri con ciglia lunghe e il suo caratteristico mantello a macchie che varia da sottospecie a sottospecie. L'animale \u00e8 classificato nella famiglia Giraffidae, insieme al suo parente vivente pi\u00f9 prossimo, l'okapi. La sua distribuzione geografica sparsa si estende dal Ciad a nord, al Sudafrica a sud, e dal Niger a ovest fino alla Somalia ad est. Le giraffe abitano abitualmente savane e aree boschive. La loro fonte di cibo primaria sono foglie, frutti e fiori di piante legnose, principalmente le specie di acacie, una fonte di cibo accessibile loro fuori dalla portata della maggior parte degli altri erbivori. Nonostante le loro dimensioni le giraffe non sono prive di predatori: i piccoli sono oggetto di caccia anche di leopardi, iene macchiate e licaoni, mentre gli adulti possono cadere preda dei branchi di leoni. Le giraffe vivono in branchi composti da femmine imparentate tra loro e della loro prole, oppure da branchi di maschi adulti non imparentati. Tuttavia, si tratta di una specie gregaria che pu\u00f2 riunirsi in grandi branchi misti. I maschi stabiliscono gerarchie sociali attraverso il \"collaggio\", dei combattimenti intraspecifici che prevedono l'utilizzo del collo e della testa come arma di offesa. I maschi dominanti ottengono il diritto di accoppiarsi con le femmine, sulle quali grava l'intera responsabilit\u00e0 dell'allevamento dei cuccioli.\nLa giraffa ha incuriosito varie culture, sia antiche che moderne, per il suo aspetto peculiare, ed \u00e8 stata spesso descritta in dipinti, libri e cartoni animati. \u00c8 classificato dall'UICN come Vulnerabile all'estinzione e la sua presenza \u00e8 stata estirpata in molte zone del suo areale geografico. Le giraffe si trovano ancora in numerosi parchi nazionali e riserve di caccia, ma le stime del 2016 indicano che ci sono circa 97.500 capi di \"Giraffa\" allo stato brado. Nel 2010, si \u00e8 stimato che pi\u00f9 di 1.600 sono residenti ed allevati negli zoo.\nEtimologia.\nL'origine del nome \u00abgiraffa\u00bb viene fatta risalire alla parola araba \"zarafah\" (\u0632\u0631\u0627\u0641\u0629), forse a sua volta derivata da una lingua africana. Il nome viene tradotto come \u00ab[colei che] cammina velocemente\u00bb. Nella lingua inglese media l'animale era noto anche come \"jarraf\", \"ziraph\" e \"gerfauntz\". La parola probabilmente deriva dal nome somalo dell'animale, \"geri\". La forma italiana \"giraffa\" risale agli anni '90 del XVI secolo. L'attuale forma inglese \"giraffe\" si svilupp\u00f2 intorno al 1600 a partire dal francese \"girafe\".\nTassonomia ed evoluzione.\nLa giraffa appartiene al sottordine Ruminantia. Molte specie di Ruminantia risalenti all'Eocene medio sono state scoperte in Asia centrale, Sud-est asiatico e Nordamerica. Le condizioni ecologiche durante questo periodo potrebbero aver facilitato la loro rapida dispersione. Le specie appartenenti al genere giraffa sono quattro delle cinque specie viventi della famiglia dei Giraffidi; l'altra \u00e8 l'okapi. La famiglia un tempo era molto pi\u00f9 numerosa: ne sono stati descritti pi\u00f9 di 10 generi fossili. Loro parenti conosciuti pi\u00f9 stretti erano gli estinti Climacoceratidi. Questi, assieme alla famiglia degli Antilocapridi (la cui unica specie attuale \u00e8 l'antilocapra), appartenevano alla superfamiglia Giraffoidea. Questi animali forse si evolvettero a partire dagli estinti Paleomericidi, possibili antenati anche dei cervi.\nMentre alcuni antichi Giraffidi, quali il \"Sivatherium\", avevano corpi massicci, altri avevano una forma molto pi\u00f9 slanciata. Il pi\u00f9 antico antenato conosciuto della linea evolutiva della giraffa \u00e8 il \"Canthumeryx\", i cui resti, rinvenuti in Libia, sono stati fatti risalire a 25-20, 17-15 o 18-14,3 milioni di anni fa a seconda delle diverse opinioni degli studiosi. Questo animale era una creatura di medie dimensioni, esile e simile a un'antilope. Il \"Giraffokeryx\" comparve 15 milioni di anni fa nel subcontinente indiano e ricordava sia un'okapi che una piccola giraffa, ma aveva un collo pi\u00f9 allungato e i caratteristici ossiconi simili a corna fatti di cartilagine. Il \"Palaeotragus\", che apparve per la prima volta 14 milioni di anni fa e visse in un'area compresa tra l'Africa orientale e la Mongolia, ricordava l'okapi e potrebbe essere il suo diretto antenato. Aveva un cranio pi\u00f9 allungato e schiacciato ed esibiva un dimorfismo sessuale molto marcato. Il \"Samotherium\" rimpiazz\u00f2 il \"Paleotragus\" 10-9 milioni di anni fa. Questi animali avevano dimensioni maggiori e avevano una testa perfino pi\u00f9 allungata con seni cranici ben sviluppati e un profilo pi\u00f9 simile a quello della giraffa. Vissero sia in Africa che in Eurasia. Il \"Bohlinia\", che comparve per la prima volta nell'Europa sud-orientale e visse 9-7 milioni di anni fa, discendeva probabilmente dal \"Samotherium\" ed \u00e8 a sua volta un probabile antenato diretto della giraffa. Il \"Bohlinia\" ricordava moltissimo le giraffe moderne: aveva collo e zampe lunghi e ossiconi e dentatura simili.\nIl \"Bohlinia\" raggiunse la Cina e l'India settentrionale in risposta ai cambiamenti climatici. In quest'area si evolvette il genere \"Giraffa\" che, circa 7 milioni di anni fa, raggiunse l'Africa. Ulteriori cambiamenti climatici provocarono l'estinzione delle giraffe asiatiche, mentre quelle africane sopravvissero e si diversificarono in alcune nuove specie. \"G. camelopardalis\" fece la sua comparsa circa 1 milione di anni fa in Africa orientale durante il Pleistocene. Alcuni biologi ipotizzano che l'attuale giraffa discenda dalla \"G. jumae\"; altri considerano la \"G. gracilis\" un candidato pi\u00f9 probabile. Si ritiene che la principale spinta evolutiva che ha portato alla comparsa delle giraffe sia stato il cambiamento climatico, iniziato 8 milioni di anni fa, che trasform\u00f2 un'area ricoperta da vaste foreste in una regione pi\u00f9 aperta. Alcuni ricercatori hanno ipotizzato che questo nuovo habitat, assieme a una nuova dieta, comprendente anche foglie di \"Acacia\", possa aver esposto gli antenati della giraffa a tossine che causarono tassi di mutazione pi\u00f9 elevati e un pi\u00f9 alto tasso di evoluzione.\nMorten Thrane Br\u00fcnnich istitu\u00ec il genere \"Giraffa\" nel 1772. Agli inizi del XIX secolo, Jean-Baptiste Lamarck credette che il lungo collo della giraffa costituisse una \u00abcaratteristica acquisita\u00bb, evolutasi attraverso generazioni di giraffe ancestrali che si sforzavano di raggiungere le foglie degli alberi pi\u00f9 alti. Questa teoria venne in seguito accantonata, e gli studiosi oggi ritengono che il collo della giraffa sia il frutto della selezione naturale darwiniana - le giraffe ancestrali dotate di colli pi\u00f9 lunghi erano meglio adattate al loro ambiente e furono cos\u00ec in grado di riprodursi e tramandare i loro geni.\nSpecie e sottospecie.\nLa IUCN riconosce una singola specie di giraffa con nove sottospecie. Nel 2001, venne proposta una tassonomia composta da due specie. Uno studio del 2007 sulla genetica delle giraffe, ha suggerito che ci fossero sei specie: la giraffa dell'Africa occidentale, Rothschild, reticolata, masai, dell'angola e sudafricana. Lo studio ha dedotto dalle differenze genetiche nel DNA nucleare e mitocondriale (mtDNA) che le giraffe di queste popolazioni sono isolate riproduttivamente e si incrociano raramente, sebbene non vi sia nessun ostacolo naturale a separarle. Ci\u00f2 include le popolazioni adiacenti di giraffe di Rothschild, reticolate e masai. La giraffa masai potrebbe a sua volta essere costituita da pi\u00f9 specie separate tra loro dalla Rift Valley. Si \u00e8 scoperto anche che le giraffe reticolate e masai hanno la pi\u00f9 alta diversit\u00e0 di mtDNA, che \u00e8 coerente con le giraffe originarie dell'Africa orientale. Le popolazioni pi\u00f9 a nord sono pi\u00f9 strettamente legate alle prime, mentre quelle a sud sono pi\u00f9 legate alle seconde. Le giraffe sembrano selezionare i propri compagni con lo stesso tipo di mantello, che di conseguenza vengono ereditati dalla loro prole.\nUno studio del 2011, utilizzando analisi dettagliate della morfologia delle giraffe e l'applicazione del concetto di specie filogenetica, ha descritto otto specie di giraffe viventi. Uno studio del 2016, ha anche concluso che le giraffe viventi sono costituite da pi\u00f9 specie. I ricercatori hanno suggerito l'esistenza di quattro specie, che non hanno incrociato informazioni genetiche tra loro da 1 a 2 milioni di anni. Da allora, una risposta a questa pubblicazione \u00e8 stata pubblicata, evidenziando sette problemi nell'interpretazione dei dati, e conclude che \"le conclusioni evidenziato non dovrebbero essere accettate incondizionatamente\".\nIl Giraffe Conservation Foundation (GCF), assieme a Senckenberg Biodiversity e al Climate Research Centre (BiK-F), attraverso l\u2019analisi del DNA, ha rilevato che esistono 4 specie di giraffa cos\u00ec suddivise: giraffa masai (\"G . tippelskirchi\"), giraffa settentrionale (\"G. camelopardalis\"), giraffa reticolata (\"G. reticulata\") e giraffa meridionale (\"G. giraffa\"). Le quattro specie e le loro sottospecie vivono in aree geografiche ben distinte sul territorio africano.\nUno studio del 2020 ha dimostrato che, a seconda del metodo scelto, si possono considerare diverse ipotesi tassonomiche che riconoscono da due a sei specie per il genere \"Giraffa\". Lo studio ha anche scoperto che i metodi di coalescenza di pi\u00f9 specie possono portare a un'eccessiva suddivisione tassonomica, poich\u00e9 tali metodi delimitano la struttura geografica piuttosto che le specie. L'ipotesi 3-specie, che riconosce \"G. camelopardalis\", \"G . giraffa\" e \"G . tippelskirchi\", \u00e8 altamente supportato da analisi filogenetiche e corroborato anche dalla maggior parte delle analisi genetiche di popolazione e dalle analisi coalescenti multi specie.\nEsistono anche sette specie estinte di giraffa, elencate di seguito:\nLa specie estinta \"G. attica\" era precedentemente assegnata al genere \"Giraffa\" ma venne riclassificata come \"Bohlinia attica\", nel 1929.\nLe giraffe reticolate e masai presentano una maggiore diversit\u00e0 nel DNA mitocondriale, il che sta a dimostrare che le giraffe siano comparse per la prima volta nell'Africa orientale. Le popolazioni situate pi\u00f9 a nord sono pi\u00f9 strettamente imparentate con le prime, mentre quelle situate a sud lo sono con le seconde. Sembra che le giraffe scelgano partner con un disegno del mantello simile, che si imprime loro nella memoria da piccole. Le implicazioni di queste scoperte per la conservazione delle giraffe sono state riassunte da David Brown, autore principale dello studio, che afferm\u00f2 cos\u00ec su BBC News: \u00abRiunire tutte le giraffe in un'unica specie nasconde il fatto che alcune razze siano sull'orlo dell'estinzione. Alcune di queste popolazioni contano appena poche centinaia di esemplari e necessitano di immediata protezione\u00bb.\nLa giraffa dell'Africa occidentale \u00e8 pi\u00f9 imparentata da vicino con le giraffe di Rothschild e con quelle reticolate che con la giraffa del Kordofan. I suoi antenati potrebbero essere migrati dall'Africa orientale a quella settentrionale e successivamente aver raggiunto il suo areale attuale in seguito all'espansione del deserto del Sahara. Al culmine della sua estensione, il lago Ciad potrebbe aver agito da barriera tra le giraffe dell'Africa settentrionale e quelle del Kordofan durante l'Olocene.\nDescrizione e anatomia.\nLe giraffe adulte possono raggiungere un'altezza di 4\u20136 m; i maschi sono pi\u00f9 alti delle femmine. Il peso medio si aggira intorno ai 1200\u00a0kg nei maschi e agli 800\u00a0kg nelle femmine, con valori massimi registrati di 1930 e 1289\u00a0kg per maschi e femmine, rispettivamente. A dispetto della lunghezza di collo e zampe, il corpo della giraffa \u00e8 relativamente breve. Posti ai lati della testa, i grandi occhi bulbosi della giraffa le consentono una buona visione a tutto campo da grande altezza. Le giraffe vedono a colori e sono inoltre dotate di udito e olfatto ben sviluppati. Grazie ad alcuni muscoli l'animale \u00e8 in grado di chiudere le narici per proteggerle dalle tempeste di sabbia e dalle formiche. La lingua prensile misura circa 40-50\u00a0cm di lunghezza. Ha una colorazione nero-violacea, forse per proteggersi dal calore del sole, e viene utilizzata per strappare il fogliame, nonch\u00e9 per la pulizia del corpo e del naso dell'animale. Anche il labbro superiore \u00e8 prensile e come la lingua viene impiegato per manipolare il cibo. Le labbra, la lingua e l'interno della bocca sono ricoperti da papille che proteggono dalle spine.\nIl manto \u00e8 ricoperto da chiazze o macchie scure (che possono essere color arancio, castano, marrone o quasi nero) separate da peli chiari (generalmente bianchi o color crema). Il manto dei maschi scurisce con l'et\u00e0. Il disegno del mantello \u00e8 utile ai fini del camuffamento, consentendo all'animale di fondersi con il chiaro e scuro della savana alberata. Anche se \u00e8 difficile scorgere\u00a0\u2013 perfino da pochi metri di distanza\u00a0\u2013 giraffe adulte tra alberi e arbusti, esse (quando si spostano per avere una migliore visione su eventuali predatori in avvicinamento) fanno maggior affidamento sulle proprie dimensioni e sulla loro abilit\u00e0 di difendersi piuttosto che sul camuffamento\u00a0\u2013 che sembra essere pi\u00f9 importante presso i piccoli. La pelle sotto le macchie scure pu\u00f2 costituire una sorta di finestra per la termoregolazione, in quanto ospita un complesso sistema di vasi sanguigni e grosse ghiandole sudoripare. Ogni giraffa ha un disegno del mantello unico. La pelle \u00e8 per lo pi\u00f9 di colore grigio. \u00c8 inoltre molto spessa e consente all'animale di correre attraverso la boscaglia spinosa senza ferirsi. Il pelo pu\u00f2 agire come una difesa chimica, in quanto le sostanze repellenti per i parassiti che contiene conferiscono all'animale un odore caratteristico. Nel pelo sono presenti almeno 11 composti aromatici principali, ma responsabili di gran parte dell'odore sono soprattutto l'indolo e il \u03b2-metilindolo. Dal momento che i maschi hanno un odore pi\u00f9 pungente delle femmine, \u00e8 probabile che l'odore possa avere anche una funzione sessuale. Lungo il collo dell'animale corre una criniera costituita da brevi peli eretti. La coda, che misura un metro di lunghezza, termina con un lungo ciuffo di peli neri e viene utilizzata come difesa contro gli insetti.\nCranio e ossiconi.\nIn entrambi i sessi sono presenti strutture prominenti simili a corna dette ossiconi, formate da cartilagine ossificata ricoperta di pelle e fuse al cranio all'altezza delle ossa parietali. Essendo vascolarizzati, gli ossiconi possono giocare un ruolo nella termoregolazione e vengono inoltre utilizzati nei combattimenti tra maschi. Il loro aspetto costituisce un utile indicatore del sesso o dell'et\u00e0 di una giraffa: gli ossiconi delle femmine e dei giovani sono sottili e presentano ciuffi di peli alla sommit\u00e0, mentre quelli dei maschi adulti terminano con una sorta di pomello e tendono ad avere la sommit\u00e0 glabra. Inoltre, un bernoccolo mediale, pi\u00f9 prominente nei maschi, emerge dalla regione anteriore del cranio. I maschi sviluppano depositi di calcio che formano bozzi sul cranio man mano che avanza l'et\u00e0. Il cranio della giraffa \u00e8 reso pi\u00f9 leggero da vari seni. Tuttavia, con l'avanzare dell'et\u00e0, il cranio dei maschi diviene pi\u00f9 pesante e pi\u00f9 simile a una mazza, consentendo loro di primeggiare nei combattimenti. La mascella superiore ha un palato scanalato ed \u00e8 priva dei denti anteriori. I molari della giraffa hanno una superficie ruvida.\nZampe, locomozione e postura.\nLe zampe anteriori e posteriori della giraffa hanno all'incirca la stessa lunghezza. Il radio e l'ulna delle zampe anteriori sono articolate dal carpo, che, nonostante sia strutturalmente equivalente al polso umano, svolge in tutto e per tutto il ruolo di un ginocchio. Sembra che un legamento sospensorio permetta alle esili zampe di sorreggere il gran peso dell'animale. I piedi della giraffa raggiungono un diametro di 25-30\u00a0cm, e lo zoccolo \u00e8 alto 15-20\u00a0cm nei maschi e 10-15\u00a0cm nelle femmine. Il retro di ogni zoccolo \u00e8 pi\u00f9 basso e il nodello \u00e8 situato vicino al terreno, consentendo al piede di fornire un ulteriore sostegno al peso dell'animale. Le giraffe sono prive di cuscinetti e ghiandole interdigitali. Il bacino della giraffa, seppur relativamente stretto, ha un ilio che si allarga alle estremit\u00e0 superiori.\nLa giraffa ha solamente due andature: il passo e il galoppo. Quando cammina solleva a ogni passo le due zampe dello stesso lato, e poi le due zampe dell'altro. Durante il galoppo, le zampe posteriori cingono le zampe anteriori prima che queste si spostino in avanti, e la coda viene raggomitolata. In tutte queste andature, i movimenti del collo consentono di bilanciare il peso del corpo: quando le zampe sono lanciate in avanti, il collo si muove dall'indietro in avanti; quando le zampe toccano terra, il collo si sposta nuovamente all'indietro. La giraffa pu\u00f2 effettuare brevi sprint a 60\u00a0km/h e pu\u00f2 mantenere una velocit\u00e0 di 50\u00a0km/h per alcuni chilometri.\nLa giraffa riposa giacendo con il corpo sulle zampe tenute piegate. Per sdraiarsi, l'animale si inginocchia sulle zampe anteriori e poi abbassa il resto del corpo. Per rialzarsi, prima si inginocchia e allarga le zampe posteriori per sollevare i quarti posteriori. Successivamente raddrizza le zampe anteriori. A ogni passo, l'animale fa oscillare la testa. In cattivit\u00e0, la giraffa dorme a intermittenza circa 4,6 ore al giorno, per lo pi\u00f9 di notte. Generalmente dorme sdraiata, ma sono stati visti anche esemplari, soprattutto anziani, dormire in piedi. Quando \u00e8 sdraiata, durante le brevi fasi intermittenti di \u00absonno profondo\u00bb la giraffa tiene il collo piegato all'indietro e poggia la testa sul fianco o sulla coscia, in una posizione che sembra indicare un sonno paradosso. Se la giraffa vuole abbassarsi per bere, deve allargare le zampe anteriori o flettere le ginocchia. Le giraffe probabilmente non sono delle buone nuotatrici, in quanto le loro lunghe zampe sarebbero estremamente ingombranti in acqua, ma sono forse in grado di restare a galla. Durante il nuoto, il torace verrebbe appesantito dalle zampe anteriori, rendendo difficile all'animale muovere il collo e le zampe in maniera armonica o tenere la testa sopra la superficie.\nCollo.\nLa giraffa ha un collo estremamente lungo: pu\u00f2 raggiungere i 2\u20132.4 m di lunghezza, ed \u00e8 a esso che si deve la straordinaria altezza dell'animale. La sua lunghezza \u00e8 dovuta all'eccessivo allungamento delle vertebre cervicali, non a un numero superiore di vertebre. Ogni vertebra cervicale misura pi\u00f9 di 28\u00a0cm di lunghezza. Esse costituiscono il 52-54 per cento della lunghezza totale della colonna vertebrale; invece in altri grossi ungulati, compreso il pi\u00f9 stretto parente vivente della giraffa, l'okapi, le vertebre cervicali rappresentano solo il 27-33 per cento della lunghezza della colonna. Questo processo di allungamento avviene in particolare dopo la nascita, in quanto le femmine di giraffa incontrerebbero serie difficolt\u00e0 a partorire piccoli dotati di un collo paragonabile per dimensione a quello degli adulti. La testa e il collo della giraffa sono sorretti da potenti muscoli e da un legamento nucale ancorati ai lunghi processi dorsali delle vertebre toraciche anteriori, dando l'impressione che l'animale possegga una sorta di gobba.\nLe vertebre del collo della giraffa sono dotate di enartrosi. In particolare, l'articolazione atlante-epistrofeo (C1 e C2) consente all'animale di sollevare la testa verticalmente e raggiungere i rami pi\u00f9 alti con la lingua. Il punto di articolazione tra le vertebre cervicali e toraciche delle giraffe \u00e8 situato tra la prima e la seconda vertebra toracica (T1 e T2), a differenza della maggior parte degli altri ruminanti, in cui questa articolazione si trova tra la settima vertebra cervicale (C7) e T1. Ci\u00f2 consente a C7 di contribuire direttamente all'incremento della lunghezza del collo; tale caratteristica d\u00e0 l'impressione che T1 sia in realt\u00e0 C8, e che le giraffe siano quindi dotate di una vertebra cervicale extra. Tuttavia, questa visione non viene generalmente accettata, in quanto a T1 \u00e8 anche articolata una costa, carattere diagnostico delle vertebre toraciche; inoltre, tra i mammiferi, le eccezioni al numero limite di sette vertebre cervicali sono generalmente caratterizzate da un incremento di anomalie neurologiche e malattie.\nCi sono due ipotesi principali per spiegare l'origine evolutiva e lo sviluppo dell'allungamento del collo della giraffa. La cosiddetta \u00abipotesi della competizione tra brucatori\u00bb, quella che ha riscosso il maggior successo tra gli studiosi fino ad anni recenti, venne originariamente suggerita da Charles Darwin. Secondo questa teoria la pressione competitiva con i brucatori pi\u00f9 piccoli, quali il kud\u00f9, il raficero campestre e l'impala, avrebbe incoraggiato l'allungamento del collo, poich\u00e9 tale caratteristica avrebbe consentito alle giraffe di consumare cibo che i loro competitori non potevano raggiungere. Tale vantaggio \u00e8 indubbiamente reale, in quanto le giraffe possono alimentarsi anche a 4,5 m di altezza, mentre competitori di dimensioni piuttosto notevoli, come il kud\u00f9, possono alimentarsi al massimo ad appena 2 m circa di altezza. Alcune ricerche, inoltre, suggeriscono che la competizione tra i brucatori \u00e8 maggiormente intensa ai livelli inferiori, e le giraffe riescono quindi a nutrirsi pi\u00f9 efficacemente (in termini di biomassa di foglie a ogni boccone) in alto tra la volta. Tuttavia, gli studiosi non concordano tra loro nel determinare quanto tempo trascorrano le giraffe ad alimentarsi a livelli fuori dalla portata di altri brucatori e uno studio del 2010 ha messo in luce che le giraffe adulte dotate dei colli pi\u00f9 lunghi abbiano in realt\u00e0 una maggiore probabilit\u00e0 di morire durante i periodi di siccit\u00e0 delle loro simili dai colli pi\u00f9 corti. Questo studio suggerisce che mantenere un collo pi\u00f9 lungo richiede una maggiore quantit\u00e0 di nutrienti, il che mette a rischio la sopravvivenza delle giraffe dai colli pi\u00f9 lunghi quando il cibo \u00e8 scarso.\nL'altra teoria principale, l'ipotesi della selezione sessuale, propone che i lunghi colli si siano evoluti come carattere sessuale secondario, avvantaggiando i maschi negli scontri di \u00abnecking\u00bb (vedi sotto) per stabilire la gerarchia e ottenere l'accesso alle femmine sessualmente recettive. A sostegno di questa teoria ricordiamo che i colli sono pi\u00f9 lunghi e pesanti nei maschi che nelle femmine della stessa et\u00e0 e che i primi non ingaggiano altre forme di combattimento. Tuttavia, questa teoria non riesce a spiegare perch\u00e9 anche le giraffe femmina siano dotate di lunghi colli.\nStruttura interna.\nNei mammiferi, il nervo laringeo ricorrente sinistro \u00e8 pi\u00f9 lungo del destro; nella giraffa \u00e8 pi\u00f9 lungo di oltre 30\u00a0cm. Questi nervi sono pi\u00f9 lunghi nella giraffa che in qualsiasi altro animale vivente; il nervo sinistro \u00e8 lungo oltre 2 m. Ogni cellula nervosa di questo tratto ha inizio nel tronco encefalico e scende attraverso il collo lungo il nervo vago; poi si dirama nel nervo laringeo ricorrente e risale il collo fino alla laringe. Quindi, queste cellule nervose raggiungono una lunghezza di quasi 5 m nelle giraffe pi\u00f9 grandi. La struttura del cervello della giraffa ricorda quella di un bovino domestico. A causa della forma dello scheletro, la giraffa \u00e8 dotata di un volume polmonare piuttosto limitato se paragonato alla sua mole. Il lungo collo crea una gran quantit\u00e0 di spazio morto, nonostante il ridotto lume della trachea. Questi fattori aumentano la resistenza al flusso d'aria. Tuttavia, l'animale \u00e8 ancora in grado di fornire ossigeno ai suoi tessuti.\nIl sistema circolatorio della giraffa presenta vari adattamenti alla sua grande altezza. Il cuore, che pu\u00f2 pesare pi\u00f9 di 11\u00a0kg e misurare circa 60\u00a0cm di lunghezza, deve generare all'incirca il doppio della pressione sanguigna richiesta da un essere umano per poter rifornire di sangue il cervello. Per questo motivo, la parete cardiaca pu\u00f2 raggiungere i 7,5\u00a0cm di spessore. Le giraffe hanno una frequenza cardiaca insolitamente elevata per le loro dimensioni, di 150 battiti al minuto. Nella parte superiore del collo, una rete mirabile impedisce l'eccessivo afflusso di sangue al cervello quando la giraffa abbassa la testa. Nelle vene giugulari si trovano inoltre alcune valvole (pi\u00f9 solitamente sette) che impediscono il reflusso di sangue alla testa dalla vena cava inferiore e dall'atrio destro quando la testa \u00e8 abbassata. Al contrario, i vasi sanguigni della parte inferiore delle zampe sono sotto forte pressione (a causa del peso del fluido che preme su di esse). Per risolvere questo problema, la pelle della parte bassa delle zampe \u00e8 spessa e aderente, cos\u00ec da impedire che vi si riversi troppo sangue.\nLe giraffe hanno muscoli esofagei insolitamente forti per permettere il rigurgito del cibo dallo stomaco fino al collo e alla bocca durante la ruminazione. Hanno uno stomaco tetracamerato, come tutti i ruminanti, e la prima camera si \u00e8 adattata in particolar modo alla loro dieta specializzata. L'intestino della giraffa pu\u00f2 raggiungere gli 80 m di lunghezza e tenue e crasso misurano all'incirca la stessa lunghezza. Il fegato della giraffa \u00e8 piccolo e compatto. La cistifellea \u00e8 generalmente presente durante la vita fetale, ma pu\u00f2 scomparire prima della nascita.\nComportamento ed ecologia.\nHabitat e alimentazione.\nLe giraffe solitamente vivono in savane, praterie e boschi aperti. Prediligono le boscaglie di \"Acacia\", \"Commiphora\" e \"Combretum\" e le macchie aperte di \"Terminalia\" ad ambienti pi\u00f9 fitti quali le boscaglie di \"Brachystegia\". La giraffa dell'Angola pu\u00f2 spingersi in ambienti desertici. Le giraffe brucano i ramoscelli degli alberi, prediligendo quelli dei generi \"Acacia\", \"Commiphora\" e \"Terminalia\", che costituiscono importanti fonti di calcio e proteine utili per sostenere il tasso di crescita dell'animale. Si nutrono anche di arbusti, erba e frutti. Una giraffa consuma circa 34\u00a0kg di foglie al giorno. Quando sono agitate, le giraffe possono strappare e masticare pezzi di corteccia dai rami. Nonostante siano erbivore, \u00e8 risaputo che talvolta facciano visita alle carogne per leccare la carne essiccata dalle ossa.\nDurante la stagione umida, il cibo \u00e8 abbondante e le giraffe si disperdono su una vasta area, mentre durante la stagione secca si radunano attorno agli alberi e agli arbusti sempreverdi rimasti. Le madri tendono ad alimentarsi in aree aperte, presumibilmente per poter localizzare pi\u00f9 facilmente possibili predatori, ma questo pu\u00f2 ridurre l'efficienza della nutrizione. Essendo un ruminante, la giraffa prima mastica il cibo e successivamente il bolo alimentare viene predigerito nel rumine per poi tornare in bocca ed essere nuovamente masticato. \u00c8 comune per una giraffa salivare molto mentre mangia. La giraffa richiede quantit\u00e0 minori di cibo rispetto a molti altri erbivori, poich\u00e9 le foglie di cui si nutre sono ricche di sostanze nutritive concentrate e il suo apparato digerente \u00e8 pi\u00f9 efficiente. Le feci dell'animale vengono emesse sotto forma di piccole palline. Quando ha accesso all'acqua, una giraffa beve a intervalli non superiori ai tre giorni.\nLe giraffe hanno un grande effetto sugli alberi dei quali si nutrono, ritardando lo sviluppo dei giovani alberelli e facendo assumere una forma \u00aba parasole\u00bb agli alberi troppo alti. Il foraggiamento \u00e8 pi\u00f9 intenso durante le prime e le ultime ore della giornata. Nell'intervallo tra questi periodi, le giraffe trascorrono gran parte del tempo a riposare e ruminare. La ruminazione \u00e8 l'attivit\u00e0 prevalente durante la notte, quando la giraffa rimane sdraiata per un tempo pi\u00f9 lungo.\nVita sociale e abitudini riproduttive.\nSebbene le giraffe vivano generalmente in gruppi, la composizione di queste unit\u00e0 tende a essere aperta e in continua evoluzione. Tra i vari membri sono pochi i legami sociali forti, e le aggregazioni di solito cambiano membri ogni poche ore. Per scopo di ricerca, un \u00abgruppo\u00bb \u00e8 stato definito come \u00abuna raccolta di individui distanti tra loro meno di un chilometro e che si muovono nella stessa direzione generale\u00bb. Il numero di giraffe in un gruppo pu\u00f2 raggiungere un massimo di 32 individui. I gruppi di giraffe pi\u00f9 stabili sono quelli costituiti dalle madri e dai loro figli, che possono durare settimane o mesi. La coesione sociale in questi gruppi viene mantenuta dai legami che si formano tra i piccoli. \u00c8 nota l'esistenza anche di gruppi misti formati da femmine adulte e maschi giovani. I maschi subadulti sono particolarmente socievoli e spesso ingaggiano finti combattimenti. Tuttavia, con l'avanzare dell'et\u00e0 i maschi adulti diventano sempre pi\u00f9 solitari. Le giraffe non sono territoriali, ma possiedono domini vitali. I maschi di giraffa occasionalmente possono allontanarsi dalle aree che frequentano normalmente.\nLa riproduzione \u00e8 prevalentemente poligama: solamente pochi maschi anziani si accoppiano con le femmine fertili. I maschi valutano la fertilit\u00e0 delle femmine annusando la loro urina per individuare quali sono in estro, tramite un processo a tappe noto come flehmen. I maschi prediligono le femmine giovani-adulte a quelle giovani e anziane. Non appena viene individuata una femmina in estro, il maschio tenta il corteggiamento. Durante il corteggiamento, i maschi dominanti tengono a bada quelli subordinati. Durante l'accoppiamento, il maschio si erge sulle zampe posteriori con la testa sollevata e le zampe anteriori appoggiate sui fianchi della femmina.\nNonostante siano generalmente silenziose e non vocali, le giraffe sono state viste comunicare utilizzando vari suoni. Durante il corteggiamento, i maschi emettono forti colpi di tosse. Le femmine chiamano i propri piccoli muggendo. I piccoli emettono sbuffi, belati, muggiti e suoni simili a miagolii. Le giraffe inoltre russano, sibilano, gemono ed emettono suoni simili a fischi, e comunicano su lunghe distanze utilizzando gli infrasuoni.\nNascita e cure parentali.\nLa gestazione della giraffa dura 700-720 giorni, dopo i quali nasce normalmente un unico piccolo, anche se non sono del tutto sconosciuti i parti gemellari. La madre partorisce stando in piedi. Il piccolo prima fa uscire la testa e le zampe anteriori, dopo aver rotto le membrane fetali, e cade sul terreno, recidendo il cordone ombelicale. La madre in seguito pulisce il neonato e lo aiuta a stare in piedi. Una giraffa appena nata \u00e8 alta circa 1,8 m. Entro poche ore dalla nascita, il piccolo \u00e8 in grado di correre intorno ed \u00e8 quasi indistinguibile da un esemplare di una settimana di et\u00e0. Tuttavia, per le prime 1-3 settimane, trascorre la maggior parte del tempo restando nascosto; il suo mantello gli garantisce un ottimo camuffamento. Gli ossiconi, che erano tenuti appiattiti nel grembo materno, diventano eretti nel giro di pochi giorni.\nLe madri con i piccoli si riuniscono in apposite mandrie-nursery, spostandosi o brucando insieme. Le madri di questi gruppi possono talvolta lasciare i loro piccoli con una femmina mentre esse si spostano a mangiare e bere altrove. Questi raggruppamenti sono noti come \u00abasili nido\u00bb. I maschi adulti non giocano quasi alcun ruolo nell'allevamento dei piccoli, ma sembra che abbiano con questi ultimi interazioni amichevoli. I piccoli sono continuamente minacciati dai predatori, e le madri cercano di proteggerli sovrastandoli con la loro mole e scalciando in direzione dei predatori che si avvicinano troppo. Quando localizzano una fonte di disturbo, le femmine di guardia a un asilo nido cercano di allertare unicamente il proprio piccolo, ma gli altri prendono atto dell'accaduto e vanno loro dietro. Il grado di legame che una madre condivide con il proprio piccolo \u00e8 variabile, ma esso pu\u00f2 durare fino al parto successivo. Allo stesso modo, l'allattamento pu\u00f2 durare appena un mese o protrarsi per un anno intero. Le femmine raggiungono la maturit\u00e0 sessuale all'et\u00e0 di quattro anni, mentre i maschi divengono maturi a quattro o cinque anni. Tuttavia, i maschi devono aspettare almeno l'et\u00e0 di sette anni prima di avere l'opportunit\u00e0 di accoppiarsi.\nIl collaggio.\nPer tutto l'anno, i maschi si affrontano in combattimenti a volte violenti. Siccome utilizzano prevalentemente il collo, gli anglosassoni hanno chiamato questi scontri \u00abcollaggio\u00bb. La lotta viene talvolta scatenata da un maschio provocatore che si avvicina a un altro maschio e gli si pone di fronte, spavaldamente eretto sulle zampe rigide. Se l'altro adotta lo stesso atteggiamento, la lotta \u00e8 ingaggiata. In genere, la sfida inizia in modo cortese: i due rivali si affiancano lentamente, con le zampe allargate, nello stesso senso o in senso opposto; iniziano a muovere ritmicamente la testa e incurvando il collo lo sbattono con forza contro quello dell'avversario, cercando di colpirlo con gli ossiconi. Quindi cominciano a sospingersi, appoggiando tutto il peso del corpo contro il fianco dell'altro. Se non basta, aumentano la violenza dei colpi, di cui si sente il rumore a parecchie centinaia di metri di distanza. Per colpire l'avversario, l'attaccante deve dondolare la testa con forza e quindi non pu\u00f2 pi\u00f9 padroneggiarne la traiettoria. \u00c8 facile perci\u00f2, per il suo avversario, evitare l'urto. Infatti, la maggior parte dei colpi non raggiunge il bersaglio e, in genere, questi tornei non hanno gravi conseguenze.\nI contendenti non ricorrono mai ai calci o ai morsi, armi che invece usano contro i predatori. La disputa si conclude con la fuga di uno dei combattenti. Il vincitore non lo insegue; talvolta, per confermare la sua vittoria e la sua egemonia, simula un accoppiamento. Queste interazioni tra maschi si sono rivelate pi\u00f9 frequenti degli accoppiamenti eterosessuali. Nel corso di uno studio, \u00e8 risultato che fino al 94 per cento delle monte osservate avveniva tra maschi. La proporzione delle attivit\u00e0 omosessuali variava tra il 30 e il 75 per cento. Solamente l'uno per cento delle monte omosessuali avveniva tra femmine.\nMortalit\u00e0 e salute.\nStranamente, le giraffe hanno una longevit\u00e0 maggiore rispetto ad altri ruminanti, e in natura possono vivere fino a 25 anni. A causa delle loro dimensioni, della vista acuta e dei calci potenti, le giraffe adulte generalmente non sono soggette a predazione. Tuttavia, possono cadere vittima dei leoni e costituiscono una loro preda regolare nel parco nazionale Kruger. Anche i coccodrilli del Nilo possono costituire una minaccia per le giraffe quando sono costrette ad abbassare la testa per bere. I piccoli sono molto pi\u00f9 vulnerabili degli adulti, e talvolta cadono vittima di leopardi, iene macchiate e licaoni. Appena il 25-50 per cento dei piccoli di giraffa raggiunge l'et\u00e0 adulta.\nLe giraffe ospitano vari parassiti. Le zecche sono molto frequenti, specialmente nell'area attorno ai genitali, dove la pelle \u00e8 pi\u00f9 sottile che altrove. Tra le specie pi\u00f9 comuni che rivolgono attenzione alle giraffe figurano quelle dei generi \"Hyalomma\", \"Amblyomma\" e \"Rhipicephalus\". Le giraffe possono affidarsi all'opera delle bufaghe beccorosso e beccogiallo per ripulirsi dalle zecche e per essere avvisate in caso di pericolo. Le giraffe ospitano numerose specie di parassiti interni e sono soggette a varie malattie. Erano in particolar modo vittime della peste bovina, malattia virale eradicata.\nRelazioni con l'uomo.\nStoria e significato culturale.\nGli esseri umani interagiscono con le giraffe da millenni. I san dell'Africa meridionale eseguono particolari danze curative che prendono il nome da alcuni animali; la danza della giraffa viene eseguita per trattare le malattie della testa. I motivi per spiegare l'altezza della giraffa sono stati l'oggetto di vari racconti popolari africani, tra cui uno proveniente dall'Africa orientale secondo il quale la giraffa sarebbe divenuta cos\u00ec alta per aver mangiato troppe erbe magiche. Le giraffe sono state raffigurate nell'arte di quasi tutti i popoli africani, quali i kiffiani, gli egizi e i nubiani di Meroe. Ai kiffiani si deve l'incisione di due giraffe a grandezza naturale che sono stati definite i \u00abpetroglifi di arte rupestre pi\u00f9 grandi del mondo\u00bb. Gli egizi attribuirono alla giraffa un proprio geroglifico, chiamato \u00absr\u00bb in egizio antico e \u00abmmy\u00bb durante i periodi successivi. Gli egizi allevavano le giraffe come animali da compagnia e le trasportavano via nave in altre zone del Mediterraneo.\nLa giraffa era conosciuta anche presso i greci e i romani, che, considerandola un mostruoso ibrido tra un cammello e un leopardo, la chiamavano \"camelopardalis\". La giraffa fu una delle molte specie animali collezionate e messe in mostra dai romani. La prima giunta a Roma venne portata l\u00e0 da Giulio Cesare nel 46 a.C. ed esibita al pubblico. Con la caduta dell'Impero romano d'Occidente, il trasporto di giraffe in Europa cess\u00f2. Durante il Medioevo, le giraffe divennero note agli europei attraverso il contatto con gli arabi, che veneravano la giraffa per il suo aspetto particolare.\nNel 1414, una giraffa venne trasportata via nave da Malindi al Bengala. Da qui venne portata in Cina dall'esploratore Zheng He e collocata in uno zoo della dinastia Ming. L'animale divenne una fonte di attrazione per i cinesi, che lo associavano al mitico Qilin. La giraffa dei Medici era una giraffa presentata a Lorenzo de' Medici nel 1486. Il suo arrivo a Firenze provoc\u00f2 una grande eccitazione. Un'altra famosa giraffa venne portata dall'Egitto a Parigi ai primi del XIX secolo come dono di Mohamed Al\u00ec di Egitto a Carlo X di Francia. Divenuta una celebrit\u00e0, la giraffa fu il soggetto di numerosi memorabilia o \u00abgiraffanalia\u00bb.\nLe giraffe continuano a essere presenti nella cultura moderna. Salvador Dal\u00ed le raffigur\u00f2 con la criniera in fiamme in alcuni dei suoi dipinti surrealisti. Dal\u00ed considerava la giraffa un simbolo di mascolinit\u00e0, e una giraffa in fiamme sarebbe dovuta apparire come un \u00abmostro apocalittico cosmico mascolino\u00bb. Vari racconti per bambini hanno come protagonista una giraffa, come \"La giraffa che aveva paura dell'altezza\" di David A. Ufer, \"Le giraffe non sanno danzare\" di Giles Andreae e \"Io, la giraffa e il pellicano\" di Roald Dahl. Le giraffe sono apparse in vari film animati, sia come semplici comparse nei film Disney \"Dumbo - L'elefante volante\", \"Il re leone\" e \"Zootropolis\", che in ruoli pi\u00f9 importanti nei film \"Madagascar\", \"Kirik\u00f9 e gli animali selvaggi\", \"Uno zoo in fuga\" e \"Le avventure di Zarafa - Giraffa giramondo\". Sophie la Giraffa \u00e8 un popolare massaggiagengive per bambini fin dal 1961. Un'altra famosa giraffa immaginaria \u00e8 la mascotte della catena di giocattoli Toys \"R\" Us, Geoffrey la Giraffa.\nLa giraffa \u00e8 stata oggetto di vari esperimenti e scoperte scientifiche. Gli scienziati esaminarono attentamente le propriet\u00e0 della pelle della giraffa quando dovettero creare tute per gli astronauti e i piloti di caccia, che corrono il rischio di svenire se il sangue scende troppo velocemente lungo gli arti inferiori. Alcuni informatici hanno modellato i disegni del mantello di alcune sottospecie tramite meccanismi di reazione-diffusione.\nLa costellazione della Giraffa, introdotta nel XVII secolo, raffigura quest'animale. Gli tswana del Botswana interpretano la costellazione della Croce del Sud come due giraffe - Acrux e Mimosa formano il maschio, e Gacrux e Delta Crucis formano la femmina.\nImportanza economica e stato di conservazione.\nLe giraffe sono state probabilmente un comune bersaglio per i cacciatori di ogni parte dell'Africa. Parti diverse del loro corpo venivano utilizzate per scopi differenti. La carne veniva mangiata. Con i peli della coda venivano fabbricati scacciamosche, braccialetti, collane e fili. Dalla pelle venivano ricavati scudi, sandali e tamburi, mentre i tendini erano utili come corde per gli strumenti musicali. Il fumo esalato da una pelle di giraffa bruciata veniva utilizzato dagli sciamani del Buganda per trattare le epistassi. Gli humr del Sudan assumono una particolare bevanda, detta \"Umm Nyolokh\", fatta con il fegato e il midollo osseo della giraffa. L\"'Umm Nyolokh\" spesso contiene DMT e altre sostanze psicoattive provenienti dalle piante consumate dalla giraffa, quali l'acacia; la sua assunzione pu\u00f2 provocare allucinazioni nelle quali gli humr sostengono di vedere i fantasmi delle giraffe uccise. Nel XIX secolo, gli esploratori europei iniziarono a cacciare la giraffa per puro divertimento. Anche la distruzione dell'habitat ha avuto un effetto deleterio sulla specie: nel Sahel, la richiesta di legna da ardere e di aree da pascolo per il bestiame ha portato a una intensa deforestazione. Normalmente, le giraffe possono convivere pacificamente con il bestiame domestico, dal momento che non competono direttamente con esso.\nLa giraffa \u00e8 classificata come specie vulnerabile dalla IUCN.Tuttavia, la specie \u00e8 scomparsa da molte zone del suo areale storico, quali l'Eritrea, la Guinea, la Mauritania e il Senegal. Probabilmente \u00e8 scomparsa anche in Angola, Mali e Nigeria, ma \u00e8 stata introdotta con successo in Ruanda e Swaziland. Due sottospecie, la giraffa dell'Africa occidentale e la giraffa di Rothschild, sono considerate in pericolo di estinzione, in quanto allo stato selvatico ne rimangono appena poche centinaia. Nel 1997, Jonathan Kingdon ipotizzava che la giraffa della Nubia fosse la pi\u00f9 minacciata tra tutte le giraffe; nel 2010, il suo numero era valutato al di sotto delle 250 unit\u00e0, ma questa stima \u00e8 solo approssimativa. Le riserve di caccia private hanno contribuito alla conservazione delle popolazioni di giraffa nell'Africa meridionale. Il Giraffe Manor \u00e8 un popolare hotel di Nairobi che costituisce un vero e proprio santuario per la giraffa di Rothschild. La giraffa \u00e8 protetta in quasi tutto il suo areale. \u00c8 l'animale nazionale della Tanzania ed \u00e8 protetta dalla legge. Le uccisioni non autorizzate possono essere punite con il carcere. Nel 1999, si stimava che vi fossero in natura pi\u00f9 di 140.000 giraffe, ma le stime del 2010 indicano che ne rimangono meno di 80.000, che nel 2016 sono risalite a 102.000. Secondo il Giraffe Conservation Foundation (GCF) allo stato attuale la popolazione mondiale delle giraffe che vivono allo stato selvatico conta circa 111.000 esemplari.\nRuolo dei giardini zoologici.\nMolti giardini zoologici sono impegnati attivamente nella salvaguardia delle giraffe attraverso la partecipazione a progetti di conservazione. Gli zoo sostengono fondazioni come la Giraffe Conservation Foundation attive nella conservazione delle giraffe. Il contributo dei giardini zoologici \u00e8 possibile anche grazie ai visitatori che attraverso il biglietto d\u2019ingresso e la partecipazione ad attivit\u00e0 educative contribuiscono al finanziamento dei progetti. All\u2019interno di alcune strutture zoologiche italiane vengono inoltre regolarmente organizzati eventi di sensibilizzazione e divulgazione sulla specie."}
{"id": "2958374", "revid": "122993247", "url": "https://it.wikipedia.org/wiki?curid=2958374", "title": "Torneo di Viareggio 1985", "text": "Il Torneo di Viareggio 1985 \u00e8 stata la trentasettesima edizione del torneo calcistico riservato alle formazioni giovanili di squadre di tutto il mondo ed organizzato dalla CGC Viareggio. Ad aggiudicarsi il torneo \u00e8 stata il Torino per la seconda volta consecutiva (e per la seconda volta nella sua storia).\nLe 16 squadre partecipanti arrivavano da 7 Paesi differenti e la maggior parte di esse, 9, dall'Italia.\nFormato.\nLe 16 squadre sono organizzate in 4 giorni all'italiana. Le due prime classificate di ogni girone si classificano ai quarti di finale."}
{"id": "2958378", "revid": "767487", "url": "https://it.wikipedia.org/wiki?curid=2958378", "title": "Passi di follia", "text": "Passi di follia (\"Dancing in the Dark\") \u00e8 un film del 1995 che vede come protagonista Victoria Principal. Il film \u00e8 tratto da una storia vera.\nTrama.\nAnna Forbes \u00e8 una bellissima insegnante di danza, che viene violentata dal suocero. Quando Anna lo accusa della violenza l'uomo non fa che perseguitarla. Stanca la donna decide di raccontare tutto al marito Mark che la crede pazza e, decide di farla rinchiudere in una clinica.\nAnna in realt\u00e0 non \u00e8 pazza, \u00e8 solo..."}
{"id": "2958380", "revid": "729019", "url": "https://it.wikipedia.org/wiki?curid=2958380", "title": "Fortezza di Villafranca", "text": "La fortezza-torre di Villafranca era un antico insediamento difensivo e d'avvistamento, voluto dalla Repubblica di Genova nel XII secolo, situata alle prime pendici ad est dell'abitato di Moneglia.\nStoria.\nLa torre si erge ad est dell'abitato odierno di Moneglia. La fortezza, pi\u00f9 piccola e meno importante rispetto al secondo castello cittadino di Monleone, fu costruita dalla Repubblica di Genova intorno al 1130 e sub\u00ec diversi rimaneggiamenti nel corso del XIV e XV secolo per i forti contrasti tra la repubblica genovese e la famiglia Malaspina.\nVenne restaurata prima della seconda guerra mondiale dall'allora proprietario Luigi Burgo. Ulteriori e pi\u00f9 pesanti danneggiamenti si verificarono durante il conflitto bellico della seconda guerra mondiale, ma recentemente la messa in sicurezza dell'edificio da parte del comune ha permesso l'apertura al pubblico.\nAttualmente nelle vicinanze dei ruderi dell'antica fortezza sorge una villa che presenta con essa analogie architettoniche."}
{"id": "2958381", "revid": "83531", "url": "https://it.wikipedia.org/wiki?curid=2958381", "title": "Liebenstein", "text": ""}
{"id": "2958384", "revid": "599013", "url": "https://it.wikipedia.org/wiki?curid=2958384", "title": "Igor Vu\u0161urovi\u0107", "text": ""}
{"id": "2958387", "revid": "339392", "url": "https://it.wikipedia.org/wiki?curid=2958387", "title": "Formula 2 giapponese stagione 1980", "text": ""}
{"id": "2958394", "revid": "1318658", "url": "https://it.wikipedia.org/wiki?curid=2958394", "title": "Maltignano", "text": "Geografia fisica.\nIl comune di Maltignano, insieme a quello di Folignano, \u00e8 l'unico tra le municipalit\u00e0 ascolane a estendersi interamente a sud del fiume Tronto. il paese di Maltignano sorge a est della Rocca di Morro e a sud del corso del Tronto, sul crinale che separa la valle del Tronto da quella del Vibrata. Caselle, la maggiore frazione, \u00e8 situata alle falde di tale crinale, non lontana dalle zone industriali di Ascoli Piceno e di Ancarano, nella Valle del Tronto. Al confine col comune abruzzese di Sant'Egidio alla Vibrata sono situate le localit\u00e0 di Piano Selva e Confini.\nStoria.\nMaltignano deve la sua denominazione al romano Publio Maltino Basso, che possedeva le terre corrispondenti all'attuale territorio comunale. La prima apparizione del nome del comune nelle carte \u00e8 dovuta a Carlo Magno, che quando scese in Italia don\u00f2 al vescovo di Ascoli alcuni castelli a sud del Tronto tra cui Maltignano e i vicini centri di Ancarano e Faraone (antica fortificazione in comune di Sant'Egidio alla Vibrata).\nMobilit\u00e0 e trasporti.\nFerrovie.\nA Maltignano \u00e8 presente l'omonima fermata, posta lungo la ferrovia Ascoli Piceno-San Benedetto del Tronto e servita dalle relazioni regionali Trenitalia, svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano di Maltignano \u00e8 gestito con autocorse svolte dalle societ\u00e0 START e TUA.\nSport.\nCalcio.\nLa squadra di calcio principale \u00e8 la Maltignanese che gioca nel campionato di Seconda Categoria girone H Regione Marche.\nCalcio a 5.\nNella frazione di Caselle \u00e8 presente il Futsal Caselle, squadra di calcio a 5 che disputa il campionato di Serie D. La squadra disputa le partite casalinghe nella palestra del vicino comune di Ancarano. Nella stagione 2016/2017 la formazione arancione ha disputato i playoff senza riuscire per\u00f2 a centrare la promozione."}
{"id": "2958395", "revid": "247222", "url": "https://it.wikipedia.org/wiki?curid=2958395", "title": "Bad Liebenstein", "text": "Bad Liebenstein \u00e8 una citt\u00e0 di abitanti della Turingia, in Germania.\nAppartiene al circondario della Wartburg.\nStoria.\nIl 1\u00ba gennaio 2013 ha inglobato i comuni soppressi di Schweina e Steinbach.\nAmministrazione.\nGemellaggi.\nBad Liebenstein \u00e8 gemellata con:"}
{"id": "2958408", "revid": "1305772", "url": "https://it.wikipedia.org/wiki?curid=2958408", "title": "Il ritmo della vita", "text": "Il ritmo della vita \u00e8 un film per la televisione di Canale 5 andato in onda il 10 marzo 2010.\n\u00c8 diretto da Rossella Izzo ed interpretato, fra gli altri, da Corinne Cl\u00e9ry, Anna Safroncik, Andrea Montovoli, Samuel Peron, Alice Bellagamba e Katia Ricciarelli.\nTrama.\nLa protagonista della storia \u00e8 un'insegnante di danza, sola con una figlia da crescere. Vicino alla palestra in cui insegna viene costruito un centro benessere di alto livello, che mette in crisi le sue certezze."}
{"id": "2958409", "revid": "767487", "url": "https://it.wikipedia.org/wiki?curid=2958409", "title": "Campfire Tales - Racconti del terrore", "text": "Campfire Tales - Racconti del terrore (\"Campfire Tales\") \u00e8 un film Horror del 1996.\nTrama.\nQuattro amici rimasti soli e bloccati in una strada isolata per passare il tempo raccontano delle storie di paura, per passare la nottata aspettando i soccorsi. Quando, alla fine, questi arriveranno i ragazzi si renderanno conto che i soccorsi sono ambulanze e polizia, visto che c'\u00e8 stato un terribile incidente stradale. E loro quattro sono le vittime."}
{"id": "2958410", "revid": "729019", "url": "https://it.wikipedia.org/wiki?curid=2958410", "title": "Fortezza di Monleone", "text": "La fortezza di Monleone era un antico insediamento difensivo e d'avvistamento, voluto dalla Repubblica di Genova nel XII secolo, situata alle prime pendici ad ovest dell'abitato di Moneglia.\nStoria.\nIl castello fu costruito sulla collina di ponente nel 1173 da parte della Repubblica di Genova e del console Ingone di Flessa.\nI lavori di edificazione durarono per un anno intero, tanto che nel 1174 fu duramente assediato dai soldati del conte Obizzo Malaspina, alleato quest'ultimo con le famiglie Da Passano e Fieschi. Tremila fanti e centocinquanta cavalieri attaccarono la fortezza che, nonostante la forte pressione bellica degli assalitori, riusc\u00ec a resistere permettendo cos\u00ec alla repubblica genovese l'invio di un ulteriore esercito di rinforzo. Il contingente arrivato da Genova non solo riusc\u00ec a difendere il maniero monegliese, ma sottrasse ai Da Passano il vicino castello locale.\nAttualmente all'interno dell'insediamento originario del castello di Monleone si trova un piccolo castello in stile liberty (detto anche \"Castello De Fornari\", propriet\u00e0 Angeloni) costruito agli inizi del Novecento, nonch\u00e9 case private (alcune ancora in costruzione)."}
{"id": "2958412", "revid": "1802185", "url": "https://it.wikipedia.org/wiki?curid=2958412", "title": "Ordine della Stella Brillante di Zanzibar", "text": "L'Ordine della Stella Brillante di Zanzibar fu un ordine cavalleresco fondato nell'ambito del Sultanato di Zanzibar.\nLa decorazione venne creata ufficialmente il 22 dicembre 1875, rimanendo in uso per un secolo sino al crollo del sultanato di Zanzibar il 12 gennaio 1964.\nLo scopo dell'Ordine era quello di ricompensare degnamente quanti avessero prestato la loro opera a favore del sultano, mentre la classe speciale di collare poteva essere concessa anche ai capi di Stato stranieri, solitamente appartenenti al mondo musulmano e ottomano.\nClassi.\nL'Ordine era suddiviso nelle seguenti classi di benemerenza:\nInsegne.\nLa \"medaglia\" consisteva in una stella a cinque punte d'argento smaltata di bianco circondata da una corona d'alloro smaltata di verde, quasi a riprendere il tema gi\u00e0 caro alla Legion d'onore. Al centro della medaglia si trovava un tondo a smalti raffigurante il ritratto del sultano regnante nella classe di Collare, mentre per tutte le altre classi era previsto il monogramma d'oro del sultano regnante su sfondo rosso.\nLa \"placca\" riprendeva gli stessi modelli di decorazione delle medaglie ma era montata su una stella raggiante d'argento.\nIl \"nastro\" era rosso bordato di bianco ai lati."}
