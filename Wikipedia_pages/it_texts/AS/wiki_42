{"id": "2945167", "revid": "124390279", "url": "https://it.wikipedia.org/wiki?curid=2945167", "title": "Squadra russa di Coppa Davis", "text": "La squadra russa di Coppa Davis rappresenta la Russia nella Coppa Davis.\nLa squadra partecipa alla competizione dal 1962, come Unione Sovietica, e nel 1991 e 1992 sotto il nome di CSI (Comunit\u00e0 degli Stati Indipendenti).\nVanta in totale tre successi nella manifestazione e tre finali perse.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti russi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alla semifinale della Coppa Davis 2019 (Canada-Russia 2-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945170", "revid": "300067", "url": "https://it.wikipedia.org/wiki?curid=2945170", "title": "Mauro Nardoni", "text": "Carriera.\nEsordisce in Serie A nelle file della l'11 aprile 1965, durante la partita Genoa-Roma. In Serie A ha giocato quattro stagioni con le maglie di Roma, e , per un totale di 16 presenze senza reti all'attivo.\nHa inoltre disputato 114 incontri con 19 reti all'attivo in Serie B nelle file di , e Brescia, con cui ha ottenuto la promozione in massima serie al termine della stagione 1968-1969.\n\u00c8 morto, dopo una grave malattia, nel 1993."}
{"id": "2945173", "revid": "116375956", "url": "https://it.wikipedia.org/wiki?curid=2945173", "title": "Crazy for This Girl", "text": "Crazy for This Girl \u00e8 un brano musicale del duo Evan and Jaron, pubblicato come primo singolo estratto dall'album \"Evan and Jaron\", lavoro d'esordio del duo. Il brano \u00e8 stato inserito nella colonna sonora della serie televisiva \"Dawson's Creek\".\nIl video musicale prodotto per il brano \u00e8 stato diretto dal regista Dani Jacobs e trasmesso per la prima volta nella settimana del 9 ottobre 2000."}
{"id": "2945178", "revid": "1305772", "url": "https://it.wikipedia.org/wiki?curid=2945178", "title": "Dance for Me", "text": ""}
{"id": "2945179", "revid": "1442080", "url": "https://it.wikipedia.org/wiki?curid=2945179", "title": "A Division 1943-1944 (Irlanda)", "text": "La stagione 1943-1944 \u00e8 stata la ventitreesima edizione della League of Ireland, massimo livello professionistico del calcio irlandese."}
{"id": "2945187", "revid": "1305772", "url": "https://it.wikipedia.org/wiki?curid=2945187", "title": "Dansville", "text": ""}
{"id": "2945188", "revid": "287204", "url": "https://it.wikipedia.org/wiki?curid=2945188", "title": "Dansville (New York)", "text": ""}
{"id": "2945189", "revid": "88740", "url": "https://it.wikipedia.org/wiki?curid=2945189", "title": "Danvers", "text": ""}
{"id": "2945190", "revid": "247222", "url": "https://it.wikipedia.org/wiki?curid=2945190", "title": "Motherless Child", "text": ""}
{"id": "2945191", "revid": "1305772", "url": "https://it.wikipedia.org/wiki?curid=2945191", "title": "Darkness Falls", "text": ""}
{"id": "2945195", "revid": "553803", "url": "https://it.wikipedia.org/wiki?curid=2945195", "title": "Squadra tedesca di Coppa Davis", "text": "La squadra tedesca di Coppa Davis rappresenta la Germania nella Coppa Davis, ed \u00e8 posta sotto l'egida dalla \"Federazione Tedesca di Tennis\".\nLa squadra partecipa alla competizione dal 1913, e fino all'edizione del 1989 (compresa) partecipava sotto il nome di Germania Ovest.\nVanta in totale tre successi nella manifestazione e due finali perse.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti tedeschi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai quarti di finale della Coppa Davis 2019 (Germania-Gran Bretagna 0-2).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945197", "revid": "110630487", "url": "https://it.wikipedia.org/wiki?curid=2945197", "title": "Steam cracking", "text": "In chimica industriale, con il termine steam cracking si indica un processo di pirolisi degli idrocarburi (sotto forma di gas naturale o virgin-nafta) svolto con l'ausilio di vapore acqueo.\nI prodotti delle steam cracking sono olefine; in particolare lo steam cracking \u00e8 la principale via di produzione dell'etilene.\nIl processo di \"steam cracking\" \u00e8 fortemente endotermico; il meccanismo di reazione \u00e8 di tipo radicalico (quindi si ha una reazione a catena) e la reazione avviene in fase gas.\nFunzioni del vapore.\nIl vapore non \u00e8 coinvolto come reagente nella reazione principale di pirolisi, e le sue funzioni sono:\nIl vapore viene separato dal prodotto di reazione tramite condensazione.\nAlimentazione.\nLe alimentazioni possono essere costituite da virgin naphta o da gas naturale, in base alla disponibilit\u00e0.\nPer quanto riguarda la virgin naphta si fa riferimento all'indice di qualit\u00e0:\nIQ=2+2nP+iP+N-A\ndove nP, iP, N e A sono rispettivamente le percentuali di normalparaffine, isoparaffine, nafteni e aromatici presenti in miscela.\nUna naphta di qualit\u00e0 (in riferimento all'ottenimento di etilene) ha IQ tra 136 e 142.\nPirolisi dell'etano.\nUn semplice esempio del tipo di reazioni che avvengono durante il processo di steam cracking \u00e8 fornito dalla pirolisi dell'etano, che si svolge secondo le seguenti reazioni elementari:\nDalla pirolisi dell'etano si produce essenzialmente etilene e idrogeno, con propano e butano come sottoprodotti.\nIn un normale processo di steam cracking avvengono molte reazioni pi\u00f9 complesse di quelle relative alla pirolisi dell'etano, e i prodotti che si ottengono variano a seconda della carica che si utilizza (gas naturale o virgin-nafta) e dalle condizioni operative in cui avviene il processo (in particolare la temperatura).\nI composti aromatici resistono allo steam cracking oppure danno residui carboniosi.\nReazioni secondarie e schema impiantistico.\nIl meccanismo di tipo radicalico pu\u00f2 portare alla formazione di prodotti secondari indesiderati, quali idrocarburi aromatici (tra cui benzene) e composti ad elevato peso molecolare (polimeri). Per scoraggiare tali reazioni secondarie, \u00e8 necessario avere tempi di permanenza nel reattore non troppo elevati (dell'ordine di un secondo) e temperature elevate, per cui il processo di steam cracking viene svolto in un reattore tubulare inserito all'interno di un forno a cattedrale, il quale assicura uno scambio di calore pi\u00f9 veloce rispetto ad altre tipologie di reattori (quali ad esempio i CSTR). La temperatura varia lungo il reattore; in genere si raggiungono i 550-650 \u00b0C all'entrata del reattore e i 770-850\u00a0\u00b0C all'uscita.\nInoltre \u00e8 necessario effettuare un raffreddamento brusco (quenching con acqua) della corrente in uscita dal reattore, in modo che la temperatura si abbassi velocemente, evitando cos\u00ec la formazione di tali composti indesiderati, che richiedono appunto un tempo di permanenza maggiore: la produzione di composti a peso molecolare pi\u00f9 elevato richiede infatti che le reazioni di propagazione abbiano pi\u00f9 tempo per agire, mentre per tempi di permanenza brevi le reazioni di propagazione durano di meno e danno luogo a composti a catena pi\u00f9 corta. I radicali sono infatti delle specie chimiche altamente energetiche, che hanno bisogno di elevate temperature per continuare l'accrescimento, mentre a temperature pi\u00f9 basse l'unico modo in cui possono reagire \u00e8 la terminazione della catena (che comporta la formazione di molecole, che sono specie chimiche molto pi\u00f9 stabili dei radicali)."}
{"id": "2945198", "revid": "6923", "url": "https://it.wikipedia.org/wiki?curid=2945198", "title": "Haulotte", "text": ""}
{"id": "2945200", "revid": "6923", "url": "https://it.wikipedia.org/wiki?curid=2945200", "title": "Bundesautobahn 24", "text": "La Bundesautobahn 24, abbreviata anche in A 24, \u00e8 una autostrada tedesca che corre nella parte nord della Germania con un percorso dalla lunghezza di che unisce Amburgo con la A 10 di Berlino.\nIl suo percorso si sviluppa nello Schleswig-Holstein, nel Meclemburgo-Pomerania Anteriore e termina nel Brandeburgo; fino all'unificazione della Germania, nei pressi di Zarrentin am Schaalsee era posto il confine.\nIl suo tracciato fa parte dell'itinerario della Strada europea E26 e parzialmente di quello della E55."}
{"id": "2945203", "revid": "228587", "url": "https://it.wikipedia.org/wiki?curid=2945203", "title": "Miss x", "text": ""}
{"id": "2945207", "revid": "287204", "url": "https://it.wikipedia.org/wiki?curid=2945207", "title": "Elisabeth Wiener", "text": ""}
{"id": "2945208", "revid": "121989491", "url": "https://it.wikipedia.org/wiki?curid=2945208", "title": "Squadra francese di Coppa Davis", "text": "La squadra francese di Coppa Davis rappresenta la Francia nella Coppa Davis, ed \u00e8 posta sotto l'egida dalla \"Federazione Francese di Tennis\".\nLa squadra partecipa alla competizione dal 1904, ed \u00e8 la terza nazione pi\u00f9 vincente nella storia della competizione (a pari merito con la Gran Bretagna), dietro alle irraggiungibili Stati Uniti e Australia. Vanta in totale dieci successi nella manifestazione e nove finali perse.\nOrganico recente.\nNella seguente tabella sono elencati i tennisti che hanno ricevuto almeno una convocazione nelle ultime cinque edizioni della Coppa Davis. In colonna le edizioni della competizione e le squadre affrontate. I numeri nei riquadri indicano il ranking del giocatore rispettivamente nel singolare e nel doppio nei giorni in cui si sono disputati gli incontri (i numeri segnati in grassetto segnalano in quale delle due specialit\u00e0 il giocatore \u00e8 sceso in campo, se in una sola o in entrambe). In verde \u00e8 evidenziato il giocatore che ha disputato almeno un incontro, in giallo quello che pur essendo stato convocato non \u00e8 sceso in campo. Di tutti gli altri viene comunque indicato il ranking per dare un quadro globale della situazione.\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti francesi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alla Coppa Davis 2019 (Francia-Serbia 1-2).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945215", "revid": "1543377", "url": "https://it.wikipedia.org/wiki?curid=2945215", "title": "Carcharhinus dussumieri", "text": "Carcharhinus dussumieri () \u00e8 una specie di squalo del genere Carcharhinus e della famiglia Carcharhinidae.\nAreale.\nVivono nell'area indopacifica occidentale: dal Golfo Persico al Mar Arabico, poi tra il Golfo di Oman ed il Pakistan sino a Giava, l'Indonesia, il Mare degli Arafura. Sono presenti anche nella fascia pacifica compresa tra il Giappone a nord sino all'Australia a sud.\nHabitat.\nAbitano il reef sino a profondit\u00e0 registrate di circa 170 metri. La specie \u00e8 comune, ma non molto conosciuta e vive in aree sotto costa al di sopra di piattaforme continentali ed insulari.\nAspetto.\nRaggiungono lunghezze massime di circa 120 cm . Il dorso \u00e8 grigiastro o grigio bruno, il ventre biancastro. Sulla punta della seconda pinna dorsale \u00e8 presente un punto nero. A volte \u00e8 confuso con il \"Carcharhinus sealei\", che possiede anch'esso un'unica macchia nera sulla punta della seconda pinna dorsale.\nBiologia.\nDieta.\nSi nutrono principalmente di pesci, ma anche di cefalopodi e crostacei\nRiproduzione.\nLa specie \u00e8 vivipara. Le femmine partoriscono da uno a quattro (in genere 2) cuccioli per volta.\nInterazioni con l'uomo.\nViene catturato da pescherecci di piccole dimensioni e commerciato per il consumo umano. Anche le pinne sono sfruttate per il commercio ."}
{"id": "2945216", "revid": "767487", "url": "https://it.wikipedia.org/wiki?curid=2945216", "title": "Metatronic", "text": "Metatronic \u00e8 un album raccolta di John Foxx, pubblicato nel 2010. L'album raccoglie alcuni brani dalla carriera solista di Foxx. \nLa raccolta \u00e8 composta di due CD e un DVD. Il primo CD include 17 brani del repertorio della musica elettronica di Foxx (fra cui una versione inedita di Underpass), mentre il secondo CD contiene nove brani registrati dal vivo a Sydney nel 2008, seguito da una versione demo di Burning Car e tre remix. \nIl DVD include alcuni videoclip promozionali restaurati e pubblicati in DVD per la prima volta, insieme a due video live inediti."}
{"id": "2945218", "revid": "71433", "url": "https://it.wikipedia.org/wiki?curid=2945218", "title": "Sundance Film Festival 2009", "text": "Il Sundance Film Festival 2009 si \u00e8 svolto a Park City, Utah, dal 15 gennaio al 25 gennaio 2009.\nFilm in concorso.\nElenco dei film in competizione e vincitori dei premi non competitivi. In grassetto i vincitori.\nLa giuria.\nU.S. Dramatic: Virginia Madsen (), Scott McGehee (), Maud Nadler (), Mike White (), Boaz Yakin ()\nU.S. Documentary: Patrick Creadon (), Carl Deal (), Andrea Meditch (), Sam Pollard (), Marina Zenovich ()\nWorld Cinema Dramatic: Colin Brown (), Christine Jeffs (), Vibeke Windel\u00f8v ()\nWorld Cinema Documentary: Gillian Armstrong (), Thom Powers (), Hubert Sauper ()"}
{"id": "2945220", "revid": "830939", "url": "https://it.wikipedia.org/wiki?curid=2945220", "title": "Alexander Held", "text": "Biografia.\n\u00c8 figlio dell'attore Jos\u00e9 Held, morto quando aveva 17 anni. Dopo la propria formazione presso la scuola di recitazione Otto-Falckenberg-Schule, Held inizia la propria carriera nel teatro M\u00fcnchner Kammerspiele. Altri impegni sono presso il Teatro di Stato di Hannover, il Volksb\u00fchne Berlin, il Theater Basel e il Festival di Salisburgo. Nel 1993 recit\u00f2 nella serie televisiva \"Morlock\", in un episodio diretto da Klaus Emmerich. Da allora ha partecipato a molti film di fama internazionale, tra cui \"Schindler's List - La lista di Schindler\" di Steven Spielberg, \"La Rosa Bianca - Sophie Scholl\" di Marc Rothemund e \"La caduta - Gli ultimi giorni di Hitler\" di Oliver Hirschbiegel.\nLa sua capacit\u00e0 di conferire ai propri personaggi una doppia faccia, un carattere enigmatico e imprevedibile, una personalit\u00e0 tranquilla e pericolosa allo stesso tempo, ed una pronuncia accurata e tagliente lo hanno portato a interpretare pi\u00f9 volte diversi funzionari nazisti, come ne \"La caduta\". Il suo ruolo pi\u00f9 noto \u00e8 quello, ne \"La Rosa Bianca\", del funzionario della Gestapo Robert Mohr, che condusse l'interrogatorio a Sophie e Hans Scholl e Christoph Probst. Ne \"I ragazzi del Reich\", tuttavia, egli interpreta anche un anti-nazista. Nel 2009 lavora nel film \"Vision\" di Margarethe von Trotta, a fianco a Barbara Sukowa, Heino Ferch e Hannah Herzsprung, interpretando l'abate Kuno. Nello stesso anno appare ne \"La papessa\" di S\u00f6nke Wortmann, nel ruolo di Lotario.\nVita privata.\nNel 2005 si \u00e8 sposato con l'attrice Patricia Fugger, con cui rimase fino alla morte di lei avvenuta nel 2014 per un'emorragia interna"}
{"id": "2945222", "revid": "124808", "url": "https://it.wikipedia.org/wiki?curid=2945222", "title": "Gerald Alexander Held", "text": ""}
{"id": "2945223", "revid": "684696", "url": "https://it.wikipedia.org/wiki?curid=2945223", "title": "Monbaldo", "text": "Il Monbaldo (gi\u00e0 Sori, poi Kaliningrad, poi Banga) \u00e8 stato un piroscafo da carico italiano, violatore di blocco durante la seconda guerra mondiale. Dopo la fine del conflitto ed il recupero ha navigato sotto bandiera sovietica sino agli anni '60.\nStoria.\nCompletata nel marzo 1918 nei cantieri di Riva Trigoso come \"Sori\", la nave era in origine un piroscafo da carico a due ponti da 6214 tonnellate di stazza lorda e 4043 tonnellate di stazza netta, iscritta con matricola 841 presso il Compartimento marittimo di Genova. Nei primi anni il \"Sori\" navig\u00f2 per conto della stessa azienda costruttrice, la Societ\u00e0 Esercizio Bacini, finch\u00e9, nel 1925, venne acquistato dalla Societ\u00e0 anonima di Navigazione Alta Italia, con sede a Genova, che lo ribattezz\u00f2 \"Monbaldo\".\nDopo lo scoppio della seconda guerra mondiale, ma nel periodo di \u00abnon belligeranza\u00bb dell'Italia, nel dicembre 1939, il \"Monbaldo\", insieme ai piroscafi \"Maddalena Odero\" e \"Monrosa\", venne sequestrato dalla Corte delle Prede britannica, che riteneva che le 5.000 balle di cotone trasportate dai tre piroscafi fossero di contrabbando, venendo rilasciato solo tre mesi pi\u00f9 tardi.\nAll'entrata dell'Italia nel secondo conflitto mondiale, il 10 giugno 1940, il \"Monbaldo\" si trovava a Bel\u00e9m, sul Rio Par\u00e1, in Brasile, dove rimase inattivo per circa un anno. \nNel frattempo lo Stato Maggiore della Regia Marina aveva proposto ed ottenuto di mettere a punto un piano per far forzare il blocco alleato da parte dei mercantili rifugiati nelle nazioni neutrali pi\u00f9 benevole nei confronti dell'Italia (Spagna, Brasile e Giappone) e farli giungere a Bordeaux, base atlantica italiana (Betasom) nella Francia occupata: le navi sarebbero passate sotto il controllo delle forze tedesche, mentre i carichi (ancora a bordo da quando, dopo la dichiarazione di guerra, si erano rifugiate nei porti neutrali) sarebbero stati trasferiti in Italia via terra. Dopo la trasmissione delle istruzioni da seguire per la partenza ed il viaggio, era stata organizzata la partenza dei vari mercantili, iniziando dalla Spagna continentale, dalla quale, tra il febbraio ed il giugno 1941, si trasferirono a Bordeaux i mercantili \"Clizia\", \"Capo Lena\" ed \"Eugenio C.\". Era poi stato organizzato il trasferimento delle navi che si trovavano nelle Canarie: tra aprile e giugno si erano trasferiti in Francia i mercantili \"Capo Alga\", \"Burano\", \"Todaro\", \"Ida\" ed \"Atlanta\", mentre erano andate perdute le navi cisterna \"Recco\", \"Sangro\" e \"Gianna M.\" ed il piroscafo \"Ernani\". Tocc\u00f2 quindi alle navi bloccate in Brasile (al largo delle cui coste stazionavano numerose navi da guerra britanniche): in quelle acque stazionavano il transatlantico \"Conte Grande\", due navi cisterna e 15 navi da carico. Per mezzo dell'addetto navale in Brasile, capitano di fregata Torriani, e del suo vice, tenente di vascello Di Vicino, Supermarina contatt\u00f2 i comandanti delle varie navi e scelse quelle adatte ad affrontare una traversata oceanica che le portasse nella Francia occupata: allo scopo vennero selezionati cinque piroscafi, la motonave \"Himalaya\", giunta dall'Eritrea, e due navi cisterna, mentre le restanti undici navi, giudicate in condizioni non idonee ad una lunga navigazione, vennero lasciate in Brasile. Per prime, il 28 marzo, furono fatte partire le due navi cisterna: la \"Frisco\", giunta indenne a Bordeaux, e la \"Franco Martelli\", silurata ed affondata da un sommergibile britannico durante la navigazione. Il 1\u00ba aprile l'incrociatore ausiliario canadese \"Prince David\" venne inviato a pattugliare le acque prospicienti il Rio Par\u00e1, dato che si riteneva che la partenza del \"Monbaldo\" e di un altro violatore di blocco, il tedesco \"Norderney\", fosse imminente. Lo spionaggio inglese segnal\u00f2 poi che il \"Monbaldo\" aveva acceso le caldaie il 4 maggio.\nTre mesi pi\u00f9 tardi, tra il 28 ed il 29 giugno 1941, lasciarono i porti di Recife e Bel\u00e9m i piroscafi \"XXIV Maggio\", \"Butterfly\" e \"Monbaldo\". Per poter affrontare la lunga navigazione, prima della partenza il \"Monbaldo\" imbarc\u00f2 parte delle scorte di carbone del piroscafo \"Antonio Limoncelli\", che sarebbe invece dovuto restare definitivamente in Brasile. Partita nel mattino del 28 giugno da Pinheiro (ad una ventina di chilometri da Bel\u00e9m), dopo aver ultimato l'imbarco di un carico di 6003 tonnellate di materiali d'interesse bellico (3121 tonnellate di ferro, 1133 di cotone, 779 di olii lubrificanti, 707 di ghisa, 220 di gomma grezza, 43 paraffina), la nave italiana, al comando del capitano di lungo corso Virginio Bertello, giunse in mare aperto nel tardo pomeriggio, ma durante la discesa del Rio Par\u00e1 s'imbatt\u00e9 in un piroscafo di una compagnia di navigazione costiera brasiliana ed in una motonave norvegese utilizzata dai britannici: una delle due navi (od entrambe) segnal\u00f2 la partenza del \"Monbaldo\" alle autorit\u00e0 britanniche, e l'addetto navale inglese a Montevideo comunic\u00f2 la notizia all'ammiragliato di Londra, come venne desunto da un messaggio intercettato da Berlino. Il comandante Bertello ed il direttore di macchina decisero di portarsi al largo alla massima velocit\u00e0 possibile, puntando verso l'Africa, poi, calata la notte, la nave mut\u00f2 rotta, dirigendo verso nord, e si allontan\u00f2 eludendo la sorveglianza britannica. Il \"Monbaldo\" tenne inizialmente rotta nordest, poi, tra la prima e la seconda settimana di luglio, punt\u00f2 verso nord, sino al superamento della Azzorre, quindi modific\u00f2 pi\u00f9 volte la rotta verso nordest ed infine, intorno al 15 luglio, fece rotta verso est in direzione della Spagna, raggiunta la quale procedette per un breve tratto verso nordest, quindi ad est sino al golfo di Biscaglia e poi nuovamente a nordest sino all'arrivo a Bordeaux.\nDopo la partenza da Bel\u00e9m il \"Monbaldo\" si tenne ad ovest del 29\u00ba meridiano e, invece di raggiungere la latitudine 44\u00b0, il 12 luglio accost\u00f2 verso est in anticipo, onde accorciare la traversata di circa cento miglia. Nel corso della navigazione vennero avvistati pi\u00f9 volte mercantili sconosciuti a grande distanza, ma ogni incontro pot\u00e9 essere evitato senza problemi, modificando la rotta e ponendosi temporaneamente su rotte plausibili per una nave britannica o brasiliana, quale il \"Monbaldo\" doveva apparire. Per diminuire i rischi, tuttavia, come concordato in precedenza con l'addetto navale a Rio de Janeiro, la nave venne dipinta di grigio, colore di cui erano verniciati i mercantili britannici, e camuffata in modo da assomigliare al piroscafo britannico \"Castelmoor\". Dato che alcune settimane prima un altro violatore di blocco, il piroscafo \"Ernani\", in navigazione dalle Canarie a Bordeaux camuffato da norvegese \"Enggano\", era stato silurato ed affondato accidentalmente da un U-Boot tedesco, l'11 luglio il comando della base sommergibilistica di Betasom, onde evitare altri incidenti di questo tipo, aveva inviato ai sommergibili italiani operanti nell'Atlantico il messaggio: \u00ab\"At sommergibili\" Malaspina, Finzi, Bianchi, Torelli, Barbarigo \"et\" Bagnolini \"punto eventuale incontro con seguenti navi in arrivo noti porti alt\" Mombaldo \"truccato come inglese\" Costelmoor \"alt\" XXIV Maggio \"come\" Australind \"alt\" Butterfly \"come panamense\" Penelope\u00bb. Non si ebbero tuttavia a verificare ulteriori problemi, ed il 20 luglio il \"Monbaldo\" atterr\u00f2 su Cabo Fisterra, procedendo poi mantenendosi a breve distanza dalla costa spagnola. Nelle acque di Capo Machichaco il piroscafo s'imbatt\u00e9 in un convoglio composto da tre motonavi di ridotte dimensioni e da due dragamine, che si rivelarono essere unit\u00e0 tedesche: l'unit\u00e0 caposquadriglia richiese il nominativo del \"Monbaldo\", quindi riprese la navigazione. Pi\u00f9 tardi la nave venne sorvolata da due ricognitori della Luftwaffe: vennero scoperti i boccaporti sui quali erano dipinte le bandiere italiane ed i velivoli tedeschi si allontanarono rapidamente dopo averli osservati. Il 23 luglio, all'alba, il \"Monbaldo\", arrivato al traverso di Bilbao, ridusse la velocit\u00e0 a tre nodi, come ordinato via radio da Betasom; alle cinque del mattino, come concordato, il piroscafo giunse davanti a Saint-Jean-de-Luz e qui venne raggiunto da alcuni dragamine tedeschi tipo M-Boote, che lo scortarono sino alla Gironda. All'alba del 24 luglio 1941 il \"Monbaldo\" si ancor\u00f2 nelle acque antistanti Le Verdon, attendendo la marea favorevole, ed alle dieci di sera il mercantile giunse a Bordeaux.\nAlcuni giorni pi\u00f9 tardi, terminate le operazioni di scarico, gran parte dell'equipaggio italiano del \"Monbaldo\" venne rimpatriato, mentre la nave riprese il mare navigando per conto delle forze tedesche.\nAncora al comando del capitano Bertello, il \"Monbaldo\" attravers\u00f2 il canale della Manica forzando il blocco britannico nello stretto di Dover, venendo fatto oggetto del tiro delle artiglierie britanniche di grosso calibro: alcune schegge colpirono la nave sopra la linea di galleggiamento, arrecando lievi danni e ferendo due uomini. La nave giunse quindi in Mar Baltico. Dal 31 luglio 1943 il mercantile venne noleggiato dalle autorit\u00e0 tedesche.\nAll'annuncio dell'armistizio, l'8 settembre 1943, il piroscafo era a Stettino, ed in tale porto venne catturato dalle forze tedesche, venendo quindi affidato alla Kauffahrtei Seereederei Wiards Adolf &amp; Co di Amburgo. \nIl 24 marzo 1945 il \"Monbaldo\", attaccato da aerei, venne colpito da bombe ed affond\u00f2 nelle acque di Stettino. \nNello stesso 1945 il relitto del piroscafo venne recuperato dalla ditta \u00abACC CBF\u00bb e rimorchiato a Wismar, dove, il 16 settembre 1950, iniziarono i lavori di ricostruzione. Causa le dimensioni, nel 1952 il mercantile dovette essere trasferito nei Paesi Bassi, ove vennero completati i lavori; nel giugno 1955 la nave, ribattezzata \"Kaliningrad\", entr\u00f2 in servizio per il governo sovietico.\nRibattezzato \"Banga\" (\"\u0411\u0410\u041d\u0413\u0410\") il 9 maggio 1960, il piroscafo continu\u00f2 a navigare sino all'autunno 1969, quando venne demolito ad Amburgo."}
{"id": "2945224", "revid": "580197", "url": "https://it.wikipedia.org/wiki?curid=2945224", "title": "Supercoppa d'Irlanda", "text": "La Supercoppa irlandese di calcio (President's Cup) \u00e8 una competizione annuale organizzata dalla FAI in cui si affrontano in gara unica i campioni d'Irlanda in carica e i detentori della Coppa d'Irlanda.\nStoria.\nLa competizione \u00e8 stata fondata nel 2014 dalla FAI. Michael D. Higgins, Presidente della Repubblica d'Irlanda, consegna personalmente il trofeo ai vincitori.\nLa prima edizione si \u00e8 disputata il 2 marzo 2014 al Richmond Park di Dublino tra la squadra campione della Premier Division 2013, St Patrick's, e la squadra campione della FAI Cup 2013, Sligo Rovers. L'anno successivo il trofeo viene vinto dal Dundalk."}
{"id": "2945233", "revid": "123704071", "url": "https://it.wikipedia.org/wiki?curid=2945233", "title": "Le maschere", "text": "Le maschere \u00e8 un'opera in un prologo e tre atti del compositore Pietro Mascagni su libretto di Luigi Illica.\nOpera.\nL'opera fu un omaggio di Mascagni all'opera buffa di Rossini ed alla tradizione della commedia dell'arte. Essa venne data simultaneamente in prima rappresentazione, in sei diverse citt\u00e0 italiane, il 17 gennaio 1901: Teatro alla Scala (con Caruso nel ruolo di Florindo, Carelli in quello di Rosaura, sotto la direzione di Toscanini con Claudio Leigheb recitante); al Teatro Carlo Felice di Genova; al Teatro Regio di Torino; al Teatro Costanzi di Roma; al Teatro La Fenice di Venezia ed al Teatro Filarmonico di Verona. Due giorni dopo, venne data al Teatro San Carlo di Napoli interpretata da Angelica Pandolfini.\nAd eccezione della rappresentazione al Costanzi di Roma, diretta da Mascagni stesso, \"Le Maschere\" ricevettero un'accoglienza sottotono, con la rappresentazione di Genova sospesa a met\u00e0 a causa delle manifestazioni rumorose del pubblico. L'opera fu eseguita sporadicamente in Italia per i successivi quattro anni e poi sprofond\u00f2 nel buio. Quando Mascagni decise di rivedere l'impostazione dell'opera e la ripropose nel 1931, il successo fu leggermente migliore ma non dur\u00f2 a lungo.\nTrama.\nNel prologo, una compagnia itinerante di teatranti della commedia dell'arte ed il loro impresario, presentano i personaggi che stanno per interpretare. Nei restanti tre atti si svolge un'azione fra tutti personaggi, e dopo molte vicissitudini, Florindo e Rosaura, aiutati da Colombina e Arlecchino, riescono a evitare il matrimonio che il padre di Rosaura, Pantalone, aveva progettato per lei.\nRegistrazione.\nMascagni: Le Maschere (Maria Jos\u00e8 Gallego, Vincenzo La Scola, Amelia Felle, Giuseppe Sabbatini, Enzo Dara; Orchestra e coro del Teatro Comunale di Bologna). Direttore: Gianluigi Gelmetti. Ricordi / Fonit Cetra RFCD 2004"}
{"id": "2945236", "revid": "1305772", "url": "https://it.wikipedia.org/wiki?curid=2945236", "title": "Most Likely You Go Your Way (And I'll Go Mine)", "text": "Most Likely You Go Your Way (And I'll Go Mine) \u00e8 una canzone di Bob Dylan, la prima traccia del secondo disco del suo doppio album del 1966 \"Blonde on Blonde\". Dylan fece uscire la canzone come singolo per due volte durante la sua carriera, la prima volta nel 1974, raggiungendo la posizione numero 66 in classifica negli Stati Uniti e la seconda volta nel 2007, in una versione remixata, che raggiunse la posizione numero 51 in classifica in Gran Bretagna.\nIl brano.\nRegistrazione.\nRegistrata ai Columbia Recording Studios di Nashville, Tennessee, la canzone vede la partecipazione dei veterani musicisti di studio di Nashville Wayne Moss, Charlie McCoy, Kenneth A. Buttrey, Hargus Robbins, Jerry Kennedy, Joe South, Bill Aikins, Henry Strzelecki, e Robbie Robertson, chitarra solista durante i tour di Dylan nel periodo 1965-1966 e futuro leader della Band. Gli strumenti prevalenti nella composizione sono il trombone, il pianoforte, la chitarra, l'armonica, il basso, la batteria, e l'organo elettrico. Charlie McCoy si prodig\u00f2 in una dimostrazione di virtuosismo suonando il basso e la tromba simultaneamente.\nMusica e testo.\nIl brano \u00e8 costituito da tre strofe e da un ponte dopo la seconda strofa. Si tratta di una composizione blueseggiante, con un ritmo abbastanza vivace. Il testo parla di un uomo stanco di dover sempre rassicurare la propria partner dei propri sentimenti e pronto a mollare tutto piuttosto che continuare a convivere con l'imprevedibilit\u00e0 della donna.\nNelle note esplicative incluse nel cofanetto \"Biograph\", Dylan rivel\u00f2 di aver composto la canzone in seguito ad una relazione fallita a proposito della quale disse: \"\u00abSono stato fortunato a venirne fuori senza il naso rotto!\u00bb\".\nEsecuzioni dal vivo.\n\"Most Likely You Go Your Way (And I'll Go Mine)\" veniva spesso eseguita come brano d'apertura dei concerti del tour del 1974 di Bob Dylan e della Band. Il brano venne incluso nel risultante album dal vivo del tour, \"Before the Flood\". Questa versione venne anche pubblicata come singolo, ma raggiunse solo la 66ma posizione nella classifica di \"Billboard\".\nVersione del 2007.\nMark Ronson rielabor\u00f2 e remix\u00f2 il brano per la promozione della raccolta di successi di Bob Dylan intitolata \"Dylan\" uscita nel 2007. Nonostante non fosse inclusa nella versione standard del disco, questa versione venne pubblicata on line come singolo e raggiunse la posizione numero 51 in classifica nel Regno Unito."}
{"id": "2945237", "revid": "502914", "url": "https://it.wikipedia.org/wiki?curid=2945237", "title": "Vorticit\u00e0 assoluta", "text": ""}
{"id": "2945240", "revid": "1547941", "url": "https://it.wikipedia.org/wiki?curid=2945240", "title": "Prima Divisione 1942-1943", "text": "La Prima Divisione fu il massimo campionato regionale di calcio disputato in Italia nella stagione 1942-1943.\nFu il quarto livello della XLIII edizione del campionato italiano di calcio.La Prima Divisione fu organizzata e gestita dai Direttori Regionali di Zona.Le finali per la promozione in Serie C erano gestiti dal Direttorio Divisioni Superiori (D.D.S.) che aveva sede a Roma, ma per questa stagione non furono organizzati e fatti disputare.\nLe finali furono disputate solo a livello di Direttorio di Zona attribuendo i relativi titoli regionali. Alle squadre promosse in Serie C grazie a queste finali fu riconosciuto dalla FIGC il titolo sportivo per la partecipazione al campionato di Serie C 1945-1946.\nCampionati.\nColonie\nNote.\nAbolito il quoziente reti alla fine della stagione 1941-42, a parit\u00e0 di punti le societ\u00e0 sono classificate a pari merito.\nBibliografia.\nLibri"}
{"id": "2945242", "revid": "1522738", "url": "https://it.wikipedia.org/wiki?curid=2945242", "title": "Bandiera della Crimea", "text": "La bandiera della Crimea (, in tataro: \"Q\u0131r\u0131m bayra\u011f\u0131\", ) \u00e8 la bandiera ufficiale della Repubblica autonoma di Crimea (regione dell'Ucraina) e la Repubblica di Crimea (repubblica della Russia), in quanto la penisola della Crimea \u00e8 al centro di una disputa territoriale tra i due Stati.\nIn uso dal 1992, la bandiera \u00e8 stata adottata ufficialmente il 21 aprile 1999.\nLa bandiera \u00e8 un tricolore orizzontale blu-bianco-rosso, con la striscia blu posta sul lato superiore e alta 1/6 dell'altezza della bandiera, la striscia bianca centrale alta 2/3 dell'altezza della bandiera e la striscia rossa posta sul lato inferiore, anch'essa alta 1/6 dell'altezza della bandiera. Quando esposta in verticale, la striscia blu viene posta a sinistra. La lunghezza della bandiera \u00e8 il doppio della sua altezza.\nStoria.\nDopo il collasso dell'Unione Sovietica, nel 1991, i movimenti separatisti adottarono diverse bandiere, la pi\u00f9 comune tra esse era una bandiera analoga a quella di Cipro e raffigurava un profilo blu della Crimea in campo bianco.\nAl momento della proclamazione dell'autonomia della Crimea, il 5 maggio 1992 nessuna bandiera ufficiale era ancora stata scelta.\nIl 5 giugno 1992 furono sottoposte alla \"Verchovna Rada\" cinque proposte\nLa quinta proposta, ideata da V. Trusov e A. Malgin, fu scelta come bandiera nazionale della Crimea, con la sola raccomandazione di includere lo stemma, disegnato da G. Efetov e V. Jagunov. La proposta definitiva fu sottoposta alla \"Verkhovna Rada\" il 24 settembre 1992. L'adozione ufficiale definitiva \u00e8 avvenuta il 21 aprile 1999.\nAltre bandiere.\nTatari di Crimea.\nI tatari di Crimea adottano una loro bandiera tradizionale che raffigura un dam\u011fa dorato in campo azzurro. La stessa bandiera ma con campo verde era usata a scopi religiosi, la stessa bandiera ma con campo rosso era invece la bandiera militare tatara.\nLa bandiera con campo azzurro oggi ha valore solo etnico e tradizionale. Il dam\u011fa dorato pu\u00f2 anche comparire al centro, anzich\u00e9 nell'angolo superiore sinistro. La bandiera religiosa fu adottata ufficialmente dalla Repubblica di Crimea nel novembre 1917 e abolita nel gennaio 1918.\nRepubblica popolare di Crimea (1917-1918).\nAlla fine del 1917 i tatari di Crimea dichiararono la loro indipendenza dall'Impero russo proclamando la Repubblica Popolare di Crimea e scelsero come bandiera un tricolore orizzontale azzurro-oro-azzurro; l'indipendenza crimeana fu di breve durata, i russi ripresero il controllo della penisola all'inizio del 1918 e la bandiera fu abolita.\nIl governo del generale Sulkievi\u010d (1918).\nDurante l'occupazione tedesca della Crimea, la penisola ebbe un governo locale () guidato dal generale Maciej Sulkiewicz, di breve durata, dal 25 giugno al 15 novembre 1918. Il governo di Sulkievi\u010d adott\u00f2 una bandiera che sembr\u00f2 un compromesso tra tatari e russi: nel tradizionale campo azzurro dei tatari, la \"dam\u011fa\" venne sostituita dallo stemma dell'impero russo del Governatorato della Tauride.\nUnione Sovietica.\nIl 18 ottobre 1921, all'interno della Repubblica Socialista Federativa Sovietica Russa, venne costituita la Repubblica socialista sovietica autonoma di Crimea. La bandiera era rossa con scritte in lettere dorate cirilliche \"\u041a\u0440\u0421\u0421\u0420\" e in lettere arabe \"\u0642 \u0633 \u0634 \u062c\". Nel 1929 le scritte sono state modificate in \"\u041a\u0440\u0410\u0421\u0421\u0420\" e \"QrMS\u015e\u00c7\" per evidenziarne la condizione di repubblica autonoma e nuovamente modificate nel 1938 in \"\u0420\u0421\u0424\u0421\u0420\" e \"\u041a\u0440\u0410\u0421\u0421\u0420\". La bandiera \u00e8 stata abolita il 30 giugno 1945, a seguito della trasformazione della Crimea da repubblica autonoma a oblast'."}
{"id": "2945248", "revid": "505491", "url": "https://it.wikipedia.org/wiki?curid=2945248", "title": "Mussotto", "text": ""}
{"id": "2945249", "revid": "684696", "url": "https://it.wikipedia.org/wiki?curid=2945249", "title": "Pietro Orseolo (nave mercantile)", "text": "La Pietro Orseolo (poi Arno) \u00e8 stata una motonave da carico italiana, violatore di blocco durante la seconda guerra mondiale.\nStoria.\nCostruita nei CRDA di Monfalcone (con numero di costruzione 1229, di assemblaggio 351 e di completamento 310) tra il gennaio e l'ottobre 1939 per la Societ\u00e0 Italiana di Armamento (SIDARMA), con sede a Fiume, l'unit\u00e0, iscritta con matricola 91 al Compartimento marittimo di Fiume (o con matricola 208 al Compartimento marittimo di Roma), era la prima di una serie di sei moderne motonavi da carico con stazza di circa 6300-6400 tonnellate di stazza lorda (\"Vettor Pisani\", \"Andrea Gritti\", \"Marco Foscarini\", \"Sebastiano Venier\", \"Francesco Barbaro\"; l'Orseolo stazzava di 6344 tsl). La \"Pietro Orseolo\", una delle prime fra le nuove e grandi motonavi da carico previste dalla Legge Benni ad essere completata, aveva una stazza netta di 3715 tsn ed una portata lorda di 10.307 tonnellate di portata lorda.\nDopo il completamento la \"Pietro Orseolo\", in virt\u00f9 della sua elevata velocit\u00e0 di oltre 15 nodi, venne noleggiata dal Lloyd Triestino, che la utilizz\u00f2 sulle linee per il Giappone e l'Estremo Oriente.\nAll'ingresso dell'Italia nel secondo conflitto mondiale, il 10 giugno 1940, la \"Pietro Orseolo\" si trovava a K\u014dbe, in Giappone, dove rimase e stazion\u00f2 inattiva per un anno e mezzo. \nAl pari delle altre navi mercantili italiane che si trovavano nei porti della Cina e del Giappone (motonavi \"Cortellazzo\", \"Calitea II\" e \"Fusijama\", piroscafi \"Carignano\", \"Venezia Giulia\" ed \"Ada Treves\", transatlantico \"Conte Verde\"), l'unit\u00e0 venne visitata, nell'autunno 1941, dall'ammiraglio Carlo Balsamo, addetto navale a Tokyo, che doveva individuare le navi adatte al trasporto della gomma naturale (nonch\u00e9 altri materiali utili allo sforzo bellico) dall'Estremo Oriente alla Francia occupata, violando il blocco alleato ed attraversando due oceani. Solo tre unit\u00e0 vennero giudicate adatte: tra queste vi era la \"Pietro Orseolo\" (le altre erano le moderne motonavi \"Cortellazzo\" e \"Fusijama\").\nEssendo la \"Cortellazzo\" gi\u00e0 partita con un carico di materiali vari (giungendo poi indenne a Bordeaux), si decise di approntare la \"Pietro Orseolo\" e la \"Fusijama\" per la partenza alla volta della Francia. Mentre venivano svolti i preparativi per la partenza delle due motonavi, dai porti orientali salparono alla volta della Francia nove mercantili tedeschi: cinque arrivarono a destinazione, due vennero catturati, uno affondato ed un altro costretto a rientrare in porto. Supermarina dispose pertanto le partenze in modo che l'arrivo dei violatori di blocco nell'Atlantico settentrionale, ed in particolare nel golfo di Biscaglia, avvenisse in inverno, con le condizioni meteomarine peggiori (le tempeste pi\u00f9 forti e le notti pi\u00f9 lunghe), che avevano dimostrato di favorire l'elusione della sorveglianza alleata.\nDopo i necessari lavori per rimetterla in condizione di affrontare una lunga traversata senza scalo (tali lavori inclusero anche le operazioni di camuffamento e la collocazione, nelle stive, di cariche di termite per l'autoaffondamento), l'\"Orseolo\" imbarc\u00f2 un carico di 6646 tonnellate di gomma grezza ed altri materiali d'interesse bellico, tra cui la vernice speciale per aerei detta agar agar. Camuffata in modo da assomigliare ad un piroscafo norvegese iscritto presso il Compartimento marittimo di Oslo, la nave lasci\u00f2 K\u014dbe la sera del 24 dicembre 1941, al comando del capitano Zustovich e con un equipaggio di 48 uomini, tra cui otto ufficiali. La rotta pi\u00f9 sicura, essendo entrati in guerra gli Stati Uniti, sarebbe consistita nella traversata dell'Oceano Indiano entrando in Atlantico dopo aver doppiato il Capo di Buona Speranza, ma, non essendovi stati ordini di Supermarina a tale proposito, la motonave attravers\u00f2 l'Oceano Pacifico diretta verso Capo Horn, rotta gi\u00e0 seguita dalla \"Cortellazzo\". La rotta tracciata, e gi\u00e0 percorsa dalla \"Cortellazzo\", prevedeva il passaggio in 17 punti, che avrebbero portato nomi inizianti per \u00abO\u00bb: rispettivamente, da 1 a 17, Omero, Ovidio (passaggio previsto per il 13 gennaio 1942), Osvaldo, Otto, Ottorino (transito previsto per il 24 gennaio), Ottavio, Onorato, Onofrio, Orazio, Onorio (4 febbraio), Oreste, Orlando (9 febbraio), Orsola (15 febbraio), Oscar, Otello, Oliviero ed Olindo (17 febbraio). Il 21 febbraio 1942 la motonave sarebbe dovuta arrivare ad Irun, al confine franco-spagnolo.\nDue giorni dopo la partenza, tuttavia, due biplani giapponesi, provenienti dalla direzione del sole (ed occultati dalle nuvole durante il loro avvicinamento), bombardarono e mitragliarono ripetutamente la nave italiana, scambiata per un'unit\u00e0 nemica nonostante la scopertura dei boccaporti con i colori italiani e la bandiera italiana issata al picco, effettuando passaggi radenti e danneggiando lievemente, con il tiro delle mitragliere, l'albero maestro ed il fumaiolo. Mentre la nave procedeva a zig zag per evitare di essere colpita, il primo ufficiale cerc\u00f2 di sparare agli aerei con la propria pistola, venendo fermato dal comandante Zustovich. Ad un certo punto, tuttavia, i due velivoli interruppero l'attacco e si allontanarono dopo aver sorvolato la nave per poco tempo, senza attaccare, poi ritornarono a volo radente, salutano a voce e con la mano e scusandosi per l'errore commesso, prima di allontanarsi definitivamente. Il giorno di Capodanno, in un periodo dell'anno caratterizzato, alle latitudini che l'\"Orseolo\" si trovava ad attraversare, da temperature ed umidit\u00e0 molto elevate, venne preparato un banchetto (nei limiti di quanto era reperibile a bordo). Alle undici precise del mattino, mentre il primo turno stava per sedersi a tavola per festeggiare, venne avvistato del fumo in lontananza: gli uomini tornarono ai loro posti, il comandante Zustovich fece accostare in fuori e poco dopo la nave sconosciuta, proseguendo per la propria rotta, spar\u00ec alla vista. Mentre il primo turno si apprestava di nuovo a sedersi a tavola, fu dato l'allarme aereo: un velivolo giapponese era comparso nel cielo ed era in avvicinamento. Dopo aver sorvolato la nave a bassa quota (sin quasi all'altezza degli alberi), controllando i segnali di riconoscimento, il velivolo nipponico si allontan\u00f2 e scomparve. Altre fonti collocano per\u00f2 in date diverse l'avvistamento della nave sconosciuta ed il sorvolo da parte dell'aereo giapponese (precisato essere un quadrimotore), riportati come avvenuti rispettivamente il 31 dicembre 1941 ed il 2 gennaio 1942.\nDopo i festeggiamenti per l'anno nuovo, le prime due settimane del gennaio 1942 trascorsero tranquille, senza problemi all'infuori di qualche fumo avvistato in lontananza e di qualche aereo ad alta quota e grandissima distanza (ma il 6 gennaio, incrociando il meridiano 160\u00b0 O, ci si rese conto di essere in ritardo di ventiquatt'ore rispetto al previsto, a causa delle correnti contrarie; si decise inoltre di modificare la rotta per transitare a maggiore distanza da Tahiti, sede, in base alle informazioni intercettate alla radio, di una base navale franco-gollista). Il 15 gennaio, tuttavia, vennero avvistate al traverso di dritta tre navi, verosimilmente da guerra, che navigavano in formazione ad elevata velocit\u00e0. La \"Pietro Orseolo\" vir\u00f2 rapidamente mettendo tutto a sinistra (per altra fonte accostando velocemente sulla dritta) e sbandando momentaneamente nella virata, poi si allontan\u00f2 senza che le navi sconosciute si accorgessero della sua presenza e modificassero la rotta. Il 18 gennaio venne intercettata alla radio la notizia della conquista giapponese delle Indie olandesi. Pochi giorni dopo la nave, procedendo decisamente verso Capo Horn ed avvicinandosi alle coste orientali del Sud America, entr\u00f2 in una zona di clima che da caldo tropicale pass\u00f2 progressivamente al freddo intenso. Il 25 gennaio 1942 la \"Pietro Orseolo\" doppi\u00f2 Capo Horn (tenendosi per\u00f2 a notevole distanza) e quindi entr\u00f2 nell'Oceano Atlantico, in condizioni rese difficili dalla nebbia e dai numerosi iceberg alla deriva. Tenendosi a met\u00e0 strada tra le Falkland, lasciate sulla sinistra, e la Georgia Australe, zone controllate dagli inglesi, la nave fece rotta verso nord, risalendo la zona di oceano Atlantico compresa tra il Brasile e la Sierra Leone. Causa il maltempo, le correnti contrarie e le deviazioni dalla rotta, la \"Pietro Orseolo\" si trov\u00f2 ad essere in ritardo di due giorni rispetto al previsto: ci\u00f2 la esponeva al pericolo di attacco da parte degli U-Boote o di altre unit\u00e0 amiche (sorte toccata, in quei giorni, alla motonave tedesca \"Spreewald\", in navigazione dal Giappone a Bordeaux camuffata da nave inglese), essendo camuffata da unit\u00e0 norvegese ed essendo in ritardo di due giorni rispetto all'orario del suo passaggio segnalato alle unit\u00e0 aeronavali italo-tedesche. Per non rompere nuovamente il silenzio radio, che avrebbe comportato un grande rischio per la nave, non fu possibile segnalare il ritardo, ma pochi giorni dopo, il 4 febbraio, Supermarina comunic\u00f2 alla motonave \u00ab\"Urgentissimo - Via Coltanoradio. Passate circa duecento miglia at levante scoglio San Paolo at met\u00e0 strada fra Onorio et Orlando Cercate di mantenere date previste per transito Orsola et Olindo\"\u00bb. Per mantenere l'orario di attraversamento nei punti menzionati l'\"Orseolo\" acceler\u00f2 al massimo e risparmi\u00f2 quasi un giorno di navigazione (per altre fonti dieci ore) tagliando rispetto alla rotta prestabilita e modificandola dopo essere arrivata nel punto 40\u00b0 N e 39\u00b0 O. Raggiunto il punto Olindo con un ritardo minimo, la motonave giunse ad Irun, al confine tra Francia e Spagna, la sera del 22 (o 21) febbraio 1942, dopo una traversata durata 72 giorni (per altre fonti 58). La \"Pietro Orseolo\" fu poi scortata a Bordeaux da tre vedette tedesche, giungendo a Bordeaux il 23 aprile (dopo un viaggio di 19.372 miglia), ed il suo equipaggio ricevette i complimenti di Supermarina, di Raeder e di Hitler (4000 delle 6000 tonnellate del carico erano infatti destinate alla Germania), oltre a numerose decorazioni al valore: il comandante Zustovich ed il direttore di macchina ricevettero la Medaglia d'argento al valor militare, mentre i restanti ufficiali e l'equipaggio furono decorati rispettivamente con la Medaglia di bronzo e la Croce di guerra al valor militare.\nEssendo uno dei mercantili pi\u00f9 grandi e moderni, la \"Pietro Orseolo\", dopo l'arrivo a Bordeaux, venne ritenuta adatta ad essere nuovamente utilizzata come violatore di blocco per raggiungere l'Estremo Oriente, ove imbarcare materiali bellici di primaria importanza (specie la gomma naturale) non reperibili in Europa, per poi fare ritorno in Francia con tali carichi. Allo scopo, il 7 luglio 1942, era giunto a Bordeaux proveniente da La Spezia un gruppo di tecnici, operai e specialisti della Regia Marina, con l'incarico di armare ed adattare per tale compito, secondo gli ordini dei comandi tedeschi di Bordeaux, l'\"Orseolo\" (che frattanto, il 18 maggio 1942, era stata requisita dalla Regia Marina) e le altre tre moderne motonavi (\"Cortellazzo\", \"Himalaya\" e \"Fusijama\") scelte per questo ruolo. L'\"Orseolo\" venne pertanto sottoposta a lavori di adattamento per nuove missioni come violatore di blocco, imbarcando un cannone da 105\u00a0mm antinave e contraereo e quattro mitragliere (due contraeree da 20\u00a0mm, di produzione tedesca, e due da 9\u00a0mm, di fabbricazione francese). Vennero inoltre installati due nebbiogeni: causa la scarsit\u00e0 di tempo e di mezzi, l'\"Orseolo\" fu l'unica nave sulla quale i lavori di adattamento poterono essere portati a termine. I lavori compresero anche la manutenzione dell'apparato motore.\nNon appena i lavori furono completati, il 1\u00ba ottobre 1942, la motonave, al comando del capitano Tarchioni e con 67 uomini di equipaggio (42 marittimi italiani, 21 uomini della Regia Marina e quattro della Kriegsmarine), lasci\u00f2 Bordeaux (con a bordo 3000 tonnellate di materiali) alla volta del Giappone, seguendo stavolta la rotta dell'Oceano Indiano. Lasciata la scorta, la motonave (che gi\u00e0 alle quattro del pomeriggio del 2 ottobre venne avvistata da ricognitori britannici in posizione 44\u00b008' N e 6\u00b039' O, con rotta 250\u00b0 e velocit\u00e0 dieci nodi, venendo brevemente cercata nei giorni successivi dal sommergibile britannico \"P 552\" e dall'incrociatore HMS \"Charybdis\") transit\u00f2 a nord delle Azzorre, poi, il 5 ottobre, vir\u00f2 verso sud, passando l'Equatore il 15 ottobre. Durante la navigazione all'altezza di Gibilterra l'\"Orseolo\" incontr\u00f2 un convoglio alleato composto da una novantina di navi, che evit\u00f2 virando a dritta di 120\u00b0 e riassumendo la rotta iniziale dopo qualche ora. Dopo essere passata al largo di Sant'Elena e dell'isola dell'Ascensione, l'unit\u00e0 mut\u00f2 nuovamente rotta, in modo da passare circa 550 miglia a sud del Capo di Buona Speranza. Evitati vari avvistamenti sospetti, il 25 ottobre la \"Pietro Orseolo\" doppi\u00f2 il Capo di Buona Speranza ed entr\u00f2 nell'Oceano Indiano, con il favore dei venti da ovest (Quaranta ruggenti), assumendo quindi rotta est/nordest verso lo stretto della Sonda. Durante la navigazione in tali acque, dove pi\u00f9 alto era il rischio d'imbattersi in navi nemiche, vennero pi\u00f9 volte rilevate al radiogoniometro delle unit\u00e0 sospette, modificando subito la rotta, ed evitando quindi le normali rotte commerciali. Il 10 novembre la \"Pietro Orseolo\" arriv\u00f2 nelle acque antistanti lo stretto della Sonda, tra Giava e Sumatra, zona pattugliata da numerosi sommergibili britannici e statunitensi (l'individuazione dei cui periscopi era complicata dalla presenza di numerosi squali, le cui pinne affioranti potevano essere scambiate per periscopi). Poco dopo l'arrivo in zona la motonave venne raggiunta da una corvetta giapponese, che la guid\u00f2 lungo la rotta di sicurezza, ov'erano necessarie continue accostate e mutamenti di rotta per evitare i campi minati. Durante l'attraversamento dello stretto, lo stesso 10 novembre, la nave pass\u00f2 nei pressi dell'isola di Krakatoa. Entrata nei mari della Sonda, l'\"Orseolo\" vir\u00f2 verso dritta ed il 12 novembre raggiunse Giacarta, ove si ormeggi\u00f2 con l'assistenza di un pilota, dopo 43 giorni di navigazione. Dopo alcuni giorni di sosta, durante la quale il comandante ricevette ulteriori disposizioni, da parte delle autorit\u00e0 nipponiche, per la prosecuzione del viaggio, la motonave ripart\u00ec e raggiunse, il 15 novembre, Singapore, ove vennero imbarcate merci (rottami di ferro, nafta e balle di lana) da portare in Giappone. Lasciata, il 22 novembre, anche Singapore, la \"Pietro Orseolo\", il 26 novembre, s'imbatt\u00e9 nottetempo in un sommergibile, verosimilmente nemico, che procedeva in superficie, ma a causa della rapidit\u00e0 dell'incontro le due unit\u00e0 defilarono contro bordo a poche centinaia di metri di distanza, senza avere il tempo per aprire il fuoco. Passando a settentrione di Formosa la motonave usc\u00ec dal Mar Cinese Meridionale, e quindi raggiunse, il 2 dicembre 1942 (dopo 62 giorni di navigazione, per complessive oltre 17.000 miglia percorse), il porto di K\u014dbe, dove imbarc\u00f2 6800 tonnellate di materiali (gomma ed altre materie prime) precedentemente preparate. Durante la sosta l'unit\u00e0 sub\u00ec anche lavori di modifica che le consentirono di imbarcare una novantina di passeggeri, perlopi\u00f9 militari tedeschi diretti in patria.\nRipartita da Kobe nella serata del 25 gennaio 1943, la motonave diresse per l'Oceano Indiano, per il ritorno a Bordeaux lungo la medesima rotta dell'andata. Il 28 gennaio la \"Pietro Orseolo\" avvist\u00f2 un piroscafo ma cambi\u00f2 immediatamente rotta, impedendo l'incontro. Il giorno seguente venne individuato in sommergibile in emersione, pi\u00f9 o meno in posizione analoga a quella dell'incontro del 26 dicembre: la nave italiana evit\u00f2 un possibile attacco manovrando per allontanarsi alla massima velocit\u00e0. Il 3 febbraio l'unit\u00e0 tocc\u00f2 nuovamente Singapore, ove complet\u00f2 il carico con balle di gomma, ripartendo il 9 febbraio diretta a Giacarta. Dopo essersi rifornita di acqua e nafta, il 16 febbraio la nave attravers\u00f2 lo stretto della Sonda, entrando nell'Oceano Indiano. Tra il 24 ed il 25 febbraio l'\"Orseolo\" modific\u00f2 pesantemente la rotta per evitare di incrociare un convoglio alleato in navigazione verso l'Australia. In seguito la nave prosegu\u00ec senza ulteriori problemi, transitando al largo delle isole Nuova Amsterdam e Principe Edoardo, e passando molto a sud del Capo di Buona Speranza (latitudine 46\u00b0 S) il 5 marzo, entrando cos\u00ec nell'Oceano Atlantico. L'unit\u00e0 inizi\u00f2 quindi la risalita dell'Atlantico verso nord, senza incontrare problemi ad eccezione della rilevazione al radiogoniometro, il 25 marzo, a sudovest delle Azzorre, di una nave sconosciuta, che venne evitata con un cambiamento di rotta. L'indomani l'\"Orseolo\" incontr\u00f2, come previsto, il sommergibile tedesco \"U 161\". Nel frattempo, tuttavia, le forze aeronavali angloamericane, venute a conoscenza della partenza di numerosi violatori di blocco dal Giappone, dislocarono numerose unit\u00e0 nelle zone di passaggio di tali navi (specie nel Nordatlantico e nel golfo di Biscaglia), per impedirne il transito: in seguito a numerosi attacchi aeronavali andarono quindi perduti i violatori di blocco tedeschi \"Hohenfriedberg\", \"Doggerbank\" (affondato accidentalmente da un U-Boot), \"Rossbach\", \"Weserland\", \"Regensburg\", \"Rio Grande\", \"Burgenland\", \"Karin\" ed \"Irene\". Dietro ordine dell'ammiraglio Karl D\u00f6nitz, nel frattempo, erano stati trasferiti nell'estuario della Gironda i grossi cacciatorpediniere tedeschi \"Z 23\", \"Z 24\", \"Z 25\", \"Z 32\" e \"Z 37\", al comando del capitano di vascello Edmerger: sul finire del marzo 1943 tali unit\u00e0 avrebbero dovuto scortare la \"Pietro Orseolo\", unica unit\u00e0 superstite dal Giappone, a Bordeaux. Il 30 marzo 1943 la motonave italiana, in posizione 41\u00b0 N e 15\u00b0 O (al largo delle coste del Portogallo, non lontano da Cabo Fisterra), avvist\u00f2, in un punto in cui nessuna unit\u00e0 tedesca si era sino ad allora avventurata, quattro navi da guerra, che il comandante Tarchioni temette quindi poter essere britanniche. La \"Pietro Orseolo\", pertanto, accost\u00f2 tentando di allontanarsi alla massima velocit\u00e0, ma le navi sconosciute la raggiunsero e fecero ripetute segnalazioni: come pot\u00e9 essere visto anche dalle bandiere, si trattava di quattro dei grossi cacciatorpediniere tedeschi inviati nella Gironda per venire incontro all'\"Orseolo\", ovvero lo \"Z 23\", lo \"Z 24\", lo \"Z 32\" e lo \"Z 37\". Mentre la foschia andava peggiorando la visibilit\u00e0, la nave italiana, circondata dalle navi tedesche di scorta, diresse verso Bordeaux, oltrepassando uno schermo protettivo formato da sommergibili italiani ed U-Boote tedeschi. Poco pi\u00f9 tardi, tuttavia, le navi vennero individuate dalla ricognizione ed un gruppo di aerosiluranti Bristol Beaufort e Bristol Beaufighter del Coastal Command della Royal Air Force, nascosto in precedenza dalle nuvole, attacc\u00f2 il convoglio in pi\u00f9 ondate consecutive, con obiettivo l'\"Orseolo\": questa, tuttavia, apr\u00ec il fuoco con il cannone e le mitragliere, ed altrettanto fecero i cacciatorpediniere, disorientando gli aerei attaccanti (ed abbattendone cinque), che tuttavia sganciarono numerosi siluri, obbligando le navi a zigzagare per evitarli. \nTerminato l'attacco, la formazione riprese la navigazione, nelle prime ore del 1\u00ba aprile (in condizioni di oscurit\u00e0, in una notte senza luna), in posizione 44\u00b037' N e 2\u00b018' O, poco dopo l'ingresso delle unit\u00e0 nel golfo di Biscaglia, a 60-70 miglia da Bordeaux, il sommergibile statunitense \"Shad\", con un'azione eseguita in superficie alla velocit\u00e0 di 19,5 nodi, attacc\u00f2 il convoglio con il lancio di otto siluri ad una distanza compresa tra i 1550 ed i 2750 metri: la motonave contromanovr\u00f2, evitando due delle armi, ma un terzo siluro, avente angolazione differente, and\u00f2 a segno, colpendo la \"Pietro Orseolo\" in corrispondenza della stiva n. 2 (da parte nemica si ritenne, erroneamente, che la nave fosse stata colpita da due siluri, e che altri due o tre avessero colpito i cacciatorpediniere). Sin dal 31 marzo lo \"Shad\" era alla ricerca della formazione italo-tedesca, della cui presenza aveva avuto informazione (insieme all'ordine di intercettazione) dalla ricognizione aerea. La rilevazione al radar del convoglio da parte dell'unit\u00e0 nemica era avvenuta alle 00.30 del 1\u00ba aprile, alla distanza di 10.000 metri. Dalle 00.30 all'1.50 il sommergibile aveva manovrato per avvicinarsi, modificando pi\u00f9 volte la rotta e procedendo ad una velocit\u00e0 di 18-19,5 nodi (la velocit\u00e0 del convoglio era invece di 15 nodi), manovra che si prolung\u00f2 a causa di un cambiamento di rotta e della relativamente elevata velocit\u00e0 delle navi italo-tedesche. Alle 3.42, non potendo pi\u00f9 posticipare l'attacco a causa dell'elevato rischio di avvistamento e della rotta di collisione assunta da uno dei cacciatorpediniere, lo \"Shad\" lanci\u00f2 sei siluri con i tubi prodieri. Tra le 3.43 e le 3.45 il sommergibile statunitense avvert\u00ec cinque esplosioni di siluri, ritenendo di aver affondato almeno due navi, ed alle 3.46 lanci\u00f2 altri due siluri contro la \"Pietro Orseolo\" e si allontan\u00f2 per eludere il contrattacco. Secondo il rapporto dell'unit\u00e0 subacquea americana vennero avvertite altre quattro esplosioni, rispettivamente alle 3.50, 3.51, 3.54 e 3.57. In realt\u00e0 l'unica arma andata a segno era il siluro che aveva colpito la \"Pietro Orseolo\" nella stiva n. 2: la motonave italiana, moderna e ben costruita, rimase a galla grazie alla tenuta delle doppie paratie stagne trasversali e pot\u00e9 proseguire nella navigazione, a velocit\u00e0 di poco ridotta (per altre fonti, invece, a bassa velocit\u00e0 e successivamente a rimorchio), ma dallo squarcio nello scafo finirono in mare 11.000 balle di gomma naturale, materiale di particolare importanza, per le nazioni dell'Asse, in quel momento del conflitto. I cacciatorpediniere tedeschi, nonostante il rischio di un nuovo attacco, si fermarono e raccolsero numerose balle finch\u00e9 il caposquadriglia decise di riprendere la navigazione alla massima velocit\u00e0 consentita dal danneggiamento dell'\"Orseolo\". Le navi raggiunsero Le Verdon alle 11.45. Per il recupero di almeno parte delle rimanenti balle le autorit\u00e0 tedesche, il 6 marzo, pubblicarono sui giornali della costa occidentale francese un annuncio in cui si promettevano forti ricompense a chi avesse consegnato alle forze germaniche delle balle trovate alla deriva o portate a riva dalla corrente. Il 3 aprile 1943 la \"Pietro Orseolo\" si pose all'ormeggio a Bordeaux, concludendo con successo il terzo ed ultimo forzamento del blocco. \nBenito Mussolini, ricevuta una particolareggiata relazione circa il viaggio della \"Pietro Orseolo\", elogi\u00f2 la condotta di comandante, stato maggiore ed equipaggio, cui furono conferite altre decorazioni al valor militare; il comandante Tarchioni venne decorato da Adolf Hitler con la Croce di Ferro di prima classe, unico caso di conferimento di tale decorazione ad un comandante della Marina Mercantile. \nNel corso delle tre traversate oceaniche di violazione del blocco la \"Pietro Orseolo\" aveva trascorso 164 giorni in mare, percorrendo quasi 54.000 miglia marine (nella seconda e terza traversata la nave percorse 34.400 miglia alla velocit\u00e0 media di 14 nodi, passando 103 giorni in navigazione).\nNel settembre 1943, in seguito alla proclamazione dell'armistizio, la \"Pietro Orseolo\" venne catturata dalle truppe tedesche, venendo affidata, il 15 ottobre 1943, alla ditta tedesca A.G. f\u00fcr Seeschiffahrt di Amburgo, con il nuovo nome di \"Arno\". Anche dopo la cattura si pens\u00f2 di utilizzare la motonave come violatrice di blocco: il 10 dicembre 1943 l'unit\u00e0 ricevette i segnali di riconoscimento per aerei, ed una settimana dopo si riforn\u00ec per un nuovo viaggio. Il 18 dicembre 1943, tuttavia, l'\"Arno\" venne colpita da un siluro e danneggiata durante un attacco aereo effettuato da dodici aerosiluranti Bristol Beaufighter del Coastal Command nonch\u00e9 caccia Spitfire (131st e 165th Squadron) e Thypoon (24 aerei degli Squadrons 183rd, 193rd e 266th) nella baia di Concarneau, e nel pomeriggio (secondo altre fonti tre giorni pi\u00f9 tardi, il 20 o 21 dicembre) affond\u00f2 al largo delle isole Gl\u00e9nan (non lontano da Brest) mentre si cercava di rimorchiarla verso tale arcipelago per portarla all'incaglio. Nel 1944 palombari tedeschi si immersero sul relitto per recuperare almeno parte del carico.\nIl relitto della \"Pietro Orseolo\" giace a tra i 25 ed i 30 metri di profondit\u00e0, in posizione 47\u00b041'77\u201d N e 3\u00b056'77\u201d O, a mezzo miglio dall'isola di Penfret."}
{"id": "2945250", "revid": "60451", "url": "https://it.wikipedia.org/wiki?curid=2945250", "title": "Pesi superwelter", "text": "I pesi superwelter (noti anche come medi junior o medi leggeri) sono una categoria di peso del pugilato.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2945259", "revid": "663182", "url": "https://it.wikipedia.org/wiki?curid=2945259", "title": "Fandango (azienda)", "text": "Fandango \u00e8 una casa di produzione e distribuzione cinematografica, una casa editrice e una casa discografica italiana fondata nel 1989 da Domenico Procacci.\nIl nome \u00e8 ispirato all'omonimo film di Kevin Reynolds con Kevin Costner.\nL'azienda inizia come produzione cinematografica e si estende nel corso degli anni ad editoria (1998), musica (2001), tv in rete, radio in rete, distribuzione cinematografica (2000), gestione caff\u00e8 letterari e sale cinema.\nStoria.\nIl primo film \"La stazione\", \u00e8 presentato alla Mostra del Cinema di Venezia, ottiene il David di Donatello per il miglior regista esordiente e Nastro d'argento al miglior regista esordiente. Nel 1992 prima produzione cinematografica internazionale, con \"Bad Boy Bubby\" di Rolf de Heer. La cui collaborazione port\u00f2 nel 2002 all'apertura di una sede australiana della Fandango. Nel 1998 sono prodotti due film di registi esordienti: \"Radiofreccia\", di Luciano Ligabue, e \"Ecco fatto\" di Gabriele Muccino.\nNel 2000 viene creata la Fandango Distribuzione, il cui primo prodotto \u00e8 \"Il partigiano Johnny\" di Guido Chiesa, a cui segue nel 2001, \"L'ultimo bacio\" di Gabriele Muccino. Lo stesso anno cui viene fondata l'etichetta discografica RadioFandango, inizialmente per pubblicare le colonne sonore dei film prodotti, dal 2005 casa discografica a tutti gli effetti. Verso la fine del 2002 viene creato il \"Laboratorio Fandango\", si tratta a tutti gli effetti di una scuola di cinema articolata in un corso di regia e uno di produzione, il laboratorio \u00e8 fin dall'inizio gratuito e sar\u00e0 accessibile ad un massimo di 12 alunni.\nLa Fandango possiede una propria sala cinematografica, il Politecnico, storico cinecircolo del quartiere Flaminio di Roma, e un luogo di incontro e promozione, il Caff\u00e8 Fandango. Il logo animato che apre i film prodotti e distribuiti dalla Fandango \u00e8 stato realizzato da Gianluigi Toccafondo.\nEditoria.\nNel 1998 la Fandango fonda la casa editrice \"Fandango Libri\", che pubblica fumetti, narrativa, saggistica, poesia e teatro; rinnovata con un nuovo assetto societario nel 2005. Pubblica sia autori gi\u00e0 noti, come Andrea Pazienza, che scrittori emergenti come Maurizio De Giovanni. Dal 2008 la direzione editoriale \u00e8 stata affidata allo scrittore ed editor Mario Desiati.\nHa acquistato la casa editrice Playground fondata da Andrea Bergamini, che ne era direttore editoriale, e che rester\u00e0 alla guida della casa editrice e socio insieme a Domenico Procacci. Playground si occupa esclusivamente di narrativa, inclusa quella popolare con la collana \"High School\" e narrativa per ragazzi..\nHa inoltre rilevato, nel corso del 2009, la casa editrice di fumetti Coconino Press fondata da Igort che pubblica opere del fumetto mondiale.\nNel febbraio 2011 Fandango rileva la casa editrice Alet e tramite essa la casa editrice Beccogiallo Alet, con sede a Padova, che ripropone classici del passato.\nLa Fandango ha acquisito nel 2012 Orecchio Acerbo, studio grafico e casa editrice di libri e fumetti, fondata e diretta da Fausta Orecchio e Simone Tonucci che ne hanno curato anche l'aspetto grafico, nata a Roma nel dicembre 2001.\nIl nuovo gruppo, rinominato \"Fandango Editore\", \u00e8 stato diretto da Edoardo Nesi, vincitore del Premio Strega nel 2011 e imprenditore, socio della casa editrice dal 2005. Ma Nesi, in vista dell'impegno parlamentare in arrivo, lasci\u00f2 l'incarico nel 2013 e, pochi mesi dopo, comunic\u00f2 le proprie dimissioni anche Mario Desiati.\nLa direzione editoriale \u00e8 attualmente in carico a Tiziana Triana, gi\u00e0 editor interna di Fandango Libri."}
{"id": "2945262", "revid": "1305772", "url": "https://it.wikipedia.org/wiki?curid=2945262", "title": "Todaro (nave cisterna)", "text": "Il Todaro (gi\u00e0 Lotte Leonhardt, gi\u00e0 Jules Cambon, gi\u00e0 Bayway, gi\u00e0 Mohawk) \u00e8 stato un piroscafo cisterna italiano (ed in precedenza francese, statunitense e tedesco), violatore di blocco durante la seconda guerra mondiale. \nStoria.\nVarata nel febbraio 1913 con il nome di \"Mohawk\" nei cantieri Howaldtswerke AG di Kiel (numero di scafo 562) per la Deutsche-Amerikanische Petroleum GmbH di Amburgo, la nave, un piroscafo cisterna da 5162 (o 5084) tonnellate di stazza lorda, venne completata nel marzo dello stesso anno. Nell'agosto 1914 lo scoppio della prima guerra mondiale sorprese la \"Mohawk\" a Tampico, in Messico, ove fu internata, per poi passare, nel novembre 1914, alla Standard Oil &amp; Shipping Company of New Jersey, con sede a New York, che nel 1915 (o nello stesso 1914) ne mut\u00f2 il nome in \"Bayway\" e la impieg\u00f2 quindi sulla rotta che univa Tampico, Savona e New York. \nNel 1925 (o 1924) la nave cisterna venne venduta alla Soci\u00e9t\u00e9 Auxilaire de Transports, con sede a Rouen, che la ribattezz\u00f2 \"Jules Cambon\", e nel 1930 l'unit\u00e0 venne acquistata dalla Leonhardt &amp; Blumberg KRfPR di Amburgo, ricevendo il nome di \"Lotte Leonhardt\" ma restando in disarmo ad Amburgo dal 1931 al 1933. Ultimo armatore della nave fu la Compagnia Italiana Marittima (CIMAR), con sede a Venezia, che la compr\u00f2 nel 1935, ribattezzandola \"Todaro\" ed iscrivendola con matricola 279 presso il Compartimento marittimo di Venezia.\nAll'entrata dell'Italia nel secondo conflitto mondiale, il 10 giugno 1940, la \"Todaro\", al comando del capitano Candotti, era in navigazione nell'Oceano Atlantico e, non essendo possibile rientrare in Mediterraneo, si rifugi\u00f2 a Santa Cruz de Tenerife, nell'arcipelago delle Canarie, territorio spagnolo e neutrale, dove stazion\u00f2 inattiva per circa dieci mesi, venendo requisita dalla Regia Marina il 1\u00ba febbraio 1941 e contestualmente iscritta nel ruolo del naviglio ausiliario dello Stato. \nNel frattempo lo Stato Maggiore della Regia Marina aveva proposto ed ottenuto di mettere a punto un piano per far forzare il blocco alleato da parte dei mercantili rifugiati nelle nazioni neutrali pi\u00f9 benevole nei confronti dell'Italia (Spagna, Brasile e Giappone) e farli giungere a Bordeaux, base atlantica italiana (Betasom) nella Francia occupata (o, per altre unit\u00e0, a Saint Nazaire): le navi sarebbero passate sotto il controllo delle forze tedesche, mentre i carichi (ancora a bordo da quando, dopo la dichiarazione di guerra, si erano rifugiate nei porti neutrali) sarebbero stati trasferiti in Italia via terra. Dopo la trasmissione delle istruzioni da seguire per la partenza ed il viaggio, venne organizzata la partenza dei vari mercantili, iniziando dalla Spagna continentale, dalla quale, tra il febbraio ed il giugno 1941, si trasferirono a Bordeaux i mercantili \"Clizia\", \"Capo Lena\" ed \"Eugenio C.\". Venne quindi organizzato il trasferimento delle navi che si trovavano nelle Canarie, 17 in tutto. Dato che tuttavia, dopo un anno di inattivit\u00e0, molte unit\u00e0 non erano in condizioni adatte ad affrontare una difficile traversata atlantica in tempo di guerra (le carene erano ricoperte di denti di cane ed alcune navi non erano entrate in bacino di carenaggio da oltre due anni: la \"Todaro\", in particolare, non era stata immessa in bacino da pi\u00f9 di 25 mesi), venne disposto l'invio alle Canarie del capitano di corvetta Eugenio Normand, che ispezion\u00f2 tutti i mercantili l\u00e0 internati e compil\u00f2 un dettagliato rapporto in cui individu\u00f2 in nove le navi che avrebbero potuto prendere il mare: tra di esse vi era la \"Todaro\". Nel corso di aprile partirono per la Francia, nell'ordine, i mercantili \"Capo Alga\", \"Burano\", \"Recco\", \"Sangro\" e \"Gianna M.\": i primi due giunsero a destinazione, mentre gli ultimi tre andarono perduti. \nLa \"Todaro\" fu la sesta nave a partire, lasciando Santa Cruz de Tenerife nella notte del 26 aprile 1941, con a bordo 5000 tonnellate di nafta. La pirocisterna segu\u00ec le rotte usuali dei violatori di blocco, senza incontrare problemi nei primi giorni, ma il 29 aprile, poco prima dell'ora di pranzo, il condensatore and\u00f2 in avaria, con un vuoto in rapido calo verso lo zero ed un grave surriscaldamento. Il direttore di macchina spieg\u00f2 al comandante Candotti la necessit\u00e0 di fermare immediatamente la nave, per poter effettuare le necessarie riparazioni: se la \"Todaro\" avesse proseguito nella navigazione, i danni al condensatore sarebbero divenuti irreparabili. Fermare la nave in mezzo all'oceano, esponendola, immobile ed inerme, a potenziali attacchi di aerei, navi o sommergibili avversari, era molto rischioso, ma non vi era altro da fare per evitare avarie irreparabili, pertanto Candotti assent\u00ec. Arrestato il moto dell'unit\u00e0, il personale di macchina ripar\u00f2 il condensatore con la massima celerit\u00e0, impegno e silenzio possibili, ma l'operazione richiese comunque diverse ore. Riparato il guasto, la \"Todaro\" ripart\u00ec: navigando alla massima velocit\u00e0 sarebbe stato possibile recuperare parte del tempo perso, ma pi\u00f9 a nord la petroliera s'imbatt\u00e9 in una burrasca forza 7, nella quale si ritrov\u00f2 a navigare difficoltosamente per 6 giorni, e terminata la quale si venne a trovare in mezzo ad una fittissima nebbia. Mentre procedeva con visibilit\u00e0 pressoch\u00e9 nulla, la nave italiana vide un bastimento sconosciuto emergere dalla nebbia, in rotta di collisione con la nave cisterna: grazie alla rapida manovra ordinata dal comandante Candotti, la \"Todaro\" pot\u00e9 evitare di stretta misura la collisione, mentre la nave sconosciuta prosegu\u00ec sulla sua rotta, scomparendo presto alla vista. All'alba del 14 maggio un forte vento da nordest spazz\u00f2 via la nebbia, e la pirocisterna giunse in vista della costa della Spagna, nei pressi della quale venne sorvolata dapprima da un velivolo e poi da altri due, che tuttavia, prima di poter passare all'attacco, vennero costretti ad allontanarsi dalle batterie contraeree costiere, che aprirono il fuoco contro di essi. Il 15 maggio la \"Todaro\" arriv\u00f2 nei pressi di Belle \u00cele e cerc\u00f2 di contattare con il lampeggiatore Aldis i semafori sulla costa, senza tuttavia ottenere risposta. La nave diede perci\u00f2 fondo con l'\u00e0ncora di dritta ed il comandante Candotti ordin\u00f2 macchina indietro a tutta forza, per contrastare il forte abbrivio \u2013 la nave era spinta dalla corrente \u2013, ma la macchina non part\u00ec e l'abbrivio provoc\u00f2 la rottura della catena con conseguente perdita dell'ancora di dritta e di otto lunghezze di catena. Rimessa in moto la motrice, la pirocisterna diede fondo con l'ancora di sinistra e rimase alla fonda per tutta la notte, poi, all'alba del 16, non essendo ancora giunti ordini sul da farsi, il comandante Candotti fece calare un'imbarcazione, con la quale il primo ufficiale Cervi raggiunse la riva e pot\u00e9 contattare le autorit\u00e0 tedesche: alcune ore dopo sopraggiunsero pertanto due dragamine ed un velivolo, che scortarono la \"Todaro\" a Saint Nazaire, dove giunse il 18 giugno, trasferendosi poi a Bordeaux.\nIl 30 luglio 1941 la \"Todaro\" venne derequisita e radiata dal ruolo del naviglio ausiliario dello Stato. A partire da quello stesso mese la nave venne noleggiata dalla Kriegsmarine.\nIn seguito all'armistizio dell'8 settembre 1943 la \"Todaro\" venne catturata dalle forze tedesche, ed il 14 agosto 1944 venne autoaffondata dagli stessi tedeschi a Bordeaux, per ostruirne il porto. Il relitto venne recuperato dai francesi nel 1946 e venduto per demolizione.\nAltre fonti forniscono una differente versione, secondo la quale la \"Todaro\" sarebbe stata affondata da un attacco aereo nell'agosto 1944, al largo di Bordeaux, ed il suo relitto giacerebbe in posizione 44\u00b055'05\u201d N e 0\u00b033'02\u201d O (punto geodetico WGS 84), ad appena 1-2 metri di profondit\u00e0."}
{"id": "2945272", "revid": "729019", "url": "https://it.wikipedia.org/wiki?curid=2945272", "title": "Guido Vedovato", "text": "Biografia.\nIntrapresa giovanissimo la carriera delle armi, divenne ufficiale di artiglieria prendendo parte poi alla guerra d'Etiopia nella Regia Aeronautica come osservatore di aeroplano. Nel corso della seconda guerra mondiale in Europa, poi, prese servizio sul fronte occidentale e su quello greco-albanese.\nDopo il conflitto mondiale venne posto a capo del gruppo combattimento \"Friuli\" e successivamente venne impiegato presso lo stato maggiore dell'Esercito Italiano. Ottenuto il comando della divisione \"Granatieri di Sardegna\", divenne ispettore d'artiglieria e sottocapo di stato maggiore con virt\u00f9 di comando sopra il 3\u00ba Corpo D'Armata con sede a Milano. Nominato dalla Nato comandante delle truppe alleate terrestri del sud Europa, divenne capo di stato maggiore dell'Esercito Italiano dal 1967 al 1968, diventando poi Capo di Stato Maggiore della Difesa dal 1968 al 1970 durante il periodo dei primi attentati terroristici."}
{"id": "2945276", "revid": "1745361", "url": "https://it.wikipedia.org/wiki?curid=2945276", "title": "XXIV Maggio", "text": "Il XXIV Maggio (gi\u00e0 Pontbriand, gi\u00e0 Orao, gi\u00e0 Pennyworth, gi\u00e0 Gogovale) \u00e8 stato un piroscafo da carico italiano, violatore di blocco durante la seconda guerra mondiale. \nStoria.\nCostruita nel 1916 dai cantieri Greenock &amp; Grangemouth Dockyard Company Ltd. di Greenock (con numero di cantiere 368), la nave era un piroscafo da carico con scafo in acciaio, di 5388 tonnellate di stazza lorda. Il primo armatore della nave, per due anni, fu la compagnia Barr, Crombie &amp; Company Ltd. di Glasgow, sotto la quale il piroscafo port\u00f2 il nome di \"Gogovale\". Nel 1918 il mercantile fu acquistato dalla Dalgliesh Steam Shipping - Dalgliesh Robert Stanley Shipping di Newcastle-upon-Tyne, che lo impieg\u00f2 sino al 1935 sotto il nome di \"Pennyworth\". \nPoco tempo dopo l'acquisto, il 15 marzo 1918, il \"Pennyworth\", in navigazione da Boulogne a Portland, venne silurato dal sommergibile tedesco \"UC 71\" circa 3,5 miglia ad est/sudest da Beachy Head. La nave, che navigava scarica, rimase danneggiata, con una vittima tra l'equipaggio.\nNel primo viaggio da Newcastle a Churchill, nell'agosto 1932, la nave incontr\u00f2 una violenta tempesta, che riusc\u00ec tuttavia a superare: al termine di tale viaggi il \"Pennyworth\" fu la prima nave da carico ad entrare nel porto di Churchill, appena costruito.\nIl 18 novembre 1933 il \"Pennyworth\", partito da Sorol e diretto a Queenstown con un carico di 7500 tonnellate di grano, al comando del capitano A. W. Gofton, si aren\u00f2 sulla costa canadese, nei pressi dell'\u00cele de Orl\u00e9ans, sul fiume San Lorenzo. Dichiarato \u00ab\"constructive total loss\"\u00bb il 25 novembre 1933, il piroscafo pot\u00e9 invece essere disincagliato nel giugno 1934.\nNel 1935 il piroscafo, riparato e rimesso in efficienza (la stazza lorda venne leggermente modificata, divenendo di 5372 tsl), venne acquistato dalla compagnia jugoslava Jugoslavenska Plovidba D. D. di Susak, che lo ribattezz\u00f2 \"Orao\" e nel corso dello stesso anno lo rivendette ai Chantiersi Manseau, Sorel Pq, societ\u00e0 canadese che lo rinomin\u00f2 \"Pontbriand\" e lo registr\u00f2 presso il Compartimento marittimo di Montr\u00e9al. \nNel 1937 il \"Pontbriand\" venne comprato dal suo ultimo proprietario, la Societ\u00e0 anonima Cooperativa di Navigazione Garibaldi, con sede a Genova, che lo ribattezz\u00f2 \"XXIV Maggio\" e lo iscrisse con matricola 2199 al Compartimento marittimo di Genova.\nAlla data dell'entrata dell'Italia nel secondo conflitto mondiale, il 10 giugno 1940, il \"XXIV Maggio\", al comando del capitano Mario Mingarelli, si trovava a Recife, in Brasile, dove rimase inattivo per circa un anno.\nNel frattempo lo Stato Maggiore della Regia Marina aveva proposto ed ottenuto di mettere a punto un piano per far forzare il blocco alleato da parte dei mercantili rifugiati nelle nazioni neutrali pi\u00f9 benevole nei confronti dell'Italia (Spagna, Brasile e Giappone) e farli giungere a Bordeaux, base atlantica italiana (Betasom) nella Francia occupata: le navi sarebbero passate sotto il controllo delle forze tedesche, mentre i carichi (ancora a bordo da quando, dopo la dichiarazione di guerra, si erano rifugiate nei porti neutrali) sarebbero stati trasferiti in Italia via terra. Dopo la trasmissione delle istruzioni da seguire per la partenza ed il viaggio, era stata organizzata la partenza dei vari mercantili, iniziando dalla Spagna continentale, dalla quale, tra il febbraio ed il giugno 1941, si trasferirono a Bordeaux i mercantili \"Clizia\", \"Capo Lena\" ed \"Eugenio C.\". Era poi stato organizzato il trasferimento delle navi che si trovavano nelle Canarie: tra aprile e giugno si erano trasferiti in Francia i mercantili \"Capo Alga\", \"Burano\", \"Todaro\", \"Ida\" ed \"Atlanta\", mentre erano andate perdute le navi cisterna \"Recco\", \"Sangro\" e \"Gianna M.\" ed il piroscafo \"Ernani\". Tocc\u00f2 quindi alle navi bloccate in Brasile (al largo delle cui coste stazionavano numerose navi da guerra britanniche): in quelle acque stazionavano il transatlantico \"Conte Grande\", due navi cisterna e 15 navi da carico. Per mezzo dell'addetto navale in Brasile, capitano di fregata Torriani, e del suo vice, tenente di vascello Di Vicino, Supermarina contatt\u00f2 i comandanti delle varie navi e scelse quelle adatte ad affrontare una traversata oceanica che le portasse nella Francia occupata: allo scopo vennero selezionati cinque piroscafi, la motonave \"Himalaya\", giunta dall'Eritrea, e due navi cisterna, mentre le restanti undici navi, giudicate in condizioni non idonee ad una lunga navigazione, vennero lasciate in Brasile. Per prime, il 28 marzo, furono fatte partire le due navi cisterna: la \"Frisco\", giunta indenne a Bordeaux, e la \"Franco Martelli\", silurata ed affondata da un sommergibile britannico durante la navigazione. \nTre mesi pi\u00f9 tardi, tra il 28 ed il 29 giugno 1941, lasciarono i porti di Recife e Bel\u00e9m i piroscafi \"XXIV Maggio\", \"Butterfly\" e \"Monbaldo\". Alle 23.30 del 29 giugno il \"XXIV Maggio\", con a bordo 40 uomini ed un carico di 996 tonnellate di merci di vario tipo (406 tonnellate di cotone, 218 di gomma, 207 di berillio e 165 di pelli non conciate), salp\u00f2 da Recife contemporaneamente al \"Butterfly\", poi le due navi si divisero e presero il largo. Nonostante la partenza fosse stata svolta nella maniera il pi\u00f9 possibile accorta, informatori britannici ne ebbero subito notizia ed immediatamente dopo la partenza delle navi Berlino intercett\u00f2 un messaggio radio inviato da Montevideo all'ammiragliato britannico: \u00ab\"Pernambuco informa che i piroscafi italiani\" Butterfly \"e\" XXIV Maggio \"sono usciti alle 23.30\"\u00bb. Nonostante ci\u00f2, il primo tratto della navigazione fu abbastanza tranquillo, con alcuni avvistamenti evitati senza problemi. La nave venne camuffata in modo da assomigliare al piroscafo britannico \"Australind\". Dato che alcune settimane prima un altro violatore di blocco, il piroscafo \"Ernani\", in navigazione dalle Canarie a Bordeaux camuffato da norvegese \"Enggano\", era stato silurato ed affondato accidentalmente da un U-Boot tedesco, l'11 luglio il comando della base sommergibilistica di Betasom, onde evitare altri incidenti di questo tipo, invi\u00f2 ai sommergibili italiani operanti nell'Atlantico il messaggio: \u00ab\"At sommergibili\" Malaspina, Finzi, Bianchi, Torelli, Barbarigo \"et\" Bagnolini \"punto eventuale incontro con seguenti navi in arrivo noti porti alt\" Mombaldo \"truccato come inglese\" Costelmoor \"alt\" XXIV Maggio \"come\" Australind \"alt\" Butterfly \"come panamense\" Penelope\u00bb. Pi\u00f9 avanti nella navigazione venne avvistato a circa venti miglia l'albero di una nave, della quale in breve comparve la sagoma: l'unit\u00e0 sconosciuta procedeva a grande velocit\u00e0 verso il piroscafo italiano (sebbene non apparisse diretta verso di esso), a bordo del quale fu dato l'allarme. Il \"XXIV Maggio\" invert\u00ec bruscamente la rotta, sbandando sulla sinistra nella virata, e cerc\u00f2 di allontanarsi alla massima velocit\u00e0, mentre venivano fatti i preparativi per l'autoaffondamento. Dopo oltre un'ora d'inseguimento l'unit\u00e0 avversaria, un incrociatore ausiliario australiano, modific\u00f2 la rotta e punt\u00f2 con decisione verso il \"XXIV Maggio\", a bordo del quale il primo ufficiale, il nostromo ed il cambusiere provvidero ad aumentare le scorte di viveri ed acqua delle imbarcazioni, in vista del probabile abbandono della nave. Il comandante Mingarelli decise a quel punto di interrompere la fuga, che avrebbe altrimenti reso poco credibile l'identit\u00e0 della nave come della britannica \"Australind\": a grande distanza, quando le due navi non erano riconoscibili (e pertanto l'incrociatore ausiliario avrebbe potuto essere una nave nemica), una simile manovra sarebbe stata plausibile anche da parte una nave inglese, ma, essendo ormai l'incrociatore ausiliario perfettamente riconoscibile, non vi sarebbe ormai stato alcun motivo per prolungare la fuga (e del resto se l'unit\u00e0 avversaria, che era comunque pi\u00f9 veloce del \"XXIV Maggio\", avesse ritenuto che l'inseguimento si stesse protraendo per troppo tempo, avrebbe potuto contattare altre navi od aerei alleati per intercettare il piroscafo). Il mercantile, pertanto, invert\u00ec la rotta e present\u00f2 la prua all'incrociatore ausiliario, che da parte sua, quando le distanze si furono ridotte a meno di tre miglia, richiese dapprima il nominativo del mercantile (cui Mingarelli rispose, con il lampeggiatore Aldis, \u00ab\"Nave di sua maest\u00e0 britannica\" Australind\u00bb), poi il porto di provenienza, cui fu risposto \u00ab\"Montevideo\"\u00bb (richiesta reiterata e nuovamente risposta con Montevideo), quindi di issare la bandiera (il terzo ufficiale provvide allora ad issare la bandiera britannica) ed il porto di destinazione, cui fu risposto \u00ab\"Belfast\"\u00bb. Infine l'unit\u00e0 nemica richiese il nome del comandante, cui fu risposto \u00ab\"Smith\"\u00bb. Persuaso dell'identit\u00e0 dell'\"Australind\", l'incrociatore ausiliario si allontan\u00f2, dopo aver augurato buon viaggio al mercantile.\nIl \"XXIV Maggio\" riprese pertanto la navigazione, ma poco dopo venne avvistata un'altra nave a proravia: il piroscafo italiano vir\u00f2 mettendo tutto il timone a sinistra e la nave sconosciuta, rivelatasi essere un mercantile, ne tagli\u00f2 la rotta, per poi accostare ed allontanarsi velocemente. Il \"XXIV Maggio\" si allontan\u00f2 coperto dalla notte, tornando poi sulla rotta prestabilita, ed il 23 luglio giunse in vista di Ons, nei pressi della baia di Vigo (Spagna), da dove prosegu\u00ec in direzione della costa della Francia. Il 25 luglio il piroscafo venne raggiunto da unit\u00e0 tedesche inviate a scortarlo, ed il 27 si pose all'ormeggio a Royan, nell'estuario della Gironda, non lontano da Bordeaux. \nSuccessivamente la nave riprese il mare, navigando per conto delle forze tedesche. Alle 00.45 del 16 giugno 1943 un convoglio di cui il piroscafo italiano faceva parte (gli altri mercantili erano i tedeschi \"Bahia\", \"Uhlenhorst\", \"Kiel\", \"Adlergrund\" e \"Mowenriff\", con la scorta delle unit\u00e0 minori \"V 5803\", \"V 5902\", \"V 6103\", \"V 6104\", \"V 6109\", \"V 6110\", \"V 6112\" e dei cacciasommergibili \"UJ 1206\", \"UJ 1207\", \"UJ 1208\", \"UJ 1212\" ed \"UJ 1214\") venne infruttuosamente attaccato nel Kongsfjord dal sommergibile sovietico \"S 101\".\nAl momento dell'annuncio dell'armistizio, l'8 settembre 1943, il \"XXIV Maggio\" era in navigazione alla volta di Amsterdam: non appena fu arrivata nella capitale olandese, la nave venne catturata dalle truppe tedesche.\nIl 22 settembre 1944 il \"XXIV Maggio\" venne affondato dagli stessi tedeschi ad Amsterdam, onde ostruirne il porto. Il relitto venne successivamente recuperato e smantellato."}
{"id": "2945277", "revid": "124123", "url": "https://it.wikipedia.org/wiki?curid=2945277", "title": "Louise Lehzen", "text": "Biografia.\nNacque a Coburgo in Baviera, figlia di un Pastore Luterano. Fece parte del seguito della principessa Vittoria di Sassonia-Coburgo-Saalfeld; serv\u00ec come bambinaia della principessa Feodora di Leiningen, figlia della principessa Vittoria di Sassonia, nata dal suo primo matrimonio con il \"Principe di Leiningen\". La principessa Vittoria spos\u00f2 in seguito il principe Edoardo Augusto, Duca di Kent e Strathearn, a quel tempo quarto in linea al \"Trono Britannico\". La famiglia intera si trasfer\u00ec in Inghilterra nel 1819 in modo che il bambino della nuova duchessa di Kent potesse nascere l\u00ec, rafforzando il diritto del bambino al trono ma nacque una bambina, battezzata Alessandrina Vittoria in onore di sua madre e del suo padrino, lo zar Alessandro I di Russia. Sarebbe cresciuta diventando la regina Vittoria. Il duca di Kent mor\u00ec improvvisamente nel 1820, seguito rapidamente da suo padre Re Giorgio III e lo zio di Vittoria, principe reggente, sal\u00ec al trono con il nome di Giorgio IV. Vittoria era ora terza in linea al trono dopo gli zii, il duca di York e il duca di Clarence, entrambi senza eredi legittimi. In quanto probabile erede, Vittoria doveva essere educata di conseguenza. Ma la duchessa di Kent, a causa di gravi problemi economici era vicino alla bancarotta, per cui, dopo essersi fatta carico di tutti i debiti del marito, non avrebbe potuto permettersi di assumere una nuova governante, ma Feodora ormai aveva 14 anni, per cui non ne aveva pi\u00f9 bisogno e fu cos\u00ec che Louise raggiunse un notevole ascendente sulla giovane principessa e, nel 1824, divenne governante della principessa Vittoria, continuando ad istruirla e curarla, persino dopo che la Duchessa di Northumberland fu formalmente designata quale governante ufficiale. L'educazione che Vittoria ricevette da Louse fu rudimentale ma solida: impar\u00f2 a parlare francese, tedesco e inglese, ebbe un'ottima padronanza di storia e geografia e divenne esperta in materia religiosa; tuttavia la sua educazione fu quasi completamente carente nelle materie utili per diventare regina, come la letteratura classica, la filosofia e la politica estera. La Lehzen infatti possedeva scarse conoscenza di queste materie.\nNel 1827, il Duca di York mor\u00ec, rendendo il Duca di Clarence erede presuntivo. Giorgio IV mor\u00ec nel 1830 e gli successe suo fratello, con il titolo di Re Guglielmo IV. Guglielmo riconobbe Vittoria come sua erede, mentre la Lehzen venne nominata dal nuovo sovrano Baronessa. In quel periodo ebbe luogo il famoso aneddoto in cui la Lehzen fece scivolare fuori una copia della genealogia del Casato di Hannover da uno dei libri di lezione della Principessa. Dopo aver riflettuto per qualche tempo, Vittoria not\u00f2 che suo padre, se fosse stato ancora vivo, sarebbe stato il prossimo in linea al trono dopo il Re, e che quest'ultimo e la Regina Adelaide non avevano avuto figli. Quella fu la prima volta che Vittoria realizz\u00f2 il destino previsto da molti fin dalla sua nascita; che sarebbe diventata la prossima regina inglese. Dopo una pausa, Vittoria avrebbe detto \"Io sar\u00f2 buona\"\nQuando Vittoria sal\u00ec al trono nel 1837, dopo la morte di suo zio Guglielmo IV, la baronessa Lehzen si insedi\u00f2 a Buckingham Palace come una specie di segretaria privata non ufficiale. A quel punto aveva totalmente rimpiazzato la madre di Vittoria sia negli affetti che nell'influenza. Gli appartamenti della Lehzen erano accanto a quelli della Regina, mentre la Duchessa di Kent fu confinata in una serie di stanze lontane da quelle di Vittoria. Per i primi anni del regno di Vittoria, e specialmente prima del suo matrimonio con il Principe Alberto di Sassonia-Coburgo-Gotha nel 1840, la baronessa Lehzen ebbe una grande influenza sulle opinioni della regina, sia in ambito politico, che nelle questioni personali, nonostante il fatto che lei non fosse apertamente coinvolta negli affari di Stato.\nL'arrivo di Alberto, il principe consorte, cambi\u00f2 gli assetti. Alberto era ben educato, aveva appena completato un tour in Europa, preceduto da anni di frequentazione presso l'Universit\u00e0 di Bonn. La corte inglese fu inoltre sbigottita dalla sua puritana sensibilit\u00e0 tedesca.\nAlberto fece notare alla moglie gli sprechi e le inefficienze che la circondavano, ma la cura della Casa della Regina era la mansione speciale della baronessa Lehzen, e Vittoria la difese. La Lehzen, nonostante la crescente devozione di Vittoria verso suo marito, non esit\u00f2 a tramare contro quest'ultimo, ricordando a Vittoria che lei era la Regina e non Alberto: in altre parole, lei doveva dare gli ordini e lui doveva obbedire.\nLa principessa Vittoria, nacque il 22 novembre del 1840, e la madre decise di affidare alla baronessa Lehzen la gestione degli appartamenti e del personale al servizio della bambina, la quale a sua volta affid\u00f2 il compito nelle mani di Mrs. Southey e Sir James Clark, il medico reale, contro le obiezioni di Alberto che riteneva Clark del tutto inadeguato all'impiego, dopo che aveva screditato s\u00e9 stesso un anno prima, durante la vicenda di Lady \"Flora Hastings.\"\nIn seguito la Principessa Reale si ammal\u00f2, ma Clarck diagnostic\u00f2 che si trattava di una colica di nessuna importanza e non vi era motivo per preoccuparsi. Le condizioni della giovane principessa si aggravarono seriamente. Alberto, devoto alla sua primogenita, affront\u00f2 Vittoria sulla scelta del personale selezionato dalla baronessa. Ci fu una violenta lite, dopo di che Alberto dichiar\u00f2 che avrebbe lasciato la vicenda in mano alla moglie, e la responsabilit\u00e0 sarebbe stata della Regina se la bambina fosse morta. Dopo questa discussione, Vittoria si affid\u00f2 a lui e, nel 1842, licenzi\u00f2 la Lehzen. Quando venne licenziata ritorn\u00f2 nella sua nativa Germania. Visse con la pensione di 10.000 sterline che Vittoria le spediva annualmente, e aveva l'abitudine di tappezzare le pareti del suo appartamento con qualsiasi ritratto della regina che riusciva a trovare o ritagliare dai giornali. Continu\u00f2 a considerare Vittoria affettuosamente e spesso scriveva alla regina, che rispondeva con commozione al suo perduto mentore. La baronessa Lehzen mor\u00ec ad Hannover nel 1870."}
{"id": "2945278", "revid": "287204", "url": "https://it.wikipedia.org/wiki?curid=2945278", "title": "Squadra britannica di Coppa Davis", "text": "La squadra britannica di Coppa Davis rappresenta la Gran Bretagna nella Coppa Davis, ed \u00e8 posta sotto l'egida dalla \"Lawn Tennis Association\". Tennisti inglesi, scozzesi e gallesi possono essere selezionati per la squadra, mentre i nordirlandesi sono selezionabili insieme ai tennisti della Repubblica d'Irlanda nella squadra irlandese.\nLa squadra partecipa alla competizione dalla sua prima edizione nel 1900, ed \u00e8 la terza nazione pi\u00f9 vincente nella storia della competizione a pari merito con la Francia, dietro alle irraggiungibili Stati Uniti e Australia.\nVanta in totale dieci successi nella manifestazione e otto finali perse, ma se si esclude quella persa nel 1978, e vinta nel 2015, tutte le finali raggiunte dai britannici sono comprese fra il 1900 e il 1937.\nOrganico recente.\nNella seguente tabella sono elencati i tennisti che hanno ricevuto almeno una convocazione nelle ultime cinque edizioni della Coppa Davis. In colonna le edizioni della competizione e le squadre affrontate. I numeri nei riquadri indicano il ranking del giocatore rispettivamente nel singolare e nel doppio nei giorni in cui si sono disputati gli incontri (i numeri segnati in grassetto segnalano in quale delle due specialit\u00e0 il giocatore \u00e8 sceso in campo, se in una sola o in entrambe). In verde \u00e8 evidenziato il giocatore che ha disputato almeno un incontro, in giallo quello che pur essendo stato convocato non \u00e8 sceso in campo. Di tutti gli altri viene comunque indicato il ranking per dare un quadro globale della situazione.\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti britannici con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. Evidenziati quelli tuttora in attivit\u00e0.\nAggiornato alla semifinale della Coppa Davis 2019 (Spagna-Gran Bretagna 2-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945279", "revid": "1442080", "url": "https://it.wikipedia.org/wiki?curid=2945279", "title": "Thomas Quasthoff", "text": "Biografia.\nThomas Quasthoff nasce in Germania, a Hildesheim, nel 1959 e, fin dalla nascita, \u00e8 affetto da gravi deformazioni al corpo, dovute all'uso di talidomide (farmaco antiemetico altamente tossico ritirato dal mercato nel 1961) fatto da sua madre durante la gravidanza. L'uso di questo farmaco gli ha causato la focomelia, malformazione che ha provocato non pochi ostacoli alla sua vita da musicista.\nQuasthoff tent\u00f2 infatti di entrare al conservatorio di Hannover ma gli fu negata l'ammissione in quanto non avrebbe potuto suonare il pianoforte. Studi\u00f2 quindi canto privatamente, lavorando per sei anni alla radio come annunciatore per la NDR. Il successo arriv\u00f2 nel 1988 quando vinse l\"'Internationale Musikwettbewerb der ARD\", ricevendo le lodi del celebre baritono Dietrich Fischer-Dieskau. Nel 1995, su invito di Helmut Rilling esordisce negli Stati Uniti e nel 1998 ha l'onore di essere uno dei solisti della prima mondiale del \"Credo\" di Krzyztof Penderecki. \nInsieme ad Anne Sofie von Otter nel 2000 vince un Grammy Award per la sua interpretazione di Des Knaben Wunderhorn di Gustav Mahler. Questo Grammy va ad aggiungersi all'altro guadagnato nel '98 per la composizione di Penderecki, a quello del 2008 per il \"Deutsches Requiem\" di Brahms sotto la guida di Simon Rattle e alle nomination ai Grammy del 2000 e 2001 per le registrazioni dei \"Lieder\" di Brahms, Liszt e Schubert effettuate per la Deutsche Grammophon.\nNel 2004 \u00e8 Amfortas in Parsifal (opera) al Wiener Staatsoper.\nNello stesso anno gli viene conferito il Premio Quadriga.\nIn parte a causa delle sue condizioni fisiche, in parte per una scelta stilistica, Thomas Quasthoff non esegue molti concerti durante l'anno, preferendo insegnare (\u00e8 titolare di due cattedre di canto in Germania, a Berlino e a Detmold).\nOltre ad aver collaborato con diverse prestigiosissime orchestre \u00e8 stato accompagnato al pianoforte da celebri artisti quali H\u00e9l\u00e8ne Grimaud, Evgenij Kissin e Daniel Barenboim.\nNel 2012 lo stesso Quasthoff dichiara \"dopo quasi 40 anni, ho deciso di ritirarmi dal palcoscenico. La mia salute non mi permette pi\u00f9 di mantenere gli alti standard che mi sono sempre prefissato. Devo moltissimo a questa straordinaria professione e la lascio senza amarezza alcuna. Al contrario, sto guardando avanti, alle nuove sfide che entreranno nella mia vita. Vorrei ringraziare tutti i miei compagni musicisti, con cui ho condiviso il palcoscenico, tutti gli organizzatori e il mio pubblico per la fedelt\u00e0 dimostratami.\"\nQuasthoff continuer\u00e0 a dedicarsi alle nuove generazioni di cantanti continuando ad insegnare presso l'Accademia musicale di Berlino Hanns Eisler e conducendo \"master classes\".\nIl jazz.\nDel 2006 \u00e8 un suo disco totalmente diverso dai precedenti, in cui Quasthoff si diverte ad eseguire 13 standard jazz in compagnia di alcuni amici, famosi musicisti jazz (Till Br\u00f6nner, Alan Broadbent, Chuck Loeb, Peter Erskine ecc.). Il disco, pubblicato dalla Deutsche Grammophone, si intitola \"\"The Jazz album - Watch What Happens\" ed \u00e8 un tributo al passato del cantante che da giovane spesso si esibiva in locali jazz."}
{"id": "2945280", "revid": "122869231", "url": "https://it.wikipedia.org/wiki?curid=2945280", "title": "Wirtschaftswoche", "text": "Wirtschaftswoche \u00e8 un settimanale economico tedesco del gruppo editoriale Handelsblatt con sede e redazione a D\u00fcsseldorf.\nFondato nel 1926 e pubblicato inizialmente ogni gioved\u00ec, dal 6 marzo 2006 esce nelle edicole il luned\u00ec."}
{"id": "2945284", "revid": "136801", "url": "https://it.wikipedia.org/wiki?curid=2945284", "title": "Nazionale di Coppa Davis della Russia", "text": ""}
{"id": "2945285", "revid": "136801", "url": "https://it.wikipedia.org/wiki?curid=2945285", "title": "Nazionale di Coppa Davis della Germania", "text": ""}
{"id": "2945286", "revid": "344503", "url": "https://it.wikipedia.org/wiki?curid=2945286", "title": "Platinum Dunes", "text": "Platinum Dunes \u00e8 una casa di produzione cinematografica fondata nel 2001 dai produttori Michael Bay, Andrew Form e Bradley Fuller, specializzata in film dell'orrore e rifacimenti.\nCollaborazioni.\nIl 7 ottobre 2009, \u00e8 stato dato l'annuncio di un accordo tra Paramount Pictures e Platinum Dunes per la collaborazione futura in film dell'orrore, d'azione e thriller E Famiglia Bambini Cartoon In base a quanto stipulato, l'idea del piano \u00e8 quella di aiutarsi vicendevolmente nel rilancio comune di generi sottoscritti. Il primo progetto in comune previsto dall'accordo \u00e8 \"The Butcherhouse Chronicles\"."}
{"id": "2945287", "revid": "136801", "url": "https://it.wikipedia.org/wiki?curid=2945287", "title": "Nazionale di Coppa Davis della Francia", "text": ""}
{"id": "2945288", "revid": "136801", "url": "https://it.wikipedia.org/wiki?curid=2945288", "title": "Nazionale di Coppa Davis del Regno Unito", "text": ""}
{"id": "2945292", "revid": "773636", "url": "https://it.wikipedia.org/wiki?curid=2945292", "title": "Gjelaj", "text": "Gjelaj \u00e8 un cognome (\"fis\") di origini albanesi. La famiglia Gjelaj ha origine nel villaggio alpino di Thethi, nello Shala. Oggi, la citt\u00e0 di Thethi fa parte del parco nazionale dell'Albania. Shala, insieme a Shoshi, sono trib\u00f9 situate nella regione dello Dukagjini, nello Prokletije. Molte famiglie con il cognome Gjelaj sono migrate in altri paesi per assicurarsi una vita migliore. Oggi, molte persone con il cognome Gjelaj vivono negli Stati Uniti d'America.\nLo stesso cognome (\"fis\") potrebbe avere origine anche nelle trib\u00f9 di Hoti, Mal\u00ebsi e Madhe.\nCi sono componenti della famiglia Gjelaj dal Kelmendi."}
{"id": "2945297", "revid": "180559", "url": "https://it.wikipedia.org/wiki?curid=2945297", "title": "Hey (azienda)", "text": "Hey \u00e8 una compagnia di telecomunicazioni faroese nata nel 2000. Il 29 maggio 2008 la societ\u00e0, precedentemente conosciuta come Kall, \u00e8 stata assimilata dalla Vodafone.\nDopo la promulgazione della nuova legge nel 1999 da parte di (L\u00f8gting), \u00e8 stato possibile per altre associazioni di competere con la Telefonvirki F\u00f8roya L\u00f8gtings (TFL), e nel processo essa ha cambiato il proprio nome in F\u00f8roya Tele. Nel 2001 Kall e Tele F sono diventate due compagnia della Kall. Kall guadagna il 20% del mercato, e possiede un minimo reddito (al di sotto del 1%) della FARICE-1 cavo tra le Isole F\u00e6r \u00d8er e l'Islanda. Dagsbr\u00fan possiede il 100% della Kall."}
{"id": "2945298", "revid": "599013", "url": "https://it.wikipedia.org/wiki?curid=2945298", "title": "Lustrascarpe", "text": "Un lustrascarpe \u00e8 una persona che di professione lucida le scarpe altrui, generalmente sulla strada. Un tempo diffuso in gran parte del mondo, il mestiere del lustrascarpe sta progressivamente scomparendo in Europa e nel Nordamerica, e oggi viene quasi sempre considerato un espediente pi\u00f9 che un vero e proprio lavoro.\nStoria.\nNell'Italia meridionale del dopoguerra e nel periodo delle grandi migrazioni dall'Italia verso gli Stati Uniti, chi si guadagnava da vivere facendo il lustrascarpe per le strade veniva talvolta chiamato sciusci\u00e0, termine derivato dalla corruzione e italianizzazione della denominazione inglese \"shoe-shiner\".\nFra i personaggi famosi di origine italiana di cui \u00e8 noto che svolsero questo mestiere in giovent\u00f9 ci sono, tra gli altri, Giuseppe Petrosino e Al Pacino.\nGli attrezzi da lavoro.\nGli attrezzi del lustrascarpe consistono in una cassetta di legno dalla quale sporgono due sagome di legno, dove il cliente poggia i piedi, vari tipi di spazzole, lucido e anilina nera o marrone, a seconda del colore delle scarpe da lucidare.\nA Caltanissetta, al tutto il 2015, ne sopravvivono solamente 2 dei 32 che esercitavano dell'immediato dopoguerra. Qui da sempre il lustrascarpe, detto anche \"lustrino\", offre una poltrona al cliente per tutta la durata dell'operazione di pulitura.\nCuriosit\u00e0.\nLa prima persona ad essere mai stata fotografata fu un inconsapevole cliente di un lustrascarpe a Parigi nel 1838, il lungo tempo di esposizione non permise di ritrarre carrozze e persone che passavano ma unicamente un cliente di un lustrascarpe che rimase fermo abbastanza da diventare la prima persona mai immortalata in una foto."}
{"id": "2945299", "revid": "430604", "url": "https://it.wikipedia.org/wiki?curid=2945299", "title": "Lago Mucone", "text": ""}
{"id": "2945302", "revid": "1223843", "url": "https://it.wikipedia.org/wiki?curid=2945302", "title": "Amica (opera)", "text": "Amica \u00e8 un'opera in due atti del compositore Pietro Mascagni, su libretto di Paul B\u00e9rel (pseudonimo di Paul de Choudens). Unica opera di Mascagni su libretto in lingua francese, fu un immediato successo, sia di pubblico che di critica, alla prima al Grand Th\u00e9\u00e2tre de Monte Carlo il 16 marzo 1905. Mascagni in persona diresse la rappresentazione. La prima in Italia (con libretto in lingua italiana del librettista preferito di Mascagni, Giovanni Targioni-Tozzetti) fu data il 13 maggio 1905 al Teatro Costanzi di Roma.\nOpera.\nCome tutte le opere di Mascagni, ad accezione di \"Cavalleria rusticana\", \"Amica\" cadde presto nel dimenticatoio. Una delle poche riprese in epoca moderna avvenne il 4 agosto 2007 al Festival della Valle d'Itria, quando fu messa in scena la prima versione con libretto in francese (ne \u00e8 stato realizzato un CD indicato sotto). Nell'ottobre 2008, l'Opera di Roma rappresent\u00f2 la versione con libretto in italiano per una coproduzione con l\"'Op\u00e9ra de Montecarlo\" ed il Teatro Carlo Goldoni di Livorno.\nAmbientata nelle montagne della Savoia intorno al 1900, \"Amica\" \u00e8 un classico dramma del verismo. Essa narra una tragedia che coinvolge due fratelli (Giorgio e Renaldo) e la donna amata da entrambi (Amica)."}
{"id": "2945306", "revid": "287204", "url": "https://it.wikipedia.org/wiki?curid=2945306", "title": "Squadra ceca di Coppa Davis", "text": "La squadra ceca di Coppa Davis rappresenta la Repubblica Ceca nella Coppa Davis, ed \u00e8 posta sotto l'egida della Federazione Tennistica Ceca.\nLa squadra partecipa alla competizione dal 1921, e fino all'edizione del 1992 (compresa) partecipava come Cecoslovacchia, fino alla divisione del paese in Repubblica Ceca e Slovacchia nel 1993.\nVanta in totale tre successi nella manifestazione e due finali perse.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti cechi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alle partite di Gruppo I della Coppa Davis 2019.\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945310", "revid": "767487", "url": "https://it.wikipedia.org/wiki?curid=2945310", "title": "Shane Told", "text": "Biografia.\nNato a Scarborough, una cittadina dell'Ontario alle porte di Toronto, all'et\u00e0 di sei anni si trasferisce con la famiglia ad Oakville quando il padre trova un nuovo lavoro. Attualmente vive a Toronto. Shane ha iniziato ad appassionarsi alla musica quando aveva 10 anni, grazie a sua sorella che ascoltava il \"Black Album\" dei Metallica, con il quale, ha affermato, al primo ascolto ha sentito immediatamente un legame, come se avesse gi\u00e0 ascoltato quel CD un milione di volte. Inizia cos\u00ec a suonare la chitarra acustica del padre, per poi comprarne una elettrica. Inoltre impara a cantare (anche in scream) da autodidatta. Ha frequentato la White Oaks Secondary School di Oakville, poi si \u00e8 iscritto nel 2000 all'Universit\u00e0 di Guelph seguendo i corsi di musica, genetica e biologia molecolare, ma ha abbandonato gli studi nell'aprile del 2003 per dedicarsi \"full time\" alla musica. Si avvicina al punk rock grazie a gruppi come Fugazi e Minor Threat, e diventa un assiduo frequentatore della scena locale. Il suo primo gruppo fa appunto punk rock e si chiama Jerk Circus; la band, che fa le prove nello scantinato della casa dei genitori di Shane, ottiene un discreto successo fra il pubblico locale, con il suo primo album \"Never Mind the Suburbs\" del 2001, seguito dall'EP \"Everything Is a Travesty with You\" nel 2002. La band decide per\u00f2 di separarsi a fine anno, perch\u00e9 i membri vogliono percorrere nuove strade (molti di loro erano confluiti in un progetto ska che assorbiva molto tempo). Shane \u00e8 stato tra i fondatori dei Silverstein all'et\u00e0 di 19 anni, nel 2000. Il gruppo nasce come side project di alcuni ragazzi che suonavano gi\u00e0 in altre band locali.\nNel 2000 la band pubblica il suo primo EP autoprodotto, \"Summer's Stellar Gaze\"; inizialmente il chitarrista Josh Bradford non \u00e8 soddisfatto di Shane perch\u00e9 secondo lui i Silverstein hanno bisogno di uno screamer, ma Shane decide di imparare ad urlare e col nuovo stile la band pubblica due anni dopo \"When the Shadows Beam\", con il quale ottiene un contratto per la Victory Records. In occasione del primo tour della band, assieme ai Safeway Home, Shane vende la sua auto per comprare un van della Dodge per la band. Con la nuova etichetta, nel 2003 i Silverstein pubblicano il loro primo album, \"When Broken Is Easily Fixed\", con il quale cominciano a farsi notare all'interno della scena emo. \u00c8 tuttavia con l'album successivo, \"Discovering the Waterfront\", uscito nel 2005, che la band ottiene il successo, grazie a canzoni come \"Smile in Your Sleep\" e \"My Heroine\" che ottengono un notevole esito in tutto il mondo. Verso la fine dell'anno Shane annuncia di aver creato la propria etichetta, chiamata Verona Records, per aiutare le giovani e talentuose band della sua zona a cercare di emergere. Il primo contratto viene fatto con una band dell'Ontario chiamata \"Dead and Divine\". Nello stesso anno, figura come \"guest vocalist\" nella canzone \"Pictures of You\" dei No Assembly Required.\nDopo una compilation uscita nel 2006 che include i primi due EP della band, dal nome \"\", nel 2007 viene pubblicato il molto atteso nuovo album, \"Arrivals &amp; Departures\". L'album, tuttavia, dopo un buon esordio in classifica, non riesce a ripetere il successo del precedente lavoro e per molti fan rimane una delusione. Shane ha parzialmente spiegato questo fatto dicendo che uno dei fattori che hanno portato a non ripetere l'esito di \"Discovering the Waterfront\" \u00e8 stata la scelta del produttore (Mark Trombino). Registrare a Los Angeles \u00e8 stata una fonte di continua distrazione per la band e Trombino ha voluto concludere le registrazioni con ritmi molto serrati, creando un clima generale abbastanza negativo. Lo stesso Shane inoltre aveva da pochissimo concluso una relazione di sette anni con la sua ragazza.\nNel 2009 la band torna in studio per registrare \"A Shipwreck in the Sand\", un concept album che viene molto bene accolto dai fan e dalla critica e che lascia molto pi\u00f9 soddisfatta la band stessa rispetto al precedente lavoro. L'anno successivo viene anche distribuito un DVD (\"\"), registrato in occasione di quattro show suonati a Toronto (uno per ogni album) in occasione dei 10 anni della band. Sempre nel 2010, i Silverstein hanno lasciato la Victory Records dopo 8 anni e firmato un contratto per due album con la Hopeless Records. Told ha spiegato questa scelta dicendo che alla Victory erano interessati unicamente a vendere album, senza dare la possibilit\u00e0 alla band di fare quello che realmente voleva fare, mentre alla Hopeless l'aspetto economico, pur importante, si affianca a quello del divertimento e la band \u00e8 libera al 100% di fare la musica che vuole e come vuole. Inoltre, la band ha firmato un contratto per il Canada con la Universal. Il gruppo aveva dei legami d'amicizia con i rappresentanti delle due case discografiche da molti anni.\nCon la nuova etichetta viene pubblicato un EP chiamato \"Transitions\", che prepara l'uscita del quinto album \"Rescue\", nel 2011. Una cover da lui realizzata di \"Can't Help Falling in Love\" di Elvis Presley appare nella compilation \"Love Is Hopeless\", distribuita il 26 gennaio 2011. Il 21 marzo ha pubblicato su Facebook una canzone da lui scritta e cantata con la chitarra chiamata \"Stay Strong\" e dedicata al Giappone, che in quei giorni stava affrontando la crisi nucleare di Fukushima. Ad inizio 2012 viene pubblicato il mini-album \"Short Songs\", composto da 11 canzoni della durata di un minuto e 30 o meno scritte dai Silverstein, pi\u00f9 altre 11 cover dalle simili caratteristiche. Il 9 novembre vengono caricati su YouTube dei video promozionali per Slacker Radio, una radio online personalizzabile, in cui Shane esegue in acustico \"Replace You\" (da \"Rescue\"), \"Sleep Around\" (da \"Short Songs\") e \"Three Miles Down\" (cover dei Saves the Day).\nI Silverstein pubblicano il loro settimo album, \"This Is How the Wind Shifts\", a inizio 2013, ottenendo il 59\u00ba piazzamento nella classifica statunitense. Shane partecipa poi al secondo album dei Like Moths to Flames (gruppo con il quale i Silverstein avevano condiviso un tour in primavera), apparendo come \"guest vocalist\" nella canzone \"Into the Ground\", ed al primo album dei Seaway nella canzone \"The Weight\". Fa anche un'apparizione nella campagna pubblicitaria per l'album \"Sound/No Sound\" dei The Company We Keep, comparendo nel video del singolo \"Control\" e in uno dei video antecedenti alla pubblicazione. Il 2 dicembre Shane lancia il suo sito ufficiale, in cui annuncia che a breve seguiranno alcuni aggiornamenti.\nNel 2015 coi Silverstein pubblica il nuovo disco \"I Am Alive in Everything I Touch\" e partecipa al Warped Tour oltre che con la band, anche esibendosi in solitario in 6 date del tour. Compare come \"guest vocalist\" nella canzone \"What If I Stay\" dei River Becomes Ocean.\nseg\nTra i suoi gruppi preferiti, Shane ha citato NOFX, Slayer, Grade, Beatles, Lifetime, Pedro the Lion, Lagwagon, Brand New, Saves the Day, Black Sabbath, Propagandhi e Metallica.\nHa spesso citato l'Australia come il suo posto preferito in tutto il mondo per il tempo e le persone che ci sono, oltre ai fan che sono sempre entusiasti durante gli show perch\u00e9 non tutte le band vanno a suonare da quelle parti. Shane \u00e8 vegetariano dall'et\u00e0 di 18 anni; per un periodo di 3 anni \u00e8 stato anche vegano.\nVita privata.\nShane \u00e8 alto 175 cm e il suo colore preferito \u00e8 il blu. Suo padre ha lavorato per tutta la vita alla DuPont, mentre sua madre ha fatto la casalinga. Ha una sorella, di sette anni pi\u00f9 grande di lui. Ha parlato della sua adolescenza come di un periodo tranquillo e normale, in cui andava d'accordo con tutti i suoi compagni di scuola, anche se non ha mai stretto una vera e propria amicizia con nessuno di loro. Ha giocato a basket per quattro anni. \u00c8 fidanzato con la modella Nia Pavesi, con cui vive a Toronto. I due si sono incontrati nel 2006 dopo un concerto della band, quando Nia aveva bisogno di un passaggio per tornare a casa e Shane si \u00e8 offerto di darglielo. Successivamente non si sono pi\u00f9 visti, fino a quando non sono rientrati in contatto attraverso amici comuni. Ha affermato di credere nel karma, che del resto cita in alcune delle sue canzoni, come \"Call It Karma\", \"Vanity and Greed\" e \"A Hero Loses Everyday\". \u00c8 allergico a cani e gatti. In futuro ha detto di volersi sposare ed avere figli, e di voler tornare a studiare.\nDal mese di agosto 2013 collabora con il noto sito AbsolutePunk.net scrivendo periodicamente articoli che parlano di sport e musica, e ha partecipato come \"capogruppo\" al torneo di fantafootball organizzato per beneficenza dal medesimo sito nel 2013, scegliendo Skate for Cancer come organizzazione cui devolvere l'eventuale vincita finale."}
{"id": "2945319", "revid": "121553278", "url": "https://it.wikipedia.org/wiki?curid=2945319", "title": "Lena Horne", "text": "Afroamericana con origini europee e nativo-americane, fu la prima diva nera a firmare un contratto con una \"major\" cinematografica di Hollywood e a raggiungere la fama internazionale. Vincitrice di numerosi Grammy Award, \u00e8 stata anche un'attivista politica, partecipando alle battaglie per la difesa dei diritti civili e contro la discriminazione razziale.\nBiografia.\nColpita gi\u00e0 in giovent\u00f9 da una sclerosi multipla, rivelatasi poi benigna, Lena Horne esord\u00ec appena sedicenne come corista al Cotton Club e, nel 1942, debutt\u00f2 nel cinema con una parte in \"Panama Hattie\" di Norman Z. McLeod, nel quale cantava \"Just One of Those Thing\" di Cole Porter. Nel 1943 partecip\u00f2 a due produzioni entrambe musicate da Harold Arlen: \"Stormy Weather\" (1943) di Andrew L. Stone, con Cab Calloway e Fats Waller, prodotto dalla 20th Century Fox, e \"Due cuori in cielo\" (1943) di Vincente Minnelli e Busby Berkeley, prodotto dalla MGM. In un periodo in cui gli attori afroamericani raramente riuscivano ad ottenere ruoli di una qualche importanza nelle produzioni hollywoodiane, questi due film segnarono un punto di svolta, essendo entrambi caratterizzati da un cast composto di sole persone di colore. La scena di \"Due cuori in cielo\" in cui Lena Horne cantava \"Ain't it the Truth\", immersa in una vasca da bagno piena di schiuma, fu per\u00f2 tagliata, perch\u00e9 giudicata troppo audace.\nNegli anni quaranta la Horne partecip\u00f2 a numerosi musical, tra cui \"La parata delle stelle\" (1943), \"Ritmi di Broadway\" (1944) e \"Due ragazze e un marinaio\" (1944), \"Ziegfeld Follies\" (1945), \"Parole e musica\" (1948), dove cant\u00f2 \"The Lady Is a Tramp\" e \"Where or When\" (la colonna sonora raggiunge per sei settimane la prima posizione nella Billboard 200), nei quali per\u00f2 le sue apparizioni erano limitate al ruolo di cantante con uno o due brani; queste scene potevano essere facilmente tagliate quando i film venivano proiettati negli stati meridionali. \nNel 1946 prese parte a numerosi concerti soprattutto in California, con la band del cantante Billy Eckstine. Nel 1947 si spos\u00f2 a Parigi con l'arrangiatore e pianista bianco Lennie Hayton, \"patron\" della neonata major discografica MGM, il cui direttore musicale era il direttore d'orchestra Hugo Winterhalter, ed Eckstine, dal '47 al '52 la star pi\u00f9 in vista. A causa delle minacce razziste che la cantante riceveva regolarmente, il matrimonio fu tenuto segreto per tre anni.\nNel 1950 la MGM non le rinnov\u00f2 il contratto, adducendo come motivo la sua amicizia con Paul Robeson e W.E.B. Du Bois, personaggi radicali molto avversati dal maccartismo dell'epoca, e le sue posizioni assai critiche nei confronti dell'esercito americano per il trattamento riservato ai soldati di colore. Seguirono dunque alcuni anni di assenza forzata dalle scene cinematografiche, durante i quali Horne si dedic\u00f2 ad apparizioni radiofoniche e concerti nei nightclub, ma ci\u00f2 nonostante la sua fama continu\u00f2 ad aumentare. Torn\u00f2 al successo nel 1957 con \"Lena Horne at the Waldorf-Astoria\", un album dal vivo che entr\u00f2 nelle prime dieci posizioni della classifica e che divenne ben presto il pi\u00f9 venduto album di un'artista femminile nella storia della RCA.\nNegli anni sessanta la cantante assunse un impegno ancora pi\u00f9 deciso in favore dei diritti civili, partecipando a numerose proteste e manifestazioni, tra cui la marcia su Washington del 28 agosto 1963, guidata da Martin Luther King; il suo impegno non venne meno negli anni successivi, durante i quali partecip\u00f2 al funerale di King e sostenne le cause di Malcolm X e di Medgar Evers. Nel 1969 ottenne il suo primo ruolo da protagonista sullo schermo in \"Ultima notte a Cottonwood\" (1969) di Don Siegel. Nel 1978 partecip\u00f2 a \"The Wiz\" di Sidney Lumet, adattamento in chiave moderna e urbana de \"Il meraviglioso mago di Oz\", nel ruolo della Strega buona del Sud, a fianco di Diana Ross e Michael Jackson.\nNel 1981 la sua autobiografia, \"The Lady and Her Music\", divenne una produzione di Broadway e costitu\u00ec il suo addio alle scene dopo svariati mesi di repliche. Lena Horne continu\u00f2 comunque a esibirsi in trasmissioni televisive per tutti gli anni novanta. Nel 1989 vinse il Grammy Award alla carriera. Mor\u00ec nel 2010 all'et\u00e0 di 92 anni, durante un ricovero dovuto alla sua malattia cronica, che era stata in remissione per lunghi periodi."}
{"id": "2945326", "revid": "124419706", "url": "https://it.wikipedia.org/wiki?curid=2945326", "title": "Squadra croata di Coppa Davis", "text": "La squadra croata di Coppa Davis rappresenta la Croazia nella Coppa Davis, ed \u00e8 posta sotto l'egida della \"Associazione Croata di Tennis\".\nLa squadra partecipa alla competizione dal 1993, dopo aver ottenuto l'indipendenza dalla Jugoslavia il 25 giugno 1991. Vanta due successi nella manifestazione, nel 2005 dopo aver sconfitto in finale a Bratislava la Slovacchia per 3-2 e nel 2018 battendo 3-1 la Francia a Lilla. Nel 2016 raggiunge la finale, ma viene sconfitta a Zagabria dall'Argentina per 3-2. Ha perso la finale anche nel 2021 a Madrid contro la Russia.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti croati con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alla Coppa Davis 2019 (Croazia-Spagna 0-3).\nAndamento.\nLa seguente tabella riflette l'andamento della squadra dal 1990 ad oggi. Le tre colonne grigie indicano che la squadra non ha preso parte alla manifestazione in quegli anni, in quanto la squadra non esisteva."}
{"id": "2945328", "revid": "59912", "url": "https://it.wikipedia.org/wiki?curid=2945328", "title": "Viva Voce", "text": ""}
{"id": "2945332", "revid": "1223843", "url": "https://it.wikipedia.org/wiki?curid=2945332", "title": "Isabeau", "text": "Isabeau \u00e8 una \"leggenda drammatica\" o opera in tre atti del compositore Pietro Mascagni (1911), su libretto di Luigi Illica. Mascagni diresse la prima il 2 giugno 1911 al Teatro Coliseo di Buenos Aires.\nSi tratta di una rivisitazione della leggenda medievale inglese di Lady Godiva, come Mascagni descrisse in una intervista: \"ritorno al romanticismo che ispir\u00f2 cos\u00ec tanto l'opera italiana.\"\nTrama.\nRe Raimondo cerca un marito per la figlia Isabeau organizzando un torneo, ma lei non vuole scegliere un marito. Quando il re la costringe a girare nuda per la citt\u00e0, la gente rifiuta di guardarla in segno di rispetto. Inoltre, essa richiede al re l'emanazione di un editto di condanna alla cecit\u00e0 a chiunque osi guardarla. Ignaro del decreto, il falconiere Folco guarda casualmente Isabeau durante il suo giro e viene arrestato. Quando Isabeau lo visita in carcere, si innamora di lui e implora il padre di perdonarlo. Tuttavia, il ministro del re, esalta le passioni del popolo che salgono dalla folla e uccide Folco. Isabeau, distrutta dal dolore, si suicida accanto all'amato."}
{"id": "2945334", "revid": "767487", "url": "https://it.wikipedia.org/wiki?curid=2945334", "title": "Statistica d'ordine", "text": "Sia formula_1 una distribuzione di un carattere formula_2 quantitativo oppure qualitativo ordinabile (ovvero le cui modalit\u00e0 possano essere ordinate in base a qualche criterio), rilevato su formula_3 unit\u00e0 statistiche. Indichiamo con formula_4 la modalit\u00e0 minima secondo l'ordine dato, con formula_5 quella che descrive la modalit\u00e0 successiva in ordine crescente rispetto all'ordine dato e cos\u00ec via. Ciascun indice formula_6 viene detto statistica d'ordine."}
{"id": "2945337", "revid": "367445", "url": "https://it.wikipedia.org/wiki?curid=2945337", "title": "Filtro mediano", "text": "Nella teoria dei segnali, un filtro mediano \u00e8 un filtro digitale che viene utilizzato per eliminare il rumore da immagini o da segnali digitali.\nSolitamente questo filtro viene utilizzato come pre-processing prima di effettuare altre operazioni, come ad esempio trovare i contorni. \u00c8 anche spesso usato per rimuovere il rumore sale e pepe.\nIl principio di funzionamento di questo filtro \u00e8 di lavorare su singolo campione, andandolo a sostituire con il valore mediano dei suoi vicini, rappresentati da una cosiddetta finestra, con al centro il valore da sostituire.\nEsempio in una dimensione.\nPer mostrare, utilizzando una finestra di 3 valori, come funziona il filtro mediano, vediamo come si applica a questo semplice segnale:\nformula_1 (utilizzeremo il metodo di ripetizione sui bordi spiegato nel prossimo paragrafo)&lt;br&gt;\nQuindi il filtro mediano produce in uscita il segnale formula_2:&lt;br&gt;\nformula_3&lt;br&gt;\nformula_4&lt;br&gt;\nformula_5&lt;br&gt;\nformula_6&lt;br&gt;\nad esempio: formula_7.\nComportamenti sui bordi.\nCi sono pi\u00f9 modi per decidere che valori prendere in considerazione per riempire la finestra quando questa interseca un bordo. Ognuno ha propriet\u00e0 diverse che possono essere pi\u00f9 o meno adatte a seconda delle circostanze. Alcuni metodi sono elencati di seguito."}
{"id": "2945342", "revid": "119982", "url": "https://it.wikipedia.org/wiki?curid=2945342", "title": "Squadra sudafricana di Coppa Davis", "text": "La squadra sudafricana di Coppa Davis rappresenta il Sudafrica nella Coppa Davis, ed \u00e8 posta sotto l'egida della \"South African Tennis Association\".\nLa squadra partecipa alla competizione dal 1913, e attualmente \u00e8 inclusa nel Gruppo II della zona Euro-Africana.\nVanta un successo nella manifestazione: nel 1974 infatti, dopo aver sconfitto in semifinale a Johannesburg l'Italia per 4-1, avrebbe dovuto affrontare in casa l'India, ma quest'ultima si rifiut\u00f2 a causa del boicottaggio e il Sudafrica vinse quindi a tavolino.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti sudafricani con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato al Playoff del Gruppo I della Coppa Davis 2019 (Sudafrica-Bulgaria 4-1).\nAndamento.\nLa seguente tabella riflette l'andamento della squadra dal 1990 ad oggi. Le due colonne grigie indicano che la squadra non ha preso parte alla manifestazione in quegli anni."}
{"id": "2945347", "revid": "1543377", "url": "https://it.wikipedia.org/wiki?curid=2945347", "title": "Tsagkarada", "text": "Tsagkarada (Greco: \u03a4\u03c3\u03b1\u03b3\u03ba\u03b1\u03c1\u03ac\u03b4\u03b1) \u00e8 un villaggio greco che era parte del comune di Mouresi prima della riforma del 2011, quando quest'ultimo \u00e8 entrato a far parte del comune di Zagora-Mouressio.\nLa popolazione nel 2001 ammontava a 710 persone (784 se si include il distretto municipale di Mylopotamos).\nGeografia fisica.\nTsagkarada \u00e8 collocata a sudest di Zagora, a nord di Agios e Lavrentios e si trova a circa 55 km ad est della citt\u00e0 di Volos (capoluogo della Magnesia).\nIl paese \u00e8 disposto sul declivio delle montagne del Pelio e si inerpica da nord a sud con costruzioni residenziali, circondato da foreste. Il villaggio \u00e8 situato ad un'altitudine di 450 metri e offre una vista sul Mar Egeo a nordest. L'area attorno a Tsagkarada \u00e8 ricca di boschi ad est mentre ad ovest si espandono le pianure e il crinale del monte Pelio.\nMonumenti e luoghi d'interesse.\nAree naturali.\nNei pressi del paese sono situate spiagge molto note e interessanti dal punto di vista naturalistico:\nGeografia antropica.\nIl paese \u00e8 diviso in quattro distretti: Agia Paraskevi (il centro del villaggio), Agion Taxiarchon (la parte pi\u00f9 antica), Agios Stefanos e Agia Kiriaki. Ognuno dei distretti \u00e8 composto da una piazza centrale su cui si affaccia una chiesa, che porta nel titolo il nome della localit\u00e0. Interessante \u00e8 l'enorme platano secolare situato nella piazza di Agia Kiriaki.\nEconomia.\nLe principali fonti di reddito sono l'agricoltura e la vendita di prodotti locali nei negozi. I campi coltivati non sono distanti dal villaggio. Importante \u00e8 anche il turismo balneare, grazie alla presenza di rinomate spiagge, e quello invernale, grazie alla vicinanza con le piste da sci del monte Pelio."}
{"id": "2945349", "revid": "827882", "url": "https://it.wikipedia.org/wiki?curid=2945349", "title": "Michelada", "text": "La Michelada o cerveza preparada \u00e8 una bevanda alcolica messicana, fatta con birra, succo di lime a spezie, salse, peperoncino, succo di pomodoro o Clamato. \u00c8 solitamente servita in un bicchiere salato sull'orlo. \nTra Messico e Sud America si trovano molte variet\u00e0 del cocktail. Recentemente molte case produttrici di birra americane hanno messo in vendita la Michelada gi\u00e0 pronta in bottiglia.\nIn Messico la bevanda \u00e8 considerata utile come rimedio al malessere da sbornia. A Citt\u00e0 del Messico la pi\u00f9 famosa Michelada \u00e8 preparata con birra, lime, sale e salsa piccante."}
{"id": "2945358", "revid": "124567811", "url": "https://it.wikipedia.org/wiki?curid=2945358", "title": "Geografia del Lazio", "text": "La Geografia del Lazio illustra le caratteristiche della regione Lazio, regione del Centro Italia, che si colloca sul versante medio-tirrenico e occupa 17.203\u00a0km\u00b2 di territorio italiano, estendendosi dagli Appennini centrali al medio mar Tirreno.\nAlla regione appartengono anche le isole dell'Arcipelago Pontino, composto da sei piccole isole tutte di origine vulcanica, che si trova davanti alla costa di Gaeta.\nDati generali.\nIl Lazio \u00e8 una regione dell'Italia centrale. Il capoluogo della regione \u00e8 Roma. Le provincie sono Frosinone, Viterbo, Rieti e Latina. Confina a nord-ovest con la Toscana, a nord con l'Umbria, a nord-est con le Marche, a est con l'Abruzzo e il Molise, a sud-est con la Campania, a sud-ovest con il mar Tirreno. Al suo interno \u00e8 presente la piccola enclave della Citt\u00e0 del Vaticano.\nIl Lazio \u00e8 la nona regione per superficie, dopo il Veneto e prima della Calabria. Il punto pi\u00f9 a nord della regione si trova nel comune di Acquapendente, al confine tra la provincia di Viterbo e la Toscana, mentre il punto pi\u00f9 a est si trova in quello del comune di Viticuso, al confine tra la provincia di Frosinone e il Molise. Il punto pi\u00f9 a sud si trova nel comune di Ventotene, in quelli di Minturno, in provincia di Latina e al confine della Campania, se si considera il Lazio continentale. Quello pi\u00f9 a ovest infine si trova nel comune di Montalto di Castro in provincia di Viterbo al confine con la Toscana.\nOrografia.\nIl territorio non presenta caratteristiche fisiche omogenee, anzi si caratterizza per la sua eterogeneit\u00e0, con prevalenza di zone montuose e collinari; le pianure si trovano in prossimit\u00e0 della costa.\n\u00c8 regione prevalentemente collinare: il 54% del suo territorio \u00e8 occupato da zone collinari, il 26,1% da zone montuose e il restante 20% da pianure. Tutta la fascia costiera \u00e8 stata originata da intense attivit\u00e0 vulcaniche, che si fanno risalire a due vulcani ormai estinti: il Vulcano Sabatino e il Vulcano Laziale.\nRilievi montuosi.\nIl territorio del Lazio \u00e8 costituito da rilievi di varia origine e natura, in parte vulcanici e in parte calcarei, e risulta privo di unit\u00e0 idrografica. Nella regione risultano molti aspetti naturalistici. Nella Tuscia romana si trova una regione caratterizzata da tre apparati vulcanici. La Maremma \u00e8 interrotta a sud dai monti della Tolfa, anch'esso un apparato vulcanico ormai spento. La Maremma laziale \u00e8 in gran parte bonificata e si collega alla campagna romana.\nA sud del Tevere troviamo i Colli Laziali, ben individuabili per la loro natura vulcanica e l'intensit\u00e0 delle colture. L'Appennino calcareo vero e proprio \u00e8 rappresentato dai monti Ernici e dai Simbruini, montagne aspre che superano i 2000\u00a0m ricche di fenomeni carsici. Il Lazio non d\u00e0 il proprio nome ad alcuna parte dell'Appennino centrale, non perch\u00e9 non sia attraversato dagli Appennini, quanto perch\u00e9 i rilievi appenninici laziali sono ricompresi in gruppi montuosi, che per estensione ricadono maggiormente nelle regioni limitrofe; segnatamente si tratta della parte meridionale dell'Appennino Umbro-Marchigiano e dell'Appennino Abruzzese.\nAfferiscono interamente al territorio laziale i rilievi del : subappennino laziale e dell'antiappennino laziale\nPartendo dal nord ovest della regione, troviamo tre distinti gruppi montuosi di modeste dimensioni, che fanno parte del sistema antiappeninico laziale: i Monti Volsini, i Monti Cimini e i Monti Sabatini. Caratteristica comune di questi gruppi montuosi \u00e8 la loro origine vulcanica, testimoniata, oltre che dagli elementi geologici, dalla presenza, in ciascuno di questi, di un lago: il Lago di Bolsena sui Volsini, il Lago di Vico sui Cimini e il Lago di Bracciano sui Sabatini. Afferiscono sempre al sistema antiappeninico i Monti della Tolfa, pi\u00f9 vicini alla costa Tirrenica nel tratto tra Civitavecchia e Santa Severa, e il Monte Soratte, che si erge solitario nella media valle del Tevere, poco a nord di Roma.\nNella parte orientale del Lazio si trovano i rilievi pi\u00f9 alti della regione, che raggiungono con i Monti della Laga nei 2458\u00a0m del Monte Gorzano il loro punto pi\u00f9 alto; si tratta, questa, di una piccola porzione degli Appennini, che corre diagonalmente da nord a sud. Appartengono alla catena occidentale dell'Appennino Abruzzese i gruppi montuosi dei Monti Reatini, i Monti Cantari e i Monti della Meta a cavallo tra Abruzzo e la Provincia di Frosinone, mentre i Monti Sabini, i Monti Lucretili, i Monti Simbruini, i Monti Cantari e i Monti Ernici fanno parte del sistema subappenninico laziale, come vi sono ricompresi anche i Monti Prenestini, con la cima del Monte Guadagnolo (1218\u00a0m), i Monti Tiburtini, i Monti Ruffi, con la cima del Monte Costasole (1253\u00a0m), e i Monti Affilani.\nNel medio Lazio meridionale, partendo dai Colli Albani, troviamo tutta una serie di altri gruppi montuosi che corrono paralleli agli Appennini, appartenenti al gruppo antiappenninico laziale meridionale; si tratta dei Monti Lepini, dei Monti Ausoni e dei Monti Aurunci.\nPer le comunicazioni nel sistema dei rilievi montuosi laziali, assumono una particolare rilevanza, il Passo della Torrita e la Sella di Leonessa, entrambi in provincia di Rieti.\nDi seguito \u00e8 riportato in ordine decrescente l'elenco delle vette montuose e dei rilievi, che si elevano nel territorio regionale. \nGruppi collinari.\nIl Lazio \u00e8 una regione prevalentemente collinare, con oltre il 50% del proprio territorio compreso tra i 200 e i 600\u00a0m s.l.m. convenzionalmente considerate colline. Se poi si considera che, anche quando si parla di catene montuose, in effetti si \u00e8 di fronte a rilievi che superano di poco i 600 metri, dal profilo non cos\u00ec impervio come vorrebbe la definizione di montagna, probabilmente la percentuale collinare potrebbe essere ancora pi\u00f9 alta.\nIn Provincia di Viterbo si colloca la zona collinare dell'Alta Tuscia, dal territorio di origine vulcanica, corrispondente alle zone limitrofe alla Toscana e al Lago di Bolsena; quanto ai Monti della Tolfa, tra Civitavecchia e Santa Severa, e ai Monti Volsini, che coronano a nord il Lago di Bolsena, siamo al limite delle definizioni di colline e montagne.\nArrivando in Provincia di Roma, a circa 20 chilometri a nord-est da Roma, si trovano i Monti Cornicolani, in realt\u00e0 delle alture collinari, che non superano i 415\u00a0m.s.l. del Poggio Cesi. Se tanti cosiddetti monti laziali, in realt\u00e0 non arrivano ai canonici 600\u00a0m.s.l., la storica zona dei Colli Albani, che dominano Roma, e tanta parte hanno avuto nella sua storia, raggiungono nel suo punto pi\u00f9 alto del Maschio delle Faete i 965\u00a0m.s.l, inserendosi a buon diritto tra i gruppi montuosi del Lazio.\nPi\u00f9 a sud, lungo la fascia costiera, si erge solitario il Circeo, che a dispetto del nome e della tradizione antichissima, con i suoi 541 metri di altezza, si deve annoverare tra i gruppi collinari della regione.\nPianure.\nLe pianure laziali corrono lungo la costa e i principali fiumi della regione.\nSeguendo la fascia costiera, procedendo da nord verso sud, si incontrano le zone pianeggianti della Maremma laziale, tutta la zona pianeggiante intorno a Roma, spesso indicata come Campagna romana, rispetto alla quale si deve pi\u00f9 precisamente parlare di Agro Romano, che confluisce quasi senza soluzione di continuit\u00e0 nell'Agro Pontino (in effetti a seguito della bonifica operata tra il 1930 e il 1940, che ne ha bonificato le paludi, si tratta di una differenza pi\u00f9 storica che geografica), con il quale si indica la zona costiera compresa tra i Colli Albani e i Monti Lepini.\nAltre principali zone pianeggianti del Lazio seguono i principali corsi d'acqua, quali il Tevere e l'Aniene, a nord e ad est di Roma, il Sacco e il Liri nel sud del Lazio, e il Velino a nord-est (la Piana di San Vittorino e la Piana Reatina, che ebbe origine dal prosciugamento del lago che anticamente era formato dal fiume con il taglio delle Marmore).\nCoste.\n Le coste laziali sono molto regolari, basse e sabbiose; nonostante questo sono presenti delle \"sporgenze\", come il Capo Linaro a sud di Civitavecchia e la foce del Tevere tra i comuni di Roma e Fiumicino.\nPi\u00f9 a sud del Tevere si trovano, in successione, il promontorio di Anzio e Nettuno, il Monte Circeo che si erge isolato tra mare e terra, e il promontorio di Gaeta, segnalato dai 171 metri del Monte Orlando, in prossimit\u00e0 del confine con la Campania, questi ultimi due delimitano l'unico golfo, quello di Gaeta, di rilievo lungo le coste laziali.\nIsole.\nAppartengono al territorio regionale anche le sei isole che formano l'arcipelago pontino, appartenenti alla provincia di Latina, che si trovano al largo delle coste del golfo di Gaeta.\nOltre alle isole ponziane, il Lazio annovera le due isole lacustri del Lago di Bolsena, la Bisentina e la Martana le due isole fluviali dell'Isola Sacra e della ben pi\u00f9 famosa e importante Isola Tiberina.\nDi seguito \u00e8 riportato l'elenco delle isole, secche, capi e promontori che si trovano nel territorio regionale.\nIdrografia.\nFiumi.\nIl Tevere \u00e8 il maggiore fiume della regione; vi arriva dall'Umbria, prima con un andamento verso sud-est, ma che poi piega, verso sud-ovest, per attraversare tutto l'agro romano fino al mare. I principali tributari del Tevere sono il Paglia e il Treja, dalla parte destra, e il Nera e l'Aniene dalla parte sinistra.\nPi\u00f9 a sud, con un andamento che ricorda quello del Tevere troviamo il Sacco e il Liri-Garigliano, mentre nella parte settentrionale della regione si trovano altri fiumi minori come la Fiora, la Marta e l'Arrone, che scendono direttamente al mare con un corso relativamente breve.\nDi seguito \u00e8 riportato l'elenco dei corsi d'acqua che attraversano il territorio del Lazio. L'ordine \u00e8 stabilito in modo decrescente in base alla lunghezza totale di ciascun fiume, indipendentemente dall'ubicazione geografica della propria foce e dai chilometri percorsi nel territorio regionale.\nLaghi.\nTra i laghi del Lazio i pi\u00f9 estesi sono il Lago di Bolsena, in provincia di Viterbo, il Lago di Bracciano, in provincia di Roma, e il Lago di Vico, in provincia di Viterbo, tutti e tre di origine vulcanica.\nTra i laghi laziali si segnala il lago Albano, il lago di origine vulcanica pi\u00f9 profondo d'Italia, rilevante anche dal punto di vista storico, in quanto intorno alle sue sponde si svilupp\u00f2 la citt\u00e0 latina di Alba Longa, legata alla prime fasi della storia di Roma.\nDi seguito \u00e8 riportato l'elenco dei laghi del Lazio in ordine decrescente di superficie."}
{"id": "2945359", "revid": "104458", "url": "https://it.wikipedia.org/wiki?curid=2945359", "title": "Campionato mondiale di salto con gli sci", "text": ""}
{"id": "2945361", "revid": "767487", "url": "https://it.wikipedia.org/wiki?curid=2945361", "title": "H\u00e9bertville-Station", "text": "H\u00e9bertville-Station \u00e8 un villaggio in Qu\u00e9bec, situato nella Municipalit\u00e0 regionale di contea di Lac-Saint-Jean-Estt, nella regione amministrativa di Saguenay-Lac-Saint-Jean."}
{"id": "2945364", "revid": "466539", "url": "https://it.wikipedia.org/wiki?curid=2945364", "title": "Squadra argentina di Coppa Davis", "text": "La squadra argentina di Coppa Davis rappresenta l'Argentina nella Coppa Davis, ed \u00e8 posta sotto l'egida della Associazione Argentina di Tennis.\nLa squadra partecipa alla competizione dal 1921. Ha vinto la manifestazione per la prima volta nel 2016 battendo la Crozia nell'atto decisivo. Ha inoltre disputato quattro finali nelle edizioni del 1981, 2006, 2008 e 2011, venendo sconfitta rispettivamente da Stati Uniti, Russia e per due volte dalla Spagna.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti argentini con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai quarti di finale della Coppa Davis 2019 (Spagna-Argentina 2-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945365", "revid": "287204", "url": "https://it.wikipedia.org/wiki?curid=2945365", "title": "Helene Grimaud", "text": ""}
{"id": "2945369", "revid": "599013", "url": "https://it.wikipedia.org/wiki?curid=2945369", "title": "Western Force", "text": "Il Western Force \u00e8 una franchigia australiana di rugby a 15, nota in ragione della sponsorizzazione in atto come Road Safety Western Force. Ha rappresentato dal 2006 al 2017 lo Stato dell'Australia Occidentale nel campionato Super Rugby del SANZAR. In seguito all'annuncio dell'aprile 2017 da parte del SANZAAR di ridurre da 18 a 15 le squadre che partecipano al Super Rugby, a fine stagione la franchigia \u00e8 stata esclusa dal campionato. Dopo una vana battaglia legale con la Federazione australiana per la riammissione, per la stagione 2018 la squadra fu relegata al National Rugby Championship, in attesa che nel 2019 prendesse il via il nuovo torneo Indo Pacific Rugby Championship (IPRC). Dal 2019 il torneo \u00e8 stato rinominato Global Rapid Rugby e la prima edizione \u00e8 stata vinta dagli australiani.\nFondata nel 2005, partecip\u00f2 per la prima volta al Super Rugby del 2006 e a tutto il 2017 il suo miglior risultato era stato il 7\u00ba posto finale del 2007. Disputava gli incontri interni al nib Stadium, altrimenti noto come \"Oval\", stadio multifunzione di Perth.\nStoria.\nLa ventilata espansione del Super 12 SANZAR a 14 squadre prevedeva l'aumento da 3 a 4 franchise australiane nel torneo; nel 2002 sia la provincia rugbistica di Victoria che quella dell'Australia Occidentale presentarono la propria candidatura per una \"franchise\", la prima eventualmente di stanza a Melbourne, la seconda a Perth.\nNel dicembre 2004 fu deciso che la quarta squadra australiana, a partire dalla stagione 2006 del campionato, sarebbe stata la \"franchise\" di Perth, che si diede il nome di Western Force; tra i termini dell'accordo economico, la garanzia finanziaria di un prestito di un milione di dollari australiani (circa 1 milione \u20ac) concessa all'unione rugbistica dell'Australia Occidentale dal governo di tale Stato, e la ristrutturazione, da parte di quest'ultimo, del Perth Oval, stadio destinato a ospitare le gare interne della \"franchise\", che si diede il nome di Western Force.\nNel 2005 fu quindi formalmente istituita la \"franchise\" a cura dell'unione rugbistica dell'Australia Occidentale, e fu concesso un anno di transizione per costruire la squadra; l'esordio avvenne nel Super 14 2006, il 10 febbraio di quell'anno, e fu una sconfitta 10-25 contro i Brumbies, \"franchise\" di Canberra; nonostante gli inizi difficili l'affluenza non scese mai sotto i 20.000 spettatori di media; il primo punto, giunto il 31 marzo all'ottavo incontro, fu al termine di una sconfitta 25-26 contro i sudafricani Stormers.\nIl 21 aprile giunse il primo pareggio, contro i neozelandesi Crusaders, campioni uscenti e fino a quel momento sempre vittoriosi: davanti a 30.200 spettatori il Western Force impatt\u00f2 23-23, dopo aver condotto 23-16 fino a pochi minuti dalla fine ed essere raggiunto da una meta di Rico Gear trasformata da Dan Carter; due giorni pi\u00f9 tardi fu annunciato il primo acquisto importante per la stagione successiva, l'internazionale australiano Matt Giteau, ingaggiato per un triennio con un ingaggio complessivo di circa quattro milioni e mezzo di dollari australiani (3 milioni. \u20ac), il pi\u00f9 alto stipendio mai corrisposto nella storia del rugby a 15 australiano.\nLa settimana dopo il pareggio 23-23 giunse un nuovo nullo, 34-34 a Johannesburg contro i Lions, primo risultato utile esterno della squadra; infine, alla penultima giornata, giunse la prima vittoria, ancorch\u00e9 lontano dallo stadio di casa, sempre in Sudafrica: a Kimberley gli australiani vinsero 16-14 sui Cheetahs. La prima edizione di Super 14 termin\u00f2 con 13 punti all'attivo, frutto di una vittoria, due pareggi, undici sconfitte e un punto di bonus e l'ultimo posto in classifica.\nLa stagione seguente vide la squadra pareggiare un incontro, vincerne 6 e perderne altrettanti, per un totale di 32 punti che le valsero il settimo posto; nel 2008, nonostante il saldo positivo vittorie / sconfitte (7 a 6) la squadra chiuse ugualmente a 32 punti e all'ottavo posto; nel 2009 di nuovo sei vittorie e sei sconfitte pi\u00f9 un pareggio, ma con un bonus complessivo di 10 punti, la squadra raccolse 36 punti, che comunque non le valsero pi\u00f9 dell'ottavo posto. Negli anni successivi il Western Force si mantenne nelle posizioni di retroguardia in classifica, senza mai qualificarsi per i playoff. L'unica stagione di un certo rilievo fu nel Super Rugby 2014, concluso all'8\u00ba posto con 9 vittorie e 7 sconfitte.\nEsclusione dal Super Rugby.\nNella stagione conclusiva, quella del 2017, la squadra si piazz\u00f2 12\u00aa su 18 squadre con 6 vittorie e 9 sconfitte, che non le furono sufficienti per essere ammessa al ristrutturato torneo a 15 squadre del 2018. La Federazione australiana fu chiamata ad escludere una delle cinque squadre australiane e la scelta cadde su Western Force, malgrado si fosse piazzata meglio di altre tre squadre nazionali. Ne nacque una disputa legale che fu vinta dalla Federazione nazionale contro Western Force e la Federazione dell'Australia Occidentale. Alla fine la franchigia si rassegn\u00f2 a disputare il campionato nazionale del National Rugby Championship per il 2018. Il proprietario del Western Force, il milionario Andrew Forrest, annunci\u00f2 comunque in quel periodo la sua intenzione di fondare una nuova lega professionistica denominata Indo Pacific Rugby Championship, alla quale iscrivere la franchigia e la cui inaugurazione fu programmata per il 2019. Il torneo rinominato Global Rapid Rugby, ha visto la prima edizione nel 2019 e che gli australiani vinsero agevolmente.\nNational Rugby Championship.\nNel frattempo, dal 2018 la franchigia cominci\u00f2 la partecipazione al campionato domestico australiano, il National Rugby Championship, in sostituzione del . La prima stagione, ai play-off i cigni neri dovettero arrendersi in semifinale a . La stagione 2019 invece si conclude con la vittoria nella finale con e primo successo nella competizione.\nColori e simboli delle uniformi.\nI colori delle due tenute (la prima e quella alternativa), cos\u00ec come i simboli, si rifanno a quelli della bandiera dello Stato dell'Australia Occidentale, il blu e il giallo oro, e un cigno nero.\nLa prima tenuta \u00e8 blu, quella alternativa \u00e8 giallo oro: su entrambe campeggia un cigno stilizzato; per entrambe le tenute vi sono inserti neri sui fianchi delle maglie, e sia pantaloncini che calzettoni sono neri.\nTali colori furono presentati ufficialmente nel luglio 2005, durante un pubblico ricevimento in cui si tenne un'asta di beneficenza avente per oggetto le prime due maglie del club, una blu e una dorata, entrambe firmate; esse vennero battute per un ammontare complessivo di 60.000 dollari (40.000 \u20ac) e fu anche reso noto lo sponsor del club, la compagnia aerea Emirates, con base a Dubai.\nStadio.\nFino al 2009 il Western Force disput\u00f2 i suoi incontri interni al Subiaco Oval, stadio noto per ospitare gli incontri di football australiano del Fremantle e dei West Coast Eagles; tale impianto, della capacit\u00e0 di 43.500 posti, \u00e8 di propriet\u00e0 del governo dell'Australia Occidentale ed \u00e8 utilizzato, anche per il cricket; come si evince dal nome, la sua pianta \u00e8 ovale, in ragione di tale particolare forma richiesta dal regolamento del football australiano.\nDal febbraio 2008 \u00e8 allo studio la costruzione di un nuovo impianto a Perth, da edificare in un'area vicina al Subiaco Oval, originariamente a partire dal 2011, con gran parte delle strutture completate nel 2014 e definitivamente nel 2016; tale impianto, della capacit\u00e0 di 60.000 posti e dal costo previsto di circa 600 milioni di dollari dell'epoca (420 milioni. \u20ac), \u00e8 destinato a ospitare i maggiori eventi sportivi di Perth, compreso il football australiano, e per tale ragione anche per esso \u00e8 prevista una pianta ovale; tuttavia la sconfitta laburista alle elezioni statali del 2008 caus\u00f2 la cancellazione del progetto; dalla stagione 2010 la squadra milita quindi al Perth Oval, anche noto per esigenze di sponsorizzazione come nib Stadium, dal nome dell'azienda finanziaria che lega il suo nome all'impianto tramite accordo commerciale; tale stadio ospita circa 20.500 spettatori per gli incontri di rugby e si trova in localit\u00e0 Vincent, citt\u00e0 dei dintorni di Perth che \u00e8 anche proprietaria dell'impianto."}
{"id": "2945371", "revid": "1543377", "url": "https://it.wikipedia.org/wiki?curid=2945371", "title": "Coppa Intercontinentale 1986 (calcio)", "text": "La Coppa Intercontinentale 1986 (denominata anche Toyota Cup 1986 per ragioni di sponsorizzazione) \u00e8 stata la venticinquesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nPer la prima volta a rappresentare il calcio europeo ci fu una formazione del blocco comunista, la Steaua Bucarest, vincirice a sorpresa della Coppa dei Campioni 1985-1986, che sfid\u00f2 gli argentini del River Plate, vincitori della Coppa Libertadores.\nL'incontro, disputato a Tokyo, vide la formazione rioplatense impostare fin dalle prime battute una partita molto fisica, ai limiti della scorrettezza. I rumeni, privi di uno dei loro uomini pi\u00f9 talentuosi, B\u00f6l\u00f6ni, riuscirono a segnare con Belodedici, veloce a sfruttare un maldestro rinvio della difesa avversaria, ma il gol fu (erroneamente) annullato per fuorigioco. Il pericolo corso rivitalizz\u00f2 il River, che grazie alle iniziative di Funes si port\u00f2 in vantaggio dopo 28 minuti: da un fallo subito dall'ala argentina il pallone arriv\u00f2 all'attaccante uruguayano Alzamendi, che dopo aver tirato addosso al portiere St\u00e2ngaciu fu fortunato a raccogliere il rimpallo insaccando di testa.\nA nulla valsero le iniziative della Steaua (affidate principalmente alla buona vena dell'ala L\u0103c\u0103tu\u0219), che non riusc\u00ec a recuperare lo svantaggio. Il River Plate conquist\u00f2 cos\u00ec il primo alloro nella manifestazione intercontinentale, riportando la coppa in Sud America dopo solo un anno, e Alzamendi, autore della rete decisiva, fu premiato come miglior giocatore della finale.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "2945377", "revid": "1522738", "url": "https://it.wikipedia.org/wiki?curid=2945377", "title": "Topo Gigio Show", "text": "Topo Gigio Show \u00e8 stato un programma televisivo per bambini, andato in onda su Italia 1 a partire dal 1\u00ba gennaio 2005 al sabato pomeriggio. Venne condotto dal duo comico Fichi d'India.\nQuesto programma segn\u00f2 il debutto in Mediaset del pupazzo Topo Gigio, e per l'occasione ci fu una sostituzione della sua voce: venne dunque affidata a Davide Garbolino al posto dello storico Peppino Mazzullo, che cantava la sigla."}
{"id": "2945379", "revid": "73843", "url": "https://it.wikipedia.org/wiki?curid=2945379", "title": "San Marino ai XX Giochi olimpici invernali", "text": "San Marino ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione formata da un solo atleta."}
{"id": "2945380", "revid": "108864616", "url": "https://it.wikipedia.org/wiki?curid=2945380", "title": "Dignitario", "text": "Un dignitario \u00e8 una persona titolare di una \"dignit\u00e0\", nel senso di elevato ufficio civile o ecclesiastico. Il termine, che si pu\u00f2 considerare sinonimo di alto funzionario, \u00e8 utilizzato soprattutto con riferimento a titolari di uffici di corte o, comunque, al servizio di un monarca oppure di un ordine cavalleresco. \nUtilizzo del termine.\nAraldica.\nIn araldica sono dette \"armi di dignit\u00e0\" quelle che indicano la carica o l'ufficio ricoperti da una persona o tradizionalmente da una famiglia; possono essere ornamenti esteriori dello scudo (nel qual caso si parla di \"distinzioni di dignit\u00e0\" o \"contrassegni d'onore\") oppure figure poste al suo interno.\nDiritto canonico.\nNel diritto canonico sono detti dignitari i titolari di uffici ecclesiastici che, nei vari gradi della gerarchia, hanno una posizione di preminenza unita ad una certa giurisdizione.\nMassoneria.\nNella Massoneria i dignitari sono i titolari delle cariche pi\u00f9 importanti all'interno della loggia massonica (di solito: maestro venerabile, primo sorvegliante, secondo sorvegliante, tesoriere, segretario e, in alcune giurisdizioni, oratore) eletti con voto segreto (salvo il segretario, che \u00e8 nominato dal maestro venerabile), in contrapposizione agli \"ufficiali\" (variabili secondo le giurisdizioni: maestro delle cerimonie, diacono, elemosiniere ecc.) che ricoprono uffici di minor rilievo su incarico del maestro venerabile."}
{"id": "2945381", "revid": "547034", "url": "https://it.wikipedia.org/wiki?curid=2945381", "title": "Classe 1935", "text": "La classe 1935 fu una classe di torpediniere della Kriegsmarine tedesca, entrate in servizio tra il 1939 e il 1942 e attive durante la seconda guerra mondiale. Le ultime 9 unit\u00e0 della classe sono note in Germania come classe 1937, in quanto presentavano lievi modifiche rispetto alle precedenti 12 unit\u00e0.\nCaratteristiche.\nTutte le unit\u00e0 vennero costruite nei cantieri Schichau di Elbing, tranne 6 unit\u00e0 (\"T5\", \"T6\", \"T7\", \"T8\", \"T11\", \"T12\") che invece vennero assemblate nei cantieri Deschimag di Brema. Seconda classe di torpediniere ad essere costruita in Germania dalla fine della prima guerra mondiale (la prima fu la Classe M\u00f6we), il progetto originario puntava a realizzare una nave specificamente destinata agli attacchi con i siluri, molto veloce, e che rispettasse le clausole del Trattato navale di Washington che limitavano a 600 tonnellate il dislocamento delle unit\u00e0 siluranti. In realt\u00e0, il progetto non si dimostr\u00f2 ben riuscito: il limite delle 600 tonnellate non pot\u00e9 essere rispettato, e il dislocamento standard aument\u00f2 fino a quasi 900 tonnellate; per garantire alte velocit\u00e0, furono installate delle turbine ad alta pressione, ma queste si dimostrarono piuttosto inaffidabili, nonch\u00e9 difficili da riparare negli spazi ristretti dello scafo; l'enfasi data all'installazione di numerosi tubi lanciasiluri limit\u00f2 il numero delle artiglierie, ridotte ad un unico pezzo da 105\u00a0mm (rivolto a poppa, in quanto doveva coprire la torpediniera mentre si allontanava dopo il lancio dei siluri) e a tre cannoncini antiaerei (appena sufficienti a garantire una protezione adeguata). I motori consentivano velocit\u00e0 elevate, ma a velocit\u00e0 pi\u00f9 ridotte o in presenza di mare mosso le imbarcazioni si dimostrarono piuttosto instabili, pregiudicando cos\u00ec la loro capacit\u00e0 come posamine.\nNel tentativo di risolvere questi problemi al progetto originario vennero apportate alcune modifiche; le ultime 9 unit\u00e0 di questa classe avevano uno scafo leggermente pi\u00f9 grande (874 t di stazza standard e 1.121 a pieno carico) e turbine con una pressione pi\u00f9 bassa, ma ci\u00f2 nonostante si dimostrarono inaffidabili come i predecessori. Sempre nel tentativo di migliorarle, nel corso della guerra ad alcune unit\u00e0 venne sostituito uno dei lanciasiluri con altri cannoncini antiaerei, mentre nel 1945 sulle unit\u00e0 superstiti vennero installate apparecchiature radar.\nLe navi vennero impiegate nel Mare del Nord, nel Canale della Manica e nel Mar Baltico, principalmente come scorta ad altre navi e come navi pattuglia, ma le loro inadeguate prestazioni convinsero ben presto gli strateghi della Kriegsmarine a porle in riserva, utilizzandole prevalentemente come navi-scuola per i comandanti degli U-Boot. Dalla fine del 1944, molte unit\u00e0 di questa classe vennero richiamate in servizio per fungere da scorta alle navi che trasportavano verso ovest i profughi in fuga davanti all'avanzata sovietica in Prussia Orientale.\nOtto unit\u00e0 di questa classe sopravvissero alla guerra e vennero spartite tra gli Alleati come bottino di guerra.\nLe navi.\nLe navi di questa classe non avevano nomi propri, ma solo una sigla identificativa, da \"T1\" a \"T21\" (la T stava per \"Torpedoboot\", \"Torpediniera\" in tedesco).\nClasse 1935\nClasse 1937"}
{"id": "2945386", "revid": "1543377", "url": "https://it.wikipedia.org/wiki?curid=2945386", "title": "Doumba", "text": "Doumba \u00e8 un comune rurale del Mali facente parte del circondario di Koulikoro, nella regione omonima.\nIl comune \u00e8 composto da 7 nuclei abitati:"}
{"id": "2945391", "revid": "838137", "url": "https://it.wikipedia.org/wiki?curid=2945391", "title": "Koula", "text": "Il toponimo Koula pu\u00f2 riferirsi a diverse localit\u00e0 del Mali:"}
{"id": "2945393", "revid": "767487", "url": "https://it.wikipedia.org/wiki?curid=2945393", "title": "Axel von Freytagh-Loringhoven", "text": "Apparteneva ad una famiglia dell'alta nobilt\u00e0 baltica di origine tedesca, la famiglia baronale von Freytagh-Loringhoven, discendente dal generale prussiano Wilhelm von Freytagh-Loringhoven.\nVon Freytagh-Loringhoven studi\u00f2 all'Universit\u00e0 di Dorpat e Monaco di Baviera diritto e molto giovane entr\u00f2 a far parte del gruppo di intellettuali che si riuniva intorno a Ferdinand von Raesfeld a Tartu, gruppo culturale e politico composto per lo pi\u00f9 di ufficiali di origine tedesca dell'esercito russo, come Nikolaj Ottovi\u010d fon \u0116ssen, e di professori estoni o lettoni di nobile famiglia e pure di origine tedesca. Questo gruppo rivendicava l'indipendenza degli attuali stati di Estonia e Lettonia sotto una monarchia di tipo parlamentare o costituzionale, che von Freytagh-Loringhoven sosteneva.\nSuccessivamente si trasfer\u00ec in Germania, dove accompagn\u00f2 Karl Maximilian von Lichnowsky e Karl Erdmann von Leventzow in missione diplomatica in Austria; fu poi professore all'Universit\u00e0 di Jaroslavl' e Breslavia, in Slesia.\nQuando durante la Prima guerra mondiale i tedeschi crearono il Ducato Baltico Unito, von Freytagh-Loringhoven entr\u00f2 nel partito politico che lo sosteneva, ma al contrario del generale R\u00fcdiger von der Goltz, che con la sua politica filo-germanista escludeva dal suo programma politico l'appoggio dei nazionalisti baltici di etnia lituana e estone, von Freytagh-Loringhoven accolse con amicizia le proposte dei rappresentanti di questi.\nDurante il periodo di crisi, von Freytagh-Loringhoven fu a capo di un partito nazionalista multietnico baltico, che avrebbe appunto voluto la ripristinazione dei ducati baltici con la monarchia costituzionale, cercando di staccarsi dalla Russia o dalla stessa Germania. Esula prima in Polonia e poi di nuovo in Germania, von Freytagh-Loringhoven fu inizialmente entusiasta del nazismo, considerandolo un ritorno alle antiche origini e un possibile processo di ripristinazione della monarchia (almeno in Germania) e si iscrisse persino al partito, senza per\u00f2 prendere parte alle attivit\u00e0 politiche.\nConosciute per\u00f2 le atrocit\u00e0 dei campi di sterminio, l'illegalit\u00e0 delle SS e le sue barbarie e soprattutto la falsa idea monarchica di Adolf Hitler nonch\u00e9 l'impossibilit\u00e0 d'indipendenza da parte di Curlandia, Livonia, Semigallia e Estonia, von Freytagh-Loringhoven si un\u00ec al gruppo antinazista sorto all'interno degli ambienti dell'Abwehr e ader\u00ec anche al progetto di eliminazione di Hitler, al quale per\u00f2 non prese parte, morendo di cancro due anni prima che potesse essere attuato. Fu per\u00f2 un forte critico dell'ideologia repubblicana e dello status giuridico della Repubblica di Weimar."}
{"id": "2945394", "revid": "119161975", "url": "https://it.wikipedia.org/wiki?curid=2945394", "title": "Squadra israeliana di Coppa Davis", "text": "La squadra israeliana di Coppa Davis (\u05e0\u05d1\u05d7\u05e8\u05ea \u05d2\u05d1\u05d9\u05e2 \u05d3\u05d9\u05d9\u05d5\u05d5\u05d9\u05e1 \u05e9\u05dc \u05d9\u05e9\u05e8\u05d0\u05dc) rappresenta Israele nella Coppa Davis, ed \u00e8 posta sotto l'egida della \"Israel Tennis Association\".\nLa squadra partecipa alla competizione dal 1949, ed il suo miglior risultato fino ad oggi consiste nel raggiungimento delle semifinali nell'edizione del 2009, dove venne sconfitta dalla Spagna, poi vincitrice del torneo.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945396", "revid": "83531", "url": "https://it.wikipedia.org/wiki?curid=2945396", "title": "Calze Prestige", "text": "Prestige \u00e8 un'azienda italiana nata nel distretto produttivo della provincia di Brescia.\nSorta dalla rifondazione dell'antico \"Calzificio Franzoni\" di Botticino Sera, \u00e8 specializzata nella produzione di calze di qualit\u00e0, con fibre naturali quali cotone egiziano, lana merinos, cashmere, seta e con le fibre tecnologiche."}
{"id": "2945400", "revid": "1543377", "url": "https://it.wikipedia.org/wiki?curid=2945400", "title": "Koula (Koulikoro)", "text": "Koula \u00e8 un comune rurale del Mali facente parte del circondario di Koulikoro, nella regione omonima."}
{"id": "2945405", "revid": "430604", "url": "https://it.wikipedia.org/wiki?curid=2945405", "title": "Protocenobio di Iure Vetere", "text": ""}
{"id": "2945410", "revid": "1795181", "url": "https://it.wikipedia.org/wiki?curid=2945410", "title": "Tejo (sport)", "text": "Il tejo, conosciuto anche con il nome turmequ\u00e9, \u00e8 uno sport tradizionale colombiano di origine indigena. Si deve colpire un bersaglio contenente polvere da sparo con un disco metallico, lanciandolo da circa 20 m di distanza.\nEsistono molte teorie sulle origini di questo sport tradizionale, tuttavia non vi \u00e8 alcuna prova convincente a causa della mancanza di tradizione orale tra i nativi del popolo muisca e la mancanza di documenti archeologici che possano indicare le sue origini reali.\nDiffusione.\nIn Colombia il \"tejo\" \u00e8 uno sport molto apprezzato dagli strati popolari della societ\u00e0, anche se ci sono arene ove praticare il \"tejo\" pure tra i quartieri dove vive la popolazione con maggiori possibilit\u00e0 economiche. La maggior parte dei praticanti vedono questo sport come qualcosa di tipico della loro origine precolombiana. Solo il calcio colombiano gode di un s\u00e9guito maggiore nel paese.\nIl \"tejo\", pur originario della Colombia, ha squadre di professionisti anche in paesi vicini, tra cui Venezuela, Ecuador e Panama, dove per\u00f2 \u00e8 seguito molto meno.\nRegole.\nA seconda del contesto, il \"tejo\" pu\u00f2 essere giocato in maniera formale o informale dal sistema di punteggio fino ai tornei del campionato professionista.\nIl gioco consiste nel lanciare gettare un disco metallico del peso di circa 680 grammi cercando di centrare un buco, distante circa venti metri, scavato in un cumulo di terra modellato con una pendenza di quarantacinque gradi. Il nome del disco metallico \u00e8 appunto \"tejo\".\nI buchi si trovano alle due estremit\u00e0 del campo di gioco\u02d0 questi sono costituiti da un telaio di legno che contiene argilla e un bordo protettivo per mantenere il \"tejo\" all'interno ed evitare di colpire altri elementi o persone nella zona limitrofa. All'interno del telaio, vi \u00e8 un tubo metallico abbastanza forte da resistere agli impatti continui del \"tejo\". Questo tubo \u00e8 la destinazione in cui il \"tejo\" \u00e8 destinato a colpire e si trova inclinato nella stessa posizione del telaio (45\u00b0 gradi).\nIl \"tejo\" deve essere gettato dall'area di lancio e l'obiettivo \u00e8 quello di infilare l'interno del bersaglio all'altro estremo. La caratteristica principale di questo sport \u00e8 l'uso di piccoli petardi, comunemente noto come \"mecha\", che esplodono quando vengono colpiti dal \"tejo\". Tali buste generalmente a forma di triangolo con materiale esplosivo (polvere da sparo) sono posti sui bordi del tubo e nell'impatto con il \"tejo\" esplodono rumorosamente, creando un suono simile a quello creato da una piccola rivoltella al momento dello sparo.\nPunteggio.\nSebbene possa variare a seconda del contesto, il punteggio comunemente utilizzato consiste in:"}
{"id": "2945413", "revid": "1573940", "url": "https://it.wikipedia.org/wiki?curid=2945413", "title": "Sorex cansulus", "text": "Il toporagno del Gansu (\"Sorex cansulus\" ) \u00e8 un mammifero soricomorfo della famiglia dei Soricidi, endemico della Cina.\nDistribuzione e habitat.\nQuesta specie \u00e8 endemica in Cina, e fino a poco tempo fa era conosciuta grazie a pochi esemplari catturati nella provincia di Gansu. Successivamente, per\u00f2, ne furono trovati altri a sud-ovest del Gansu, nella provincia del Qinghai, assieme a un altro catturato nella provincia di Xizang.\nNon si hanno dati per quanto riguarda l'habitat di questa specie anche se si sa che abita tra i 2\u00a0600-3\u00a0000 m."}
{"id": "2945414", "revid": "287204", "url": "https://it.wikipedia.org/wiki?curid=2945414", "title": "Helena (Arkansas)", "text": "Helena \u00e8 la parte orientale di Helena-West Helena, una citt\u00e0 dell'Arkansas (Stati Uniti), situata nella contea di Phillips, .\nSecondo lo United States Census Bureau, al censimento dell'anno 2000 la localit\u00e0 aveva una popolazione di 6.323 abitanti. La sua superficie \u00e8 di 23,1\u00a0km\u00b2.\nFino al 1\u00ba gennaio 2006 Helena \u00e8 stata sede della contea di Phillips. Da allora \u00e8 incorporata a West Helena, la parte occidentale della citt\u00e0, nel formare il capoluogo di contea Helena-West Helena."}
{"id": "2945415", "revid": "3831", "url": "https://it.wikipedia.org/wiki?curid=2945415", "title": "Museo dell'occupazione (Riga)", "text": ""}
{"id": "2945416", "revid": "729019", "url": "https://it.wikipedia.org/wiki?curid=2945416", "title": "William Worth Belknap", "text": "Biografia.\nFu il trentesimo segretario alla Guerra degli Stati Uniti, durante la presidenza di Ulysses S. Grant (18\u00ba presidente). Studi\u00f2 all'Universit\u00e0 di Princeton.\nSi spos\u00f2 varie volte: la prima con Cora LeRoy, poi con Carrie Tomlinson, le due donne morirono entrambe, dopo di loro si spos\u00f2 un'ultima volta."}
{"id": "2945421", "revid": "1632387", "url": "https://it.wikipedia.org/wiki?curid=2945421", "title": "Pulver (Lifelover)", "text": "Pulver \u00e8 il l'album di debutto dei Lifelover.\nEsso si trova anche in versione LP limitato a 300 copie. Le prime 500 copie del CD hanno una cover speciale."}
{"id": "2945430", "revid": "1543377", "url": "https://it.wikipedia.org/wiki?curid=2945430", "title": "M\u00e9gu\u00e9tan", "text": "M\u00e9gu\u00e9tan \u00e8 un comune rurale del Mali facente parte del circondario di Koulikoro, nella regione omonima."}
{"id": "2945432", "revid": "287204", "url": "https://it.wikipedia.org/wiki?curid=2945432", "title": "Meguetan", "text": ""}
{"id": "2945434", "revid": "117396657", "url": "https://it.wikipedia.org/wiki?curid=2945434", "title": "Elena Loewenthal", "text": "Ha tradotto numerosi testi ebraici e collabora con il quotidiano \"La Stampa\" di Torino. Tiene un corso sulla cultura ebraica presso lo IUSS - Istituto Universitario di Studi Superiori - a Pavia.\nBiografia.\nLaureata nel 1983 all'Universit\u00e0 di Torino con una tesi sulla storiografia ebraica altomedievale, lavora da anni sui testi della tradizione ebraica e traduce la letteratura d'Israele, attivit\u00e0 che le hanno valso, nel 1999, uno dei Premi nazionali per la traduzione da parte del Ministero dei Beni Culturali. Ha pubblicato, insieme a Giulio Busi, \"Mistica ebraica\", tutti testi della tradizione segreta del giudaismo dal III al XVIII secolo. Ha lavorato per Adelphi all'edizione italiana dell'opera di Louis Ginzberg, \"Le leggende degli ebrei\", in sette volumi (1995-2016)\nCon \"I bottoni del signor Montefiore e altre storie ebraiche\" ha vinto il Premio Andersen nel 1997. Nel giugno del 2000 collabora con Roberta Anau alla stesura di un testo culinario, \"Cucina ebraica\". Nel 2003 ha pubblicato le \"Fiabe ebraiche\" e il suo primo romanzo \"Lo strappo dell'anima. Una storia vera\", con il quale ha vinto il Premio Grinzane Cavour giovane autore esordiente. Ha anche scritto \"L'Ebraismo spiegato ai miei figli\", e \"Lettere agli amici non ebrei\".\nScrive per il quotidiano torinese \"La Stampa\" e collabora anche a \"Tuttolibri\", l'allegato del week end dello stesso giornale. Ha insegnato cultura ebraica alla facolt\u00e0 di filosofia dell'Universit\u00e0 Vita-Salute San Raffaele, mentre da novembre 2015 al 2017 \u00e8 stata addetta culturale presso l'Ambasciata d'Italia in Israele.\nTraduzioni.\nElena Loewenthal ha tradotto in lingua italiana le seguenti opere di\nHa inoltre tradotto:"}
{"id": "2945435", "revid": "26644", "url": "https://it.wikipedia.org/wiki?curid=2945435", "title": "River Suck", "text": ""}
{"id": "2945438", "revid": "6923", "url": "https://it.wikipedia.org/wiki?curid=2945438", "title": "BBC Sport", "text": "BBC Sport \u00e8 la divisione sportiva della BBC. Attiva come reparto autonomo dal 2000, cura programmi quali \"Match of the Day\", \"Grandstand\" (chiuso nel gennaio 2007), \"Test Match Special\", \"Ski Sunday\", \"Rugby Special\" e la telecronaca delle gare di Formula 1, MotoGP e del Torneo di Wimbledon.\nIl sito web di BBC Sport \u00e8 il sito sportivo pi\u00f9 visitato nel Regno Unito.\nEssendo la BBC una televisione pubblica, i canali destinati al Regno Unito non trasmettono pubblicit\u00e0 e gli eventi sportivi che vanno in onda su BBC Sport non sono sponsorizzati. In un mercato televisivo estremamente competitivo, tuttavia, l'azienda ha dovuto rendere tali norme meno ferree e oggi \u00e8 obbligata da legami contrattuali a riferirsi ad alcune competizioni con il loro nome sponsorizzato.\nNel 2006 BBC Sport lanci\u00f2 una serie di canali in alta definizione in vista dei Mondiali di calcio 2006. Con il lancio ufficiale di BBC HD, furono trasmessi in alta definizione gli incontri di calcio e golf e si parla della possibilit\u00e0 che in HD fossero trasmesse anche le azioni salienti della Premier League. Nel gennaio 2009 Roger Mosey, direttore di BBC Sport, annunci\u00f2 che l'obiettivo della BBC \u00e8 di portare l'intera produzione sportiva in HD almeno entro il 2012.\nDal 2008 sul digitale terrstre e sul satellitare va in onda BBC Sport Interactive, un servizio interattivo accessibile tramite il tasto rosso del telecomando."}
{"id": "2945441", "revid": "1428919", "url": "https://it.wikipedia.org/wiki?curid=2945441", "title": "Nyamina", "text": "Nyamina \u00e8 un comune rurale del Mali facente parte del circondario di Koulikoro, nella regione omonima."}
{"id": "2945452", "revid": "76963", "url": "https://it.wikipedia.org/wiki?curid=2945452", "title": "Mary Jo Deschanel", "text": "Biografia.\nDebutta sul grande schermo nel film \"Uomini veri\", nel ruolo della moglie dell'astronauta John Glenn. L'anno dopo \u00e8 Betty, la moglie dell'astronauta David Bowman nel film \"2010 - L'anno del contatto\". Nel corso della sua carriera alterner\u00e0 ruoli tra cinema e serie televisive, tra cui \"I segreti di Twin Peaks\", \"Law &amp; Order\" e \"Dr. House\".\nVita privata.\n\u00c8 sposata con il direttore della fotografia e regista Caleb Deschanel, da cui ha avuto due figlie, Emily e Zooey, anch'esse attrici."}
{"id": "2945455", "revid": "154893", "url": "https://it.wikipedia.org/wiki?curid=2945455", "title": "Medaglia d'argento al valor civile", "text": ""}
{"id": "2945456", "revid": "1543377", "url": "https://it.wikipedia.org/wiki?curid=2945456", "title": "Sirakorola", "text": "Sirakorola \u00e8 un comune rurale del Mali facente parte del circondario di Koulikoro, nella regione omonima."}
{"id": "2945459", "revid": "1275446", "url": "https://it.wikipedia.org/wiki?curid=2945459", "title": "Cartiere Miliani Fabriano", "text": "La societ\u00e0 Cartiere Miliani Fabriano \u00e8 un\u2019azienda italiana operante nel settore dell\u2019industria cartaria. Fondata nel 1782 da Pietro Miliani, ha rinnovato l\u2019antica e rinomata tradizione nella fabbricazione della carta di Fabriano, realizzando prodotti di qualit\u00e0 apprezzati e venduti in tutto il mondo. \nNel 2002 \u00e8 stata acquisita dal Gruppo Fedrigoni S.p.A. che, a sua volta, dal 2017 appartiene al fondo americano Bain Capital. Attualmente (2021) nei quattro stabilimenti attivi nella regione Marche sono impiegate pi\u00f9 di 550 persone e realizzati oltre 3.000 prodotti a catalogo.\nStoria.\nPietro Miliani e le origini.\nLa Cartiera Pietro Miliani nasce ufficialmente a Fabriano il 15 febbraio 1782, quando Pietro Miliani (1744-1817) prende in gestione l\u2019opificio di propriet\u00e0 del conte Antonio Vallemani sito in localit\u00e0 \u201cMadonna della Quercia\u201d, in osservanza alla convenzione di associazione stipulata tra i due uomini il 13 giugno 1780.\nDopo un lungo periodo di crisi che aveva colpito le cartiere locali, le elevate capacit\u00e0 imprenditoriali di Pietro Miliani permettono un rapido miglioramento qualitativo del manufatto fabrianese, soprattutto nei confronti della concorrenza estera. Sin dalle origini si specializza in produzioni particolarmente apprezzate da artisti, incisori, tipografi e uomini di cultura. Nell\u2019Archivio Storico delle Cartiere Miliani \u00e8 conservata la corrispondenza con illustri clienti, tra i quali Antonio Canova, Giambattista Bodoni, Raffaello Morghen, Francesco Rosaspina, Monaldo Leopardi.\nNel 1788 iniziano i primi ampliamenti della ditta con la costituzione della Cartiera Sociale in localit\u00e0 \u201cPonte del Gualdo\u201d, gestita insieme ai fratelli Serafini, proprietari dell\u2019omonima cartiera. Nel 1791 viene affittata la Cartiera Mariotti, attigua alla cartiera Vallemani, mentre quest\u2019ultima \u00e8 acquistata definitivamente nel 1805. A causa dell\u2019aumento degli ordinativi, Pietro Miliani \u00e8 costretto a ricorrere alle risorse di centri di produzione cartaria vicini, come Pioraco, Nocera Umbra ed Esanatoglia.\nPietro Miliani muore il 24 febbraio 1817 e gli succedono i tre figli, Niccol\u00f2, Tommaso e Rinaldo, che proseguono l\u2019opera del genitore, mantenendo la ragione sociale della ditta (PMF). Nel 1843 acquistano la Cartiera Sociale - ora Ponte del Gualdo - e nel 1854 la rinomata Cartiera Campioni. La morte dell\u2019ultima erede dei Mariotti permette ai Miliani di rilevare definitivamente questa cartiera. Unendo gli edifici delle vecchie fabbriche Vallemani e Mariotti si d\u00e0 vita a quella che diventer\u00e0 la Cartiera centrale della Miliani.\nGiuseppe e Giovanni Battista Miliani.\nNel 1862 muore Rinaldo Miliani e gli succede nella direzione della societ\u00e0 il figlio Giuseppe Miliani (1816-1890), che sin da giovane si era dedicato con passione all\u2019apprendimento dell\u2019arte cartaria sperimentando nuovi macchinari e ampliando le relazioni commerciali dell\u2019azienda.\nPotenzia gli stabilimenti, rinnovando gli impianti e aumentando la qualit\u00e0 della produzione. Durante la sua gestione le Cartiere Miliani iniziano la lavorazione delle carte valori o di sicurezza, divenendo fornitore esclusivo dell\u2019Officina Governativa delle Carte Valori di Torino. Nel 1871 ricostruisce in pochi giorni la cartiera centrale, ex Mariotti, dopo un furioso incendio che ne aveva gravemente danneggiato la struttura, mentre nel decennio successivo iniziano i lavori di ampliamento degli edifici originari.\nNel 1872 costituisce la Societ\u00e0 di beneficenza per il personale maschile, operaio e impiegatizio, con finalit\u00e0 di assistenza in caso di malattia; rid\u00e0 lustro e sostiene economicamente la tradizione della Pia Universit\u00e0 dei Cartai, erede dell\u2019antica corporazione medievale dell\u2019Arte della carta. Provato dalle violente agitazioni operaie, nel 1884 decide di lasciare al figlio la direzione della societ\u00e0, limitandosi all\u2019amministrazione e ai rapporti con i clienti. Giuseppe Miliani muore il 5 dicembre 1890.\nGiovanni Battista Miliani (1856-1937), figlio di Giuseppe, prosegue l\u2019opera iniziata dal padre, completando la trasformazione da cartiera artigianale a industriale. Potenzia il reparto per la fabbricazione di carte pregiate, predispone un laboratorio chimico tecnologico e un gabinetto di incisori per la realizzazione di carte filigranate con la tecnica in chiaroscuro. Perfeziona un tipo di carta detta \u201ca doppio effetto\u201d per le carte valori che viene richiesta in Paesi di tutto il mondo. Introduce per primo in azienda l\u2019utilizzo dei campionari e il listino prezzi.\nNel 1902 avviene il passaggio da azienda a conduzione familiare a industria a capitale sociale: viene costituita una \u00abSociet\u00e0 in accomandita con un capitale di 2.600.000 lire formata da 14 soci accomandanti e da un socio accomandatario, che corrisponde al nome di Giambattista Miliani\u00bb. Nello stesso anno acquista la concorrente fabrianese pi\u00f9 prestigiosa, la Cartiera Fornari, sita in localit\u00e0 \u201cPonte del Gualdo\u201d, a cui si aggiungono la Cartiera Serafini e la Cartiera Braccini. Nel 1906 su ha una nuova trasformazione dell\u2019azienda in Societ\u00e0 anonima con l\u2019appoggio della Banca Commerciale Italiana.\nNel 1914 le Cartiere Miliani contano 1192 dipendenti: la massima espansione raggiunta precedentemente alla Prima guerra mondiale. Inoltre, agli inizi degli anni \u201910, la societ\u00e0 si garantisce l\u2019autonomia energetica con l\u2019inaugurazione della centrale elettrica di San Vittore delle Chiuse. Nello stesso periodo vengono acquisite le antiche Cartiere di Pioraco, dove nel giro di sedici anni sono messe in funzione due macchine continue in piano: P1 (1911) e P2 (1927). La prima macchina continua in piano inaugurata a Fabriano \u00e8 del 1922; per essere montata all\u2019interno della fabbrica si rende necessaria una nuova modifica della struttura centrale della Cartiera Miliani. Avviene in questo momento la definitiva demolizione della chiesina della Madonna della Quercia, gi\u00e0 presente al tempo della Cartiera Mariotti e rimodernata da Giuseppe Miliani nel 1888. Gran parte delle suppellettili del piccolo edificio di culto vengono trasferite nella Chiesa di Santa Maria Maddalena. \nCirca met\u00e0 delle maestranze della cartiera sono donne e Miliani si spende sia come politico che come imprenditore per migliorare i loro diritti e le condizioni sociali. Nel 1901 costituisce una sezione per le donne della mutua beneficenza, mentre nel 1913 nasce la scuola del \u201cBuon governo della casa\u201d per le operaie (lezioni, corsi di economia domestica). Vengono attivati servizi di infermeria e ambulatorio, costruito l'asilo nido nel 1936 e dal 1933 organizzate colonie estive per i figli dei dipendenti. Avvia la trasformazione di alcuni edifici di propriet\u00e0 della Cartiera in case popolari. La struttura della cartiera Campioni viene riconvertita in abitazioni per i dipendenti, mentre la cartiera Ponte del Gualdo diviene sede della colonia elioterapica.\nDopo lunghe trattative, nel 1928 viene ceduto il pacchetto azionario di maggioranza, di propriet\u00e0 della Banca Commerciale Italiana, alla cartiera inglese Portals. La collaborazione non ottiene i benefici sperati e nel 1931, per liquidare i soci stranieri, si rende necessario l\u2019intervento di un consorzio di enti pubblici che, autorizzato dal governo Mussolini, riacquista le 48.000 azioni in possesso della Portals e di fatto diventa il nuovo Consiglio di amministrazione della societ\u00e0. \nGiovanni Battista Miliani conserva il ruolo di presidente del consiglio di amministrazione della nuova societ\u00e0 fino al giorno della morte, il 14 aprile 1937. Con lui si chiude un\u2019era:\n\u00abNel 1884, quando prende in mano la direzione, la \u201dMiliani\u201d ha una succursale a Nocera Umbra e poco meno di 300 operai; nel 1937, quando muore, l\u2019azienda \u00e8 composta da quattro fabbriche e 1.120 operai, \u00e8 diventata una societ\u00e0 anonima con 18 milioni di capitale interamente versato\u00bb.\nLe Cartiere dopo i Miliani.\nLe Cartiere Miliani attraversano una fase di incertezza e difficolt\u00e0 durante la Seconda guerra mondiale, poich\u00e9 la produzione procede a ritmo ridotto e con continue interruzioni. Nei mesi di giugno e luglio 1944 gravi danni vengono arrecati agli stabilimenti di Fabriano e Pioraco dalla Wehrmacht in fuga, in parte limitati dalla resistenza dei dirigenti e dalle maestranze operaie che impediscono lo smontaggio e la sottrazione dei macchinari. Lo stabilimento di Castelraimondo, inaugurato nel 1941 per la produzione della cellulosa dalla paglia di grano, \u00e8 invece completamente raso al suolo dai guastatori tedeschi.\nNel 1947 viene modificata la ragione sociale in Cartiere Miliani Fabriano S.p.A. (CMF), mentre il capitale sociale \u00e8 ancora in mano ad un consorzio di enti pubblici: Banco di Napoli, INA, Cassa Nazionale delle Assicurazioni Sociali, BNL, Poligrafico dello Stato, Assicurazioni Generali di Trieste, Societ\u00e0 Antinfortunistica di Milano. \nRicostruito integralmente lo stabilimento di Castelraimondo nel 1947, vengono rimessi in efficienza anche quelli di Fabriano e di Pioraco. Nel 1949 viene messa in funzione nello stabilimento di Fabriano Succursale - ex Cartiera Fornari - una nuova macchina in tondo, la S5, installata in un apposito fabbricato. Nello stesso anno a Pioraco si attiva la terza macchina continua in piano, la P3, che rester\u00e0 in funzione fino al 1975. Nello stabilimento Centrale di Fabriano viene inaugurata nel 1953 la nuova macchina continua in piano C2. \nNel 1963 iniziano i lavori di costruzione di un nuovo complesso che dovr\u00e0 sostituire la cartiera Succursale: \u00e8 il nuovo stabilimento denominato Ponte del Gualdo, completato nel 1977. Viene montata la nuova macchina continua in piano F3; alla S5 vengono affiancate altre due macchine in tondo, S6 e S7, mentre dei locali dell\u2019antica Cartiera Fornari rimane attivo il solo reparto Tini per la produzione di carta a mano. Tutta la produzione di Fabriano \u00e8 concentrata nel nuovo stabilimento, mentre nella ex Cartiera Centrale restano attivi gli uffici tecnici e amministrativi. L\u2019ultimo importante potenziamento produttivo nell\u2019area fabrianese \u00e8 la realizzazione nel 1993 dello stabilimento di Fabriano Rocchetta, dove vengono trasferite le linee di allestimento della macchina F3 e raccolta la produzione in attesa di spedizione.\nNel 1971 il designer Carlo Cattaneo realizza il logo che render\u00e0 famose in tutto il mondo le Cartiere Miliani Fabriano. Nel 1978 l\u2019Istituto Poligrafico dello Stato diviene l\u2019azionista di maggioranza delle Cartiere Miliani, acquistando il 98,6 % del pacchetto azionario; l\u2019operazione viene ufficializzata con la legge n. 480 dell\u20198 agosto 1980. L\u2019operazione di ricapitalizzazione permette nuovi investimenti e di proseguire la ristrutturazione aziendale, ma vengono anche consociate alle Miliani altre 17 aziende che nel lungo periodo graveranno sul bilancio del gruppo. \u00abLa soluzione del grave problema arriv\u00f2 nel 2002 con la cessione del pacchetto azionario delle Miliani alla Fedrigoni Group di Verona. Pertanto la gestione dell\u2019azienda ritorna alla forma privata dopo un lungo periodo di gestione pubblica\u00bb. \nA fine anno 2010 \u00e8 perfezionata da Fedrigoni S.p.A. un\u2019operazione di riassetto societario che comporta l\u2019incorporazione delle Cartiere Miliani Fabriano S.p.A. L\u2019operazione ha effetto dal 1\u00b0 gennaio 2011. \nL\u20198 marzo 2011 la Fedrigoni S.p.A. costituisce la \u201cFondazione Gianfranco Fedrigoni \u2013 Fabriano. Storia, scienza e arte della carta\u201d (in breve Fondazione Fedrigoni Fabriano) con lo scopo, tra gli altri, di tutelare e gestire l\u2019importante patrimonio di beni archivistici, storici ed archeologici delle Cartiere Miliani Fabriano. La Fondazione ha sede all\u2019interno dell\u2019Archivio storico delle Cartiere Miliani.\nNel terzo millennio.\nNei quattro stabilimenti marchigiani: i due di Fabriano (Ponte del Gualdo e Rocchetta), Pioraco e Castelraimondo attualmente sono impiegate pi\u00f9 di 550 persone e realizzati oltre 3.000 prodotti a catalogo.\nLa carta Fabriano \u00e8 scelta ogni anno da milioni di studenti e artisti in Italia e nel mondo. Tra i prodotti pi\u00f9 richiesti ci sono: carte artistiche per acquerello, carte per disegno, carte colorate belle arti, carte per illustrazione grafica, carta per tecniche miste, carte olio e acrilico, carte per la conservazione, taccuini per disegno, calligrafia e lettering, blocchi Fabriano 1264, cartucciere e scatole per matite da disegno e arte.\nArchivio.\nLa documentazione storica prodotta dalle Cartiere Miliani Fabriano \u00e8 custodita dalla Fondazione Fedrigoni Fabriano che ha la propria sede all'interno dell'Archivio storico delle Cartiere Miliani.\nOltre 500 metri lineari tra beni archivistici e librari appartenenti all\u2019 Archivio delle Cartiere Miliani Fabriano, il primo \"archivio d'impresa\" in Italia dichiarato di notevole interesse storico con provvedimento vincolistico emesso il 20 luglio 1964 a norma del D.P.R. 1409 del 30.9.1963 con la seguente motivazione:\nAd accrescere il valore del patrimonio archivistico e librario, oltre 2.000 m\u00b2 di Beni Storici Cartari (BSC), una serie di strumenti e macchinari di rilevante importanza: un impianto di pile idrauliche a magli multipli della fine del 1700, il torchio a vite del 1706, i tavoli del \u201cformista\u201d o \u201cmodularo\u201d, 793 tele cilindriche per la produzione della carta a macchina in tondo, 269 ritagli di tele cilindriche antiche, tre tamburi creatori per la produzione della carta a macchina in tondo, oltre 6.000 punzoni in legno, bronzo e rame, e 2.295 forme per la produzione della carta a mano, datate dalla prima met\u00e0 del 1800, delle quali 301 vergate e 1.994 veline, tutte filigranate, commissionate da banche nazionali e internazionali e aziende storiche italiane (FIAT, Liquore Strega, Fernet Branca, Stabilimento Ricordi, ecc.). Parte dei beni sono depositati con contratto di comodato d\u2019uso presso i Musei della Carta e della Filigrana di Fabriano e di Pioraco.\nSpecialit\u00e0 CMF.\nNel corso della sua lunga storia le Cartiere Miliani Fabriano hanno fabbricato diverse tipologie di carte, sempre prestando particolare cura alla qualit\u00e0. Campionari, depliant e brochure conservati nell'Archivio storico delle Cartiere Miliani Fabriano testimoniano la variet\u00e0 delle produzioni CMF. La cartiera realizzava in particolar modo:\nPremi e riconoscimenti.\nLe Cartiere Miliani Fabriano nella loro lunga storia hanno ottenuto importanti premi e riconoscimenti a livello italiano e internazionale. Nell'Archivio storico delle Cartiere Miliani Fabriano sono conservati diplomi e attestati., "}
{"id": "2945465", "revid": "1223843", "url": "https://it.wikipedia.org/wiki?curid=2945465", "title": "Parisina", "text": "Parisina \u00e8 una \"tragedia lirica\" o opera in quattro atti del compositore Pietro Mascagni. Il libretto \u00e8 di Gabriele D'Annunzio tratto dal poema omonimo di Byron (1816).\nLa sua prima esecuzione fu data nell'ambito della stagione lirica del Teatro alla Scala di Milano il 15 dicembre 1913.\nL'opera.\nL'opera doveva essere la seconda parte della trilogia dei \"Malatesta\", in cui la prima parte fu \"Francesca da Rimini\" di Riccardo Zandonai, e la terza parte, \"Sigismondo\", non fu mai scritta.\nQuando, nel 1909, corse sulle pagine dei principali giornali italiani la notizia sensazionale che D'Annunzio, come librettista, e Mascagni, come musicista, avrebbero tentato di dar vita ad un'opera lirica, in molti manifestarono stupore, incredulit\u00e0, scetticismo. Il Mattino di Napoli, che in pochi anni era diventato il pi\u00f9 diffuso giornale del Mezzogiorno e uno dei pi\u00f9 importanti d'Italia, pubblic\u00f2 una vivace requisitoria.\nMascagni venne sedotto dall'atmosfera tragica e potente dell'opera. Meno di un mese dopo la realizzazione del testo definitivo, Mascagni aveva gi\u00e0 iniziato a comporre l'opera, preso dall'entusiasmo per il progetto. Espresse solo preoccupazione per la lunghezza dell'opera. La creativit\u00e0 venne per\u00f2 a scemare quando la moglie venne a sapere di una sua storia con Anna Lolli e lo costrinse a partire. Al suo ritorno fece grandi progressi e fin\u00ec l'opera all'inizio di febbraio del 1913 (appena 11 mesi dopo il completamento del libretto). \nLa paura di Mascagni per la lunghezza dell'opera si era dimostrata fondata. L'opera, che nella sua versione originaria in quattro atti durava tre ore e quaranta minuti, era troppo lunga per i gusti del pubblico e della critica. La lunghezza fu condannata da Giovanni Pozza, il critico italiano allora pi\u00f9 influente, nel suo commento alla prima rappresentazione. Dopo aver ricordato le numerose qualit\u00e0 del lavoro scrisse: \"\"Smodata lunghezza: se questo difetto non \u00e8 impostato bene, non poteva che pesare sul suono di Parisina. Indipendentemente dal giudizio sul valore intrinseco della nuova opera, anche il pi\u00f9 fanatico sostenitore del Maestro non pu\u00f2 che esprimere una speranza: tagliare, tagliare, tagliare!\" \". Quest'ultima frase venne poi legata definitivamente a Parisina. Mascagni decise quindi di accogliere il suggerimento di tagliare lunghi parti dell'opera, riducendola a soli tre atti.\nParisina \u00e8 raramente ripresa, ma quando lo \u00e8, il quarto atto \u00e8 generalmente ripristinato.\nTrama (versione in tre atti).\nAtto I.\n\"Nella villa del marchese Nicolo d'Este.\"\nIl figlio del marchese, Ugo, viene interrotto da sua madre Stella dell'Assassino, nel bel mezzo di una sessione di tiro con l'arco. Stella, che era stata recentemente sostituita da Parisina Malatesta come matriarca nella casa di famiglia, \u00e8 in cerca di vendetta. Supponendo che il figlio abbia le stesse sue motivazioni, cerca di convincerlo ad aiutarla.\nAtto II.\n\"Nel santuario di Loreto\"\nGiungono canti devozionali dal Santuario e dai marinai sull'Adriatico. Parisina si prepara a offrire alla Vergine il suo pezzo di stoffa pi\u00f9 bello.\nUn amico di Ugo d'Este (Aldobrandino) afferma che Ugo si trova vicino a una vittoria sugli Esclavons. Al suo ritorno, la matrigna, lo porta al santuario ad inginocchiarsi insieme a lei. Ugo dona la sua spada come offerta alla Vergine. Ugo, insanguinato e sfinito dalla battaglia, macchia di sangue la tunica di Parisina durante un abbraccio. Felice della vittoria, Ugo viene trascinato dalle emozioni ed i due si baciano fra i canti di devozione sentiti prima del suo arrivo.\nAtto III.\n\"Nel palazzo Belfiore\"\nParisina diventa pazza tanto da confondere il libro che sta leggendo con la realt\u00e0. Nel libro, Francesca da Rimini viene trovata dal marito insieme ad un altro uomo. Ugo entra e la coppia si saluta. Improvvisamente irrompe la cameriera di Parisina, La Verde, per annunciare il ritorno di Nicol\u00f2 d'Este dalla sua battuta di caccia. Il marchese scopre il proprio figlio a letto con la sua amante e li condanna entrambi alla decapitazione."}
{"id": "2945467", "revid": "1543377", "url": "https://it.wikipedia.org/wiki?curid=2945467", "title": "Tienfala", "text": "Tienfala \u00e8 un comune rurale del Mali facente parte del circondario di Koulikoro, nella regione omonima.\nIl comune \u00e8 composto da 16 nuclei abitati:"}
{"id": "2945471", "revid": "287204", "url": "https://it.wikipedia.org/wiki?curid=2945471", "title": "25613 Bubenicek", "text": ""}
{"id": "2945472", "revid": "1305772", "url": "https://it.wikipedia.org/wiki?curid=2945472", "title": "Krasnojarskij rajon", "text": "Krasnojarskij rajon "}
{"id": "2945473", "revid": "287204", "url": "https://it.wikipedia.org/wiki?curid=2945473", "title": "25614 Jankral", "text": ""}
{"id": "2945475", "revid": "110157", "url": "https://it.wikipedia.org/wiki?curid=2945475", "title": "Krasnojarskij rajon (Oblast' di Astrachan')", "text": "Il Krasnojarskij rajon () \u00e8 un rajon dell'Oblast' di Astrachan', nella Russia europea; il capoluogo \u00e8 Krasnyj jar. Istituito nel 1925, ricopre una superficie di 5.260 chilometri quadrati ed ospita una popolazione di circa 37.000 abitanti."}
{"id": "2945479", "revid": "36426", "url": "https://it.wikipedia.org/wiki?curid=2945479", "title": "Incredulit\u00e0 di San Tommaso col Vescovo Magno", "text": ""}
{"id": "2945481", "revid": "119352070", "url": "https://it.wikipedia.org/wiki?curid=2945481", "title": "Krasnojarskij rajon (Oblast' di Samara)", "text": "Il Krasnojarskij rajon () \u00e8 un rajon dell'Oblast' di Samara, nella Russia europea; il capoluogo \u00e8 Krasnyj jar. Istituito nel 1965, ricopre una superficie di 2.310 chilometri quadrati ed ospita una popolazione di circa 52.000 abitanti."}
{"id": "2945482", "revid": "36426", "url": "https://it.wikipedia.org/wiki?curid=2945482", "title": "Polittico di San Giovanni Battista", "text": ""}
{"id": "2945484", "revid": "1275446", "url": "https://it.wikipedia.org/wiki?curid=2945484", "title": "Pietro Miliani", "text": "Biografia.\nNato di modesta condizione, fu prima dipendente, poi conduttore ed infine proprietario di cartiere. Grazie alle sue capacit\u00e0 imprenditoriali e commerciali, riusc\u00ec a rilanciare sul mercato il prestigio della carta di Fabriano, dopo aver ottenuto in concessione dal conte Antonio Vallemani la direzione della cartiera. Ci\u00f2 fu possibile anche e soprattutto in virt\u00f9 dell'esperienza di cartaro, che gli consent\u00ec anzitutto di comprendere che il tempo della produzione in valchiera era ormai anacronistico e andava rifondato: si risolse pertanto a migliorare il prodotto e il processo tecnico per la fabbricazione della carta, perseguendolo con l'impiego di ingenti investimenti per il rinnovo delle attrezzature e l'utilizzo di moderni ritrovati.\nDopo aver compiuto numerosi esperimenti, riusc\u00ec a produrre la pregiata \"carta di Francia\" (o velina), particolarmente apprezzata da molti artisti; proprio queste innovazioni, apportate dal Miliani alle forme di fabbricazione di questo tipo di carta, vennero copiate in tutta Europa. Inoltre intrattenne e consolid\u00f2 solide amicizie con numerosi artisti e tipografi, a cominciare da Giovanni Battista Bodoni.."}
{"id": "2945485", "revid": "36426", "url": "https://it.wikipedia.org/wiki?curid=2945485", "title": "San Giovanni Battista tra i Santi Pietro, Marco, Girolamo e Paolo", "text": ""}
{"id": "2945486", "revid": "767487", "url": "https://it.wikipedia.org/wiki?curid=2945486", "title": "La moglie dell'aviatore", "text": "La moglie dell'aviatore (\"La femme de l'aviateur\") \u00e8 un film del 1981 scritto e diretto da \u00c9ric Rohmer e interpretato da Philippe Marlaud, Marie Rivi\u00e8re e Anne-Laure Meury.\n\u00c8 la prima parte del ciclo \"Commedie e proverbi\" (\"Com\u00e9dies et proverbes\").\nTrama.\nParigi. Fran\u00e7ois, un giovane studente di 20 anni che si mantiene agli studi lavorando alle poste, \u00e8 innamorato di Anne, una ragazza di 25 anni fiera della propria indipendenza.\nPrima di tornare a casa, alla fine del turno lavorativo che si svolge di notte, Fran\u00e7ois ha l'abitudine di passare dall'abitazione di Anne e lasciarle un biglietto, con qualche frase affettuosa, nella cassetta delle lettere. Un mattino Christian, pilota di una compagnia aerea ed ex amante di Anne, che tuttavia non frequenta pi\u00f9 da tempo, si reca da Anne per dirle che tra di loro tutto \u00e8 ormai finito, che ora vive a Parigi con la moglie la quale \u00e8 in attesa di un bambino. Al termine del colloquio anche Anne, che deve recarsi al lavoro, esce dal portone della propria abitazione contemporaneamente a Christian. \u00c8 in quel momento che Fran\u00e7ois, giunto davanti alla casa di Anne, li vede uscire insieme; sapendo che Christian \u00e8 stato amante di Anne, Fran\u00e7ois sospetta che i due abbiano riallacciata una relazione.\nPi\u00f9 tardi Fran\u00e7ois tenter\u00e0 invano di mettersi in contatto con Anne, cercandola perfino sul luogo dove lei lavora; la incontra finalmente in un ristorante nell'ora di pranzo. Ma Anne, che non tollera sospetti e gelosie per il passato, rifiuta di dare giustificazioni a Fran\u00e7ois, lasciandogli anzi credere che la storia d'amore con Christian non sia mai finita, dando cos\u00ec il via a una serie di equivoci.\nMentre passeggia senza meta per le vie di Parigi, Fran\u00e7ois scorge nuovamente Christian seduto in un caff\u00e8 in compagnia di una donna bionda che non conosce. Si ferma a osservarli, per capire quali rapporti esistano fra i due, e decide infine di seguirli quando i due salgono su di un autobus per recarsi al Parc des Buttes Chaumont. Lucie, una ragazza di 15 anni che non ha mai visto Fran\u00e7ois prima di allora, si incuriosisce per l'atteggiamento furtivo tenuto sull'autobus dal ragazzo e, a sua volta, decide di seguire Fran\u00e7ois. Mentre sorveglia la coppia che passeggia nel parco, Fran\u00e7ois rivolge la parola a Lucie; i due ragazzi cominciano a conversare e pi\u00f9 tardi Fran\u00e7ois confider\u00e0 a Lucie perch\u00e9 segua i due. Fran\u00e7ois e Lucie cominciano a fare ipotesi sempre pi\u00f9 complicate sui progetti di Christian e della signora bionda, che i due credono sia la moglie di Christian. Lucie crede che i due stiano progettando di recarsi da un avvocato per iniziare una causa di divorzio. Alla fine Christian e la signora lasciano il parco in taxi; Fran\u00e7ois e Lucie sono nell'impossibilit\u00e0 di seguirli e si lasciano, promettendosi di scriversi nel caso dovessero scoprire come stiano le cose fra Christian e la moglie.\nLa sera Fran\u00e7ois riesce a parlare con Anne; le chiede di sposarlo, ma lei rifiuta. Fran\u00e7ois racconta ad Anne di Christian e della giornata che ha trascorso in compagnia della moglie. Ma Anne gli mostra una foto in cui \u00e8 presente la signora bionda che non \u00e8 la moglie di Christian, ma la sorella. Pi\u00f9 tardi, di notte, Fran\u00e7ois si incammina verso l'appartamento di Lucie con l'evidente intenzione di depositare una lettera nella cassetta postale della ragazza. Intravede Lucie abbracciare un ragazzo, con il quale immagina che la ragazza abbia un appuntamento; imbuca la lettera e se ne va.\nProduzione.\nIl film \u00e8 prodotto da \"Les Films du Losange\".\nSoggetto.\nDopo aver terminato nel 1972 la serie \"Sei racconti morali\", Rohmer dedic\u00f2 negli anni settanta all'adattamento di opere di argomento storico o letterario (per es., \"La Marchesa von...\", \"Il fuorilegge\"). \"La moglie dell'aviatore\" fu il primo delle \"Commedie e proverbi\", una serie di sei film girati da Rohmer negli anni ottanta e aventi per titolo un proverbio o una espressione proverbiale. \nIl proverbio.\nNel caso de \"La moglie dell'aviatore\" il proverbio \u00e8 \u00ab\"On ne saurait penser \u00e0 rien\"\u00bb (\"Non si pu\u00f2 pensare a niente\") antifrasi dell'opera di de Musset, \"On ne saurait penser \u00e0 tout\" (\"Non si pu\u00f2 pensare a tutto\").\nTecnica cinematografica.\nRohmer ha girato un apposito cortometraggio in Super 8 per fissare luoghi e luci, verificare i risultati di qualche scena con gli attori, annotare le dominanti cromatiche e ambientali.\nCritica.\nPaolo Mereghetti:"}
{"id": "2945487", "revid": "116175537", "url": "https://it.wikipedia.org/wiki?curid=2945487", "title": "Hyde Park Corner", "text": "Hyde Park Corner \u00e8 un luogo di Londra situato a sud-est di Hyde Park, nella City di Westminster. \u00c8 posto alla convergenza di Park Lane, Knightsbridge, Piccadilly, Grosvenor Place e Constitution Hill. La stazione metropolitana pi\u00f9 vicina \u00e8 l'omonima Hyde Park Corner.\nVi \u00e8 una galleria stradale sotto la piazza, connettendo Knightsbridge con Piccadilly.\nAl centro dell'incrocio viario sorge un grande spazio verde su cui \u00e8 situato il Constitution Arch o Wellington Arch, edificato nel XIX secolo sulla base di alcuni disegni di Decimus Burton.\nCuriosit\u00e0.\nHyde Park Corner era anche la frase in codice per indicare la morte di Giorgio VI del Regno Unito."}
{"id": "2945491", "revid": "729019", "url": "https://it.wikipedia.org/wiki?curid=2945491", "title": "Tougouni", "text": "Tougouni \u00e8 un comune rurale del Mali facente parte del circondario di Koulikoro, nella regione omonima.\nIl comune \u00e8 composto da 24 nuclei abitati:"}
{"id": "2945492", "revid": "933835", "url": "https://it.wikipedia.org/wiki?curid=2945492", "title": "Hannelore Kraft", "text": "Biografia.\nNata a M\u00fclheim an der Ruhr da una famiglia di operai renani, si \u00e8 diplomata nel 1980; fino al 1982 ha lavorato come impiegata di banca e successivamente ha intrapreso gli studi in Economia. Dopo aver studiato anche al King's College London di Londra tra il 1986 ed il 1987, si \u00e8 laureata nel 1989 presso l'Universit\u00e0 di Duisburg. Fino al 2001 ha svolto la professione di consulente aziendale e project manager per le piccole imprese.\nNel 1994 si iscrive al Partito Socialdemocratico di Germania, e sei anni dopo viene eletta nel Landtag della Renania Settentrionale-Vestfalia (il Parlamento del Land). Dall'aprile 2001 al novembre 2002 ha ricoperto il ruolo di Ministro degli Affari Federali ed Europei (\"Ministerin f\u00fcr Bundes und Europaangelegenheiten\") della Renania Settentrionale-Vestfalia.\nSuccessivamente viene nominata Ministro per lo Sviluppo Tecnologico dello stesso Landtag: ha ricoperto l'incarico fino al 1\u00ba giugno 2005. Qualche giorno dopo \u00e8 stata eletta Presidente del gruppo parlamentare SPD nel Landtag. Il 13 novembre 2009 \u00e8 eletta vicepresidente del partito, insieme con Klaus Wowereit, Manuela Schwesig e Olaf Scholz.\nNel maggio 2010 guida alla vittoria il proprio partito nelle elezioni nella Renania Settentrionale-Vestfalia (il Land pi\u00f9 popoloso e politicamente pi\u00f9 decisivo sul piano nazionale\n), ottenendo la maggioranza relativa con il 34,5% delle preferenze e sottraendo la maggioranza dei seggi del Bundesrat all'alleanza CDU-CSU-FDP.\nIl 14 luglio 2010 viene eletta Governatrice della Renania Settentrionale-Vestfalia, ma a causa dell'eterogeneit\u00e0 politica della maggioranza si va ad elezioni anticipate il 13 maggio 2012: queste consultazioni segnano un grande successo per Hannelore Kraft dato che l'SPD sale al 39,1% mentre i Verdi racimolano il 12%, cosa che consente all'alleanza rosso-verde di avere la maggioranza assoluta dei seggi a D\u00fcsseldorf. Vista la grande affermazione conseguita si \u00e8 parlato di lei come la possibile sfidante di Angela Merkel in vista delle scorse elezioni federali del 2013, ipotesi caduta in seguito alla nomina di Peer Steinbruck quale candidato cancelliere per il Partito Socialdemocratico. Alle elezioni del 2017 nel suo land , la Kraft perde consensi e cala al 31%. Anche a causa del crollo dei verdi, non pu\u00f2 pi\u00f9 governare la regione e gli succede il candidato della CDU Armin Laschet.\nVita privata.\nKraft \u00e8 stata compagna dell'elettricista Udo Kraft dal 1992; hanno un figlio adulto.. Si convert\u00ec dalla Chiesa cattolica alla Chiesa protestante. Nell'ottobre 2012, Kraft e suo marito si sono sposati in Namibia."}
{"id": "2945494", "revid": "154893", "url": "https://it.wikipedia.org/wiki?curid=2945494", "title": "Medaglia di bronzo al valor civile", "text": ""}
{"id": "2945503", "revid": "34119", "url": "https://it.wikipedia.org/wiki?curid=2945503", "title": "Attestato di pubblica benemerenza", "text": ""}
{"id": "2945506", "revid": "22229", "url": "https://it.wikipedia.org/wiki?curid=2945506", "title": "Charles Vilain XIIII", "text": "Di forti tendenze cattoliche, era fiero oppositore delle politiche di Guglielmo d'Orange, sostenendo che fossero eccessivamente dispotiche, in particolare riguardo alla libert\u00e0 di insegnamento.\nNel 1831 divenne membro del Congresso Nazionale, e port\u00f2 l\u00ec le sue battaglie in difesa delle libert\u00e0 minacciate e del monocameralismo belga. Vot\u00f2 a favore della candidatura di Auguste de Leuchtenberg al trono del Belgio, ma decise poi di appoggiare L\u00e9opold de Saxe-Cobourg-Gotha, ritenendolo pi\u00f9 capace come regnante.\nIn seguito fu nominato ambasciatore presso la Santa sede e gli altri stati italiani (1832-1834), incarico rinnovato per il periodo 1835-1839). Divenne quindi vicepresidente della Camera belga (1843-1847 e 1852-1855). Infine raggiunse l'apice della carriera politica con la nomina nel 1855 a ministro per gli affari esteri, posto che occup\u00f2 per due anni -fino al 1857- difendendo ancora una volta le libert\u00e0 del popolo belga contro le pressioni di Napoleone III. Lasciato il ministero, rest\u00f2 deputato fino alla morte, avvenuta nel 1878."}
{"id": "2945507", "revid": "228587", "url": "https://it.wikipedia.org/wiki?curid=2945507", "title": "Nara (disambigua)", "text": ""}
{"id": "2945510", "revid": "697352", "url": "https://it.wikipedia.org/wiki?curid=2945510", "title": "Storie della Vergine", "text": ""}
{"id": "2945513", "revid": "1452073", "url": "https://it.wikipedia.org/wiki?curid=2945513", "title": "Gymnotiformes", "text": "I Gimnotiformi (\"Gymnotiformes\") sono un ordine di pesci attinopterigi, che comprende circa 150 specie distribuite in cinque famiglie. Si tratta di pesci d'acqua dolce, dalla forma tipicamente stretta e allungata (per questo motivo spesso chiamati comunemente \"pesci coltello\", soprattutto nei paesi anglosassoni) e dotati di pinne anali lunghe e a forma di vela, che vengono usate per la locomozione tramite sinuosi movimenti ondulatori.\nHanno per lo pi\u00f9 abitudini notturne, e sono capaci di generare campi elettrici grazie ad appositi organi modificati; la maggior parte delle specie sono elettrofori deboli, e utilizzano questi campi per l'orientamento e la ricerca del cibo, ma alcune (come la nota anguilla elettrica sudamericana) possono generare differenze di potenziale dell'ordine di alcune centinaia di volt, in grado di stordire o uccidere e usate perci\u00f2 per l'attacco o la difesa.\nAlcune specie, come \"Apteronotus albifrons\", \"Eigenmannia virescens\" e \"Gymnotus carapo\" sono apprezzate dagli acquariofili come pesci d'acquario.\nDescrizione.\nCon l'eccezione dell'anguilla elettrica (\"Electrophorus electricus\"), tutte le specie note di Gimnotiformi possiedono corpi dalla tipica forma allunguata e schiacciata lateralmente, con una coda molto stretta. Non possiedono n\u00e9 pinne dorsali n\u00e9 pinne pelviche; in compenso mostrano una pinna anale di grande dimensioni, a forma di vela, che decorre per tutto il margine inferiore del corpo fin quasi alla testa, e che viene usata per la locomozione tramite movimenti ondulatori, mentre il resto del corpo rimane fermo.\nDistribuzione.\nI Gimnotiformi sono pesci d'acqua dolce che abitano le acque delle zone neotropicali, e sono distribuiti dai fiumi del Guatemala al nord dell'Argentina.\nTassonomia.\nL'ordine dei Gimnotiformi comprende circa 150 specie conosciute, ma ne esistono almeno un'altra cinquantina in via di classificazione ufficiale. Quest'ordine \u00e8 considerato essere il \"sister group\" dei Siluriformi, dal quale si \u00e8 distaccato nel Cretaceo, circa 120 milioni di anni fa. Le specie che vi appartengono sono distribuite in due sottordini e in cinque famiglie:\nOrdine Gymnotiformes"}
{"id": "2945514", "revid": "712828", "url": "https://it.wikipedia.org/wiki?curid=2945514", "title": "Coppa delle Case", "text": ""}
{"id": "2945515", "revid": "1005847", "url": "https://it.wikipedia.org/wiki?curid=2945515", "title": "Ufficiale idraulico", "text": "L'ufficiale idraulico (in origine custode idraulico) \u00e8 una figura del personale tecnico-amministrativo del Ministero dei lavori pubblici della Repubblica Italiana.\nDipende operativamente prima dal Genio Civile provinciale, poi dal Magistrato alle Acque di Venezia o dal Magistrato per il Po di Parma, (ora Agenzia Interregionale per il fiume Po, in acronimo A.I.PO.) e in seguito dagli enti pubblici competenti in materia di gestione delle acque.\nStoria.\nLa figura era gi\u00e0 presente in alcuni stati italiani preunitari come ad esempio nel Lombardo-Veneto mantovano ed furono chiamati \"eletti\" allorch\u00e9 nel 1784, Maria Teresa d'Austria razionalizz\u00f2, accorpandone molte, e \"pubblicizz\u00f2\" le cosiddette \"digagne\" di difesa e scolo delle acque nonch\u00e9. Nello Stato Pontificio (Ferrara) tale figura era denominata \"Notaio o Giudice d'argine\".\nCon l'avvento dell'unit\u00e0 d'Italia, tale figura venne ripresa nel contesto della legge organica dei lavori pubblici (legge 20 marzo 1865, n. 2248 - Allegato F). Con essa l'ufficiale idraulico divenne un impiegato statale.\nCompetenze.\nCompito dell'Ufficiale Idraulico era quello di vigilare sulle arginature e i manufatti idraulici classificati nelle Opere Idrauliche di I e II categoria, nonch\u00e9 di gestire nel proprio \"tronco di custodia\" il servizio di piena dei fiumi in conformit\u00e0, da ultimo, al regio decreto 9 dicembre 1937 n. 2669 (\"Regolamento sulla tutela di opere idrauliche di 1\u00aa e 2\u00aa categoria e delle opere di bonifica\").\nAveva anche funzioni di \"polizia idraulica\" per il rispetto della normativa di cui al R.D. 25 luglio 1904 n. 523 \"\"Testo unico delle disposizioni di legge intorno alle opere idrauliche delle diverse categorie\" (Artt. 93 e seguenti), assumendo la qualifica di Ufficiale di pubblica sicurezza e di Polizia giudiziaria.\nAlle dipendenze dirette dell'Ufficiale idraulico erano assegnati, per ogni \"tronco\" alcuni Sorveglianti idraulici (gi\u00e0 Guardiani).\nPersonale.\nRientravano nella categoria degli ufficiali idraulici anche il personale dipendente dal Ministero delle finanze addetto ai cosiddetti canali demaniali, beni patrimoniali dello Stato, nonch\u00e9 ai \"settori\" di bonifica gestiti direttamente dallo stato italiano."}
{"id": "2945516", "revid": "767487", "url": "https://it.wikipedia.org/wiki?curid=2945516", "title": "Extinction of Mankind", "text": "Gli Extinction of Mankind sono un gruppo crust punk inglese, formatosi nel 1992."}
{"id": "2945518", "revid": "1654832", "url": "https://it.wikipedia.org/wiki?curid=2945518", "title": "Lodoletta", "text": "Lodoletta \u00e8 un \"dramma lirico\" o opera in tre atti del compositore Pietro Mascagni (1917). Il libretto \u00e8 di Giovacchino Forzano ed \u00e8 tratto dal romanzo \"Two Little Wooden Shoes\" di Marie Louise de la Ram\u00e9e, (Ouida).\nLa prima venne data al Teatro Costanzi di Roma il 30 aprile 1917, con Rosina Storchio nel ruolo di Lodoletta. La prima negli Stati Uniti venne data il 12 gennaio 1918 al Metropolitan Opera House a New York, con Geraldine Farrar nel ruolo di Lodoletta ed Enrico Caruso in quello di Flammen.\nTrama.\nL'opera \u00e8 ambientata in Olanda nel 1853. Lodoletta, figlia adottiva di Antonio, compie sedici anni. Questi, per comprarle un paio di zoccoli rossi, presta per una moneta d'oro un'immagine della Madonna all'esule pittore parigino Flammen. Antonio per\u00f2 muore poco dopo, cos\u00ec Flammen si prende cura della ragazza, della quale \u00e8 anche innamorato. Ma, ottenuta la grazia, Flammen pu\u00f2 tornare in patria e abbandona la giovane, che tuttavia lo segue a Parigi. Sul cortile della sua casa, nella notte di san Silvestro, vede il pittore che festeggia il Capodanno. Decide allora di andarsene, ma scivola e muore. Sar\u00e0 il pittore, uscendo di casa, a trovare il cadavere della giovane con gli zoccoli rossi."}
{"id": "2945520", "revid": "124750979", "url": "https://it.wikipedia.org/wiki?curid=2945520", "title": "Igor' Kunicyn", "text": "Ha raggiunto il suo pi\u00f9 alto ranking nel singolo il 6 luglio 2009, con la 35\u00aa posizione, mentre nel doppio ha raggiunto il 49\u00ba posto il 9 giugno 2008."}
{"id": "2945523", "revid": "228587", "url": "https://it.wikipedia.org/wiki?curid=2945523", "title": "Squadra cilena di Coppa Davis", "text": "La squadra cilena di Coppa Davis rappresenta il Cile nella Coppa Davis, ed \u00e8 posta sotto l'egida della \"Federazione Cilena di Tennis\".\nLa squadra partecipa alla competizione dal 1928, e ad oggi il suo miglior risultato \u00e8 la finale del 1976, persa 4-1 contro l'Italia a Santiago del Cile.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti cileni con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato al Round Robin del Gruppo Mondiale della Coppa Davis 2019 (Germania-Cile 2-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945525", "revid": "1543377", "url": "https://it.wikipedia.org/wiki?curid=2945525", "title": "Nara (Mali)", "text": "Nara \u00e8 un comune rurale del Mali, capoluogo del circondario omonimo, nella regione di Koulikoro."}
{"id": "2945528", "revid": "62748", "url": "https://it.wikipedia.org/wiki?curid=2945528", "title": "Marie Louise de la Ram\u00e9e", "text": ""}
{"id": "2945537", "revid": "767487", "url": "https://it.wikipedia.org/wiki?curid=2945537", "title": "Edward Griffith", "text": "Scrisse \"General and Particular Descriptions of the Vertebrated Animals\" (1821) e tradusse il \"R\u00e8gne animal\" di Georges Cuvier, facendovi molte aggiunte (1827 - 35)."}
{"id": "2945538", "revid": "1543377", "url": "https://it.wikipedia.org/wiki?curid=2945538", "title": "Allahina", "text": "Allahina \u00e8 un comune rurale del Mali facente parte del circondario di Nara, nella regione di Koulikoro."}
{"id": "2945539", "revid": "767487", "url": "https://it.wikipedia.org/wiki?curid=2945539", "title": "Altered - Paura dallo spazio profondo", "text": "Altered - Paura dallo spazio profondo \u00e8 un film uscito il 19 dicembre 2006 in USA e il 20 luglio 2007 in Italia. In quest'ultima \u00e8 stato distribuito direttamente in Home video.\nProdotto dal regista Eduardo S\u00e1nchez, il film si incentra su un gruppo di uomini che hanno a che fare con degli alieni in un bosco, diversi anni dopo aver gi\u00e0 avuto a che fare con questi ultimi.\nIl film presenta le tipiche caratteristiche dell'horror, con occasionali contenuti splatter.\nTrama.\nTre uomini armati di fucili ed arpioni si recano con un furgone nel bosco per cacciare un esemplare alieno. Dopo averne individuato uno ed averlo fatto cadere in una trappola, lo legano e lo portano con il furgone nella vicina casa isolata di un quarto uomo (Wyatt) e della sua ragazza (Hope). I tre (Kodi, Duke e Otis) tentano di convincere quest'ultimo a farli entrare in casa con l'esemplare catturato. Dopo un po' di titubanza, Wyatt glielo consente ma insiste che se ne vadano subito, con l'ulteriore protesta di Hope, che ignara di quanto sta accadendo realmente avvisa la polizia.\nNel frattempo per\u00f2 l'alieno si risveglia e, pur legato, prende il controllo mentale della ragazza, la quale comincia ad avere comportamenti violenti verso gli altri fino a che non viene fermata con la forza e legata su un letto. Per bloccare l'alieno Kodi viene morso ma gli altri lo tramortiscono colpendolo ripetutamente. I quattro uomini continuano a litigare su cosa fare dell'essere: Wyatt insiste sul doverlo lasciare vivo e riportarlo nel bosco ma gli altri tre vorrebbero invece ucciderlo. Si viene a sapere che i quattro protagonisti avevano diversi anni prima avuto gi\u00e0 contatti con gli esseri extraterrestri: erano stati rapiti assieme ad un altro uomo. Kodi, Duke e Otis erano stati rilasciati subito, il quinto uomo (fratello di Kodi) era morto e Wyatt era stato rilasciato diverso tempo dopo con un trasmettitore alieno nel corpo, che successivamente si era asportato.\nPoco dopo giunge lo sceriffo del luogo, avvisato da Hope, che inizialmente crede ad uno scherzo. In quel momento Wyatt si accorge che l'alieno si \u00e8 liberato ed assieme allo sceriiffo lo trovano nella stanza della ragazza. Prima di essere nuovamente tramortito, ha il tempo di ferire mortalmente Otis (togliendogli gli intestini) e lo sceriffo Henderson, i quali muoiono ben presto. Oltre a questo Kodi comincia a stare male per un'infezione dovuta al morso subito precedentemente.\nWyatt, Duke e Hope (ora ritornata in s\u00e9) decidono allora di riportare l'extraterrestre, ancora vivo, dove era stato preso. Mentre la coppia carica sul furgone l'essere (chiuso in una gabbia coperta), Duke rimane nella casa assieme al morente Kodi. Wyatt e Hope, giunti sul luogo si accorgono che la gabbia non conteneva l'alieno ma il cadavere dello sceriffo, scambiato da Duke, il quale voleva torturare ed uccidere l'essere per vendicarsi. I due ritornano velocemente alla casa e scoprono che l'alieno ha avuto il sopravvento. Dopo un difficile combattimento, in cui muoiono Duke e Kodi, Hope spara in testa all'essere, uccidendolo. Wyatt rimane scioccato perch\u00e9 sapeva che l'uccisione di uno degli alieni avrebbe attirato tutti gli altri, con conseguenze per tutta l'umanit\u00e0.\nImmediatamente attorno alla casa arrivano numerosi altri extraterrestri, accompagnati da un'astronave. La coppia fa appena in tempo a rifugiarsi in un bunker sotto la casa e far esplodere dell'esplosivo messo preventivamente da Wyatt. L'intera casa esplode eliminando gli altri esseri.\nIl film termina con la fuga dei due sopravvissuti, assaliti dai dubbi che non saranno mai al sicuro.\nProduzione.\nAltered \u00e8 stato girato in circa 40 giorni (maggio - giugno 2005) in Florida, all\"'Universal Studios Florida\", \"Universal Orlando Resort - 1000 Universal Studios Plaza\".\n\u00c8 stato prodotto con un budget di 8 milioni di dollari."}
{"id": "2945541", "revid": "371529", "url": "https://it.wikipedia.org/wiki?curid=2945541", "title": "Most Likely You Go Your Way and I'll Go Mine", "text": ""}
{"id": "2945542", "revid": "186864", "url": "https://it.wikipedia.org/wiki?curid=2945542", "title": "Antonio Da Ponte (vescovo)", "text": "Biografia.\nProveniva dalla famiglia Da Ponte, annoverata nel patriziato veneziano. Gi\u00e0 canonico del capitolo di Aquileia, nel 1391 fu nominato vescovo di Sebenico, diocesi che resse sino al 27 febbraio 1402, quando fu trasferito alla sede di Concordia.\nNel 1409 venne coinvolto nel drammatico scisma che coinvolse il patriarcato di Aquileia: in quell'anno fu infatti nominato patriarca da papa Gregorio XII che poco prima (13 giugno 1408) aveva scomunicato e deposto Antonio Panciera. Questa decisione incontr\u00f2 la netta opposizione dei Savorgnan e degli Udinesi, nonch\u00e9 della Repubblica di Venezia. Il Da Ponte non riusc\u00ec quindi a prendere possesso della sede e nel 1412 fu sostituito da Ludovico di Teck.\nSuccessivamente, partecip\u00f2 al concilio di Costanza al seguito di papa Martino V.\nNel 1419 rifiut\u00f2 la sede di Otranto, accettando invece la diocesi di Albenga, dove mor\u00ec nel 1429."}
{"id": "2945543", "revid": "1305772", "url": "https://it.wikipedia.org/wiki?curid=2945543", "title": "Krasnojarskij", "text": "Krasnojarskij"}
{"id": "2945545", "revid": "599013", "url": "https://it.wikipedia.org/wiki?curid=2945545", "title": "Nicol\u00e1s Lapentti", "text": "Ha raggiunto il suo pi\u00f9 alto ranking nel singolo il 22 novembre 1999, con la 6\u00aa posizione, mentre nel doppio ha raggiunto il 32\u00ba posto il 10 maggio 1999.\n\u00c8 il nipote di Andr\u00e9s G\u00f3mez, ex-tennista vincitore del Roland Garros nel 1990, oltre ad essere fratello degli altri due tennisti Giovanni e Leonardo.\nCarriera.\nGli inizi.\nLapentti inizi\u00f2 a giocare a tennis all'et\u00e0 di sei anni, dapprima iniziando ad esercitarsi con il padre, non tennista professionista ma grande appassionato di questo sport.\nIncominci\u00f2 ad attirare l'attenzione su di s\u00e9 nel 1994 quando vinse l'Orange Bowl e fece semifinale al Roland Garros, Wimbledon e US Open. In doppio riusc\u00ec a conquistare il Roland Garros e gli US Open insieme a Gustavo Kuerten.\nProfessionista.\nLapentti divent\u00f2 professionista nel 1995 e vinse durante quell'anno il suo primo torneo a Bogot\u00e0.\nNel 1999 Lapentti raggiunse la semifinale degli Australian Open e grazie a questo risultato e altri due tornei vinti durante l'anno riusc\u00ec a raggiungere la sesta posizione nel ranking ATP.\nNella sua ultima partecipazione in un torneo del Grande Slam perse al primo round contro il tennista israeliano Dudi Sela, agli US Open 2007.\nNel 2008 al Torneo di Cincinnati Lapentti sconfisse al primo round David Ferrer, al turno successivo Fernando Verdasco ma perse al quarto turno contro Rafael Nadal.\nIn Coppa Davis ha giocato novantacinque match con la squadra ecuadoriana vincendone sessantuno.\nRitiro.\nNicol\u00e1s Lapentti si ritira dall'attivit\u00e0 professionistica nel gennaio 2011, a 34 anni, dopo una carriera martoriata da numerosi infortuni senza i quali avrebbe potuto ottenere molti pi\u00f9 successi."}
{"id": "2945547", "revid": "287204", "url": "https://it.wikipedia.org/wiki?curid=2945547", "title": "Nicolas Lapentti", "text": ""}
{"id": "2945551", "revid": "32013398", "url": "https://it.wikipedia.org/wiki?curid=2945551", "title": "Krasnojarskij kraj", "text": ""}
{"id": "2945552", "revid": "1543377", "url": "https://it.wikipedia.org/wiki?curid=2945552", "title": "Open di Zurigo 1996", "text": "L'Open di Zurigo 1996 \u00e8 stato un torneo femminile di tennis giocato sul cemento indoor.\n\u00c8 stata la 13\u00aa edizione del torneo, che fa parte della categoria Tier I nell'ambito del WTA Tour 1996.\nSi \u00e8 giocato nell'Hallenstadion di Zurigo in Svizzera, dal 14 al 20 ottobre 1996.\nGabriela Sabatini annunci\u00f2 il suo ritiro dopo aver perso nel 1\u00ba turno contro Jennifer Capriati.\nCampionesse.\nSingolare.\n Jana Novotn\u00e1 ha battuto in finale Martina Hingis 6\u20132, 6\u20132\nDoppio.\n Martina Hingis / Helena Sukov\u00e1 hanno battuto in finale Nicole Arendt / Nata\u0161a Zvereva 7\u20135, 6\u20134"}
{"id": "2945554", "revid": "287204", "url": "https://it.wikipedia.org/wiki?curid=2945554", "title": "Helena-West Helena", "text": "Helena-West Helena \u00e8 un centro abitato degli Stati Uniti d'America, capoluogo della contea di Phillips, nello Stato dell'Arkansas. Nel 2009 la popolazione era di 11.769 abitanti.\n\u00c8 formato dall'unione di due citt\u00e0: Helena e West Helena e costituisce di gran lunga il maggiore centro urbano della propria contea.\nGeografia fisica.\nSecondo i rilevamenti dello United States Census Bureau, Helena-West Helena si estende su una superficie di 34,6 km\u00b2.\nDal 1\u00ba gennaio 2006 Helena-West Helena rappresenta l'unione in un'unica entit\u00e0 amministrativa di due citt\u00e0 precedentemente distinte: appunto Helena, ad est, e West Helena, ad ovest, ovvero adagiata sulla parte occidentale del Crowley's Ridge, che si distacca dal delta del fiume Arkansas. La citt\u00e0 risulta quindi racchiusa fra il fiume Mississippi e la parte orientale del Crowley's Ridge. Il ponte Helena Bridge, uno dei quattro ponti che attraversano il Mississippi, incrocia la U.S. Route 49, un'importante arteria di comunicazione stradale.\nStoria.\nLe radici storiche della citt\u00e0 affondano nella costituzione, nel 1833, della citt\u00e0 portuale di Helena, posta sul fiume Mississippi.\nAll'inizio della guerra civile americana, Helena fu occupata dalle forze dell'Unione. Fu teatro di una celebre battaglia, passata alla storia come la battaglia di Helena, che fu combattuta nel 1863. Ad aprire lo scontro furono le forze confederate che contavano di far allontanare i soldati unionisti dalla citt\u00e0 al fine di contribuire ad alleviare la pressione sulla citt\u00e0 strategica di Vicksburg, situata lungo il corso del fiume Mississippi.\nSuccessivamente, Helena serv\u00ec come punto di partenza per l'esercito dell'Unione nella presa di Little Rock, divenuta poi entro lo stesso anno capitale dello Stato dell'Arkansas."}
{"id": "2945558", "revid": "124836640", "url": "https://it.wikipedia.org/wiki?curid=2945558", "title": "Wendell Anderson", "text": ""}
{"id": "2945559", "revid": "1442080", "url": "https://it.wikipedia.org/wiki?curid=2945559", "title": "Open di Zurigo 1996 - Singolare", "text": "Il singolare dell'Open di Zurigo 1996 \u00e8 stato un torneo di tennis facente parte del WTA Tour 1996.\nIva Majoli era la detentrice del titolo, ma ha perso in semifinale contro Jana Novotn\u00e1.\nJana Novotn\u00e1 ha battuto in finale 6\u20132, 6\u20132 Martina Hingis.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945567", "revid": "478814", "url": "https://it.wikipedia.org/wiki?curid=2945567", "title": "Pablo And\u00fajar", "text": "\u00c8 uno specialista della terra battuta, superficie sulla quale ha giocato 14 delle 15 finali ATP raggiunte tra singolare e doppio. Ha vinto 4 titoli ATP, tutti in singolare. Le sue migliori posizioni nella classifica mondiale sono state la 32\u00aa nel luglio 2015 in singolare e la 74\u00aa in doppio nel dicembre 2012. Ha esordito nel 2014 nella squadra spagnola di Coppa Davis, per la quale ha disputato tre incontri.\nBiografia.\nInizia a giocare a tennis a 6 anni e in seguito il suo idolo diventa Juan Carlos Ferrero, oltre ad ammirare David Ferrer e Rafael Nadal. Nel novembre 2016 sposa Cristina, dalla quale ha i figli Pablo Jr., Alex e Carlos. Oltre allo spagnolo, parla italiano, inglese e francese. Nel 2021 entra far parte del consiglio dei giocatori ATP.\nCarriera.\nJuniores.\nHa raggiunto il 5\u00ba posto della classifica mondiale juniores nel 2004 dopo aver vinto il titolo in doppio al Roland Garros juniores in coppia con Marcel Granollers, battendo in finale Alex Kuznetsov / Mi\u0161a Zverev per 6-3, 6-2.\n2002-2005: inizi da professionista e primi titoli ITF.\nFa la sua prima isolata apparizione nel circuito dei Futures ITF nel luglio 2002, perdendo al primo turno del torneo Spain F7. Inizia a giocare con frequenza tra i professionisti nel 2004, in aprile non supera le qualificazioni al torneo ATP di Valencia e vince i primi incontri in luglio nel Futures Spain F14, dove arriva nei quarti di finale. Nel gennaio 2005 disputa allo Spain F1 la prima semifinale e in marzo la prima finale all'Italy F4, che perde in due set da Stefano Galvani. Il mese dopo conquista il primo titolo da professionista allo Spain F5, vincendo il torneo di doppio in coppia con Marc Fornell Mestres. Alza il primo trofeo in singolare il 17 luglio 2005, superando Gabriel Trujillo Soler per 6-3, 3-6, 6-3 nella finale dello Spain F15 a Elche, dove si aggiudica anche il torneo di doppio. Due settimane dopo debutta nel circuito Challenger con una sconfitta al primo turno a Valladolid. Grazie al titolo vinto in novembre allo Spain F31 e ad altri buoni risultati di fine anno, conclude il 2005 al 361\u00ba posto nella classifica mondiale in singolare, suo nuovo best ranking.\n2006, primi titoli Challenger.\nNel maggio 2006 abbandona i tornei Futures per dedicarsi ai Challenger; in giugno raggiunge i quarti in singolare e la finale in doppio a Sassuolo e in luglio conquista il primo titolo di categoria a Mantova, vincendo la finale in doppio in coppia con Marcel Granollers. La settimana successiva conquista il primo titolo Challenger in singolare a Rimini, sconfiggendo in finale Werner Eschauer con il punteggio di 3-6, 6-1, 7-5. In agosto trionfa a Vigo aggiudicandosi sia il torneo in singolare che quello in doppio. A fine torneo fissa i suoi nuovo best ranking in singolare, alla 194\u00aa posizione, e in doppio alla 235\u00aa. In agosto viene eliminato nelle qualificazioni degli US Open, alla sua prima esperienza in un torneo del Grande Slam. In ottobre viene eliminato anche nelle qualificazioni del torneo ATP di Metz.\n2007, esordio nel circuito ATP.\nNel 2007 divide i suoi impegni tra i tornei Challenger e quelli del circuito maggiore. In gennaio fallisce le qualificazioni nei tornei ATP di Chennai, Auckland e soprattutto agli Australian Open. In febbraio supera per la prima volta le qualificazioni in un torneo ATP al Brasil Open e viene eliminato al primo turno. Si qualifica in aprile anche all'ATP di Valencia e vince il primo incontro nel circuito maggiore superando in due set Simon Greul, prima di cedere al secondo turno a Potito Starace. Due settimane dopo si spinge fino al terzo turno nel prestigioso torneo International Series Gold di Barcellona, approfittando del ritiro al secondo turno del n\u00ba 18 ATP Juan Carlos Ferrero. La settimana successiva, nel Challenger di Tunisi sconfigge per la prima volta un top 100, il n\u00ba 87 ATP Janko Tipsarevi\u0107, ed esce al terzo turno. Al Roland Garros viene sconfitto nel terzo e ultimo incontro delle qualificazioni. Nell'arco della stagione non vince alcun titolo e raggiunge la finale solo nei Challenger di Trani e Siviglia in singolare e in quelli di Torino e Tarragona in doppio. In novembre fissa il suo best ranking in singolare al 144\u00ba posto.\n2008, 2 titoli Challenger e top 100.\nStenta all'inizio della stagione e ottiene il primo risultato di rilievo a Valencia, sconfigge al primo turno il n\u00ba 70 ATP Kristof Vliegen e al secondo viene eliminato dall'idolo di casa David Ferrer, che vincer\u00e0 il torneo. In giugno supera per la prima volta le qualificazioni in una prova dello Slam al Roland Garros e al primo turno batte in quattro set il n\u00ba 74 ATP Filippo Volandri, al secondo strappa un set al n\u00ba 5 del mondo Fernando Gonz\u00e1lez. Nel periodo successivo si mette in luce nei tornei Challenger, i titoli che conquista in singolare in agosto a Vigo e a San Sebasti\u00e1n lo proiettano per la prima volta nella top 100, in 88\u00aa posizione. Grazie alla buona classifica accede al main draw degli US Open senza passare per le qualificazioni e al primo turno raccoglie solo 8 giochi contro Nicolas Devilder. Esce al primo turno anche nei tornei ATP di Bucarest e Stoccolma.\n2009, discesa nel ranking.\nIl 2009 comincia con 7 sconfitte consecutive in singolare nei tornei del circuito maggiore, mentre in doppio non va oltre i quarti di finale a Vi\u00f1a del Mar in febbraio. Torna a cimentarsi con moderato successo nei Challenger, raggiungendo in singolare al massimo le semifinali a Napoli in aprile e l'81\u00ba posto nel ranking. Al primo turno del Roland Garros supera il n\u00ba 69 ATP Robby Ginepri ed esce al secondo per mano di Paul-Henri Mathieu. Dopo un'altra serie di sconfitte, a inizio agosto raggiunge la finale nel Challenger di Orbetello. Gioca tutta la seconda parte della stagione nei tornei Challenger, arrivando al massimo in semifinale. Nel bilancio di fine anno si trova con una sola vittoria su 13 incontri disputati nel circuito maggiore e al 160\u00ba posto del ranking, dopo essere stato al 192\u00ba in settembre.\n2010: prima finale ATP, due titoli Challenger e rientro nella top 100.\nSalta l'Australian Open e inizia la stagione in febbraio, nei tornei ATP sudamericani sulla terra rossa. Si qualifica al Brasil Open, dove esce al primo turno, e a Buenos Aires, dove torna a vincere un incontro ATP a distanza di quasi 9 mesi battendo \u00d3scar Hern\u00e1ndez, per poi uscire al secondo turno per mano di Albert Monta\u00f1\u00e9s. La settimana successiva vince il torneo di doppio al Challenger di Mekn\u00e8s in coppia con Flavio Cipolla. In questo periodo gioca soprattutto i Challenger e in aprile perde la finale a Monza contro Daniel Brands. Supera di nuovo le qualificazioni al Roland Garros e al primo turno sconfigge Simone Bolelli, al secondo cede al quinto set contro il n\u00ba 29 ATP Thomaz Bellucci. In giugno perde la finale del Challenger di Reggio Emilia da Carlos Berlocq. Il mese dopo si qualifica e arriva al secondo turno in singolare anche a Stoccarda, mentre in doppio raggiunge i quarti in coppia con J\u00e9r\u00e9my Chardy. Vince quindi il secondo Challenger stagionale a Orbetello, superando in due set \u00c9douard Roger-Vasselin. In settembre disputa a Bucarest la prima finale ATP in carriera, partendo dalle qualificazioni; sconfigge tra gli altri i top 100 Florian Mayer, Pablo Cuevas e in semifinale Marcel Granollers, per poi arrendersi nell'atto decisivo a Juan Ignacio Chela, che si impone per 7-5, 6-1. Con questo torneo rientra nei top 100, al 77\u00ba posto, e termina la stagione al 71\u00ba.\n2011: primo titolo ATP e top 50.\nDopo l'eliminazione al primo turno agli Australian Open e al secondo al Chile Open, in febbraio raggiunge la prima finale ATP di doppio in carriera nel 250 di Costa do Sauipe, in coppia con Daniel Gimeno Traver, perdendo contro i giocatori di casa Marcelo Melo e Bruno Soares; in singolare si ferma ai quarti. In marzo entra per la prima volta nel main draw di un Masters 1000 a Indian Wells e viene eliminato al primo turno; nel successivo Masters 1000 di Key Biscayne raggiunge il terzo turno dopo aver superato per la prima volta un top 10, il n\u00ba 9 del mondo Fernando Verdasco. Il 10 aprile conquista il suo primo titolo ATP sconfiggendo Potito Starace per 6-1, 6-2 nella finale del Grand Prix Hassan II di Casablanca, a fine torneo sale al 52\u00ba posto nel ranking. Subito dopo raggiunge i quarti nel torneo di doppio a Barcellona. Si ferma ai quarti anche in singolare in maggio a Nizza, mentre al Roland Garros esce al secondo turno. La stagione sull'erba gli riserva 3 sconfitte consecutive, tra cui quella a Wimbledon. Al ritorno sulla terra battuta, raggiunge a Stoccarda la sua terza finale ATP in singolare e raccoglie solo 4 giochi contro Juan Carlos Ferrero, mentre nel torneo di doppio si ferma in semifinale. I migliori risultati della seconda parte della stagione arrivano in singolare, con i quarti raggiunti a Kitzb\u00fchel in agosto e con la nuova finale disputata in settembre a Bucarest, nella quale viene piegato da Florian Mayer con il punteggio di 6-3, 6-1. Termina il 2011 al 46\u00ba posto del ranking, dopo essere stato 43\u00ba in settembre.\n2012, 1 titolo ATP in singolare e due finali in doppio.\nA inizio stagione supera per la prima volta il primo turno all'Australian Open e viene eliminato al secondo. Disputa quindi la finale in doppio a Vi\u00f1a del Mar in coppia con Carlos Berlocq, perdendo 12-10 il set decisivo contro Frederico Gil / Daniel Gimeno Traver. A fine febbraio si prende la rivincita su Florian Mayer sconfiggendolo al secondo turno dell'ATP 500 di Acapulco prima di uscire per mano di David Ferrer. Supera Mayer anche al secondo turno di Indian Wells e al quarto turno si fa rimontare il set di vantaggio e viene sconfitto dal numero 1 del mondo Novak \u0110okovi\u0107. Il 15 aprile 2012 si conferma campione a Casablanca, e conquista il suo secondo titolo ATP sconfiggendo in finale Albert Ramos Vi\u00f1olas con il punteggio di 6-1, 7-6. In maggio raggiunge la semifinale a Belgrado sia in singolare che in doppio. Non ottiene grandi risultati nel prosieguo della stagione sulla terra battuta e in tutta quella sull'erba. In agosto raggiunge nel torneo di doppio a Winston-Salem la sua unica finale ATP in carriera disputata sul cemento, in coppia con Leonardo Mayer viene sconfitto da Santiago Gonz\u00e1lez / Scott Lipsky per 6-3, 4-6, [10-2]. \u00c8 il suo ultimo risultato rilevante del 2012, che chiude con 7 sconfitte consecutive in singolare, e passa dal nuovo best ranking di settembre in 33\u00aa posizione alla 42\u00aa di fine stagione. In doppio termina l'anno al 74\u00ba posto, che rester\u00e0 il suo best ranking in carriera.\n2013, semifinale al Masters 1000 di Madrid.\nIl momento negativo prosegue nei primi 4 mesi del 2013, con 13 sconfitte su 18 incontri giocati nei tabelloni principali in singolare e 8 sconfitte su 10 incontri in doppio. Ritrova la forma a Madrid, dove il 10 maggio 2013 batte Kei Nishikori e conquista la prima semifinale in un Masters 1000; gli nega la finale Rafael Nadal, che gli concede solo 4 giochi. A fine torneo passa dal 113\u00ba al 54\u00ba posto del ranking. Si conferma al successivo ATP 250 di Nizza sconfiggendo nei quarti il n\u00ba 17 del mondo Gilles Simon, in semifinale cede in due set a Ga\u00ebl Monfils. Ha quindi inizio una nuova serie negativa interrotta dalla finale raggiunta in agosto nel torneo di doppio insieme a Guillermo Garc\u00eda L\u00f3pez a Gstaad, persa in due set contro Jamie Murray / John Peers. Nell'ultima parte del 2014 supera il secondo turno solo nell'unico Challenger disputato durante la stagione.\n2014, un titolo ATP.\nNei primi tre tornei stagionali raggiunge il secondo turno solo all'Australian Open. In febbraio gioca i quarti in singolare e in doppio a Buenos Aires e la settimana dopo arriva in semifinale all'ATP 500 di Rio de Janeiro; elimina nei quarti la testa di serie n\u00ba 4 Tommy Robredo e impegna strenuamente il n\u00ba 1 del mondo Nadal, che si impone 12-10 nel tiebreak decisivo del terzo set e vincer\u00e0 il torneo. \u00c8 l'ultimo buon risultato di inizio stagione, torna a mettersi in luce in luglio raggiungendo i quarti di finale all'ATP 500 di Amburgo. La settimana successiva conquista il terzo titolo ATP in carriera a Gstaad, battendo in finale Juan M\u00f3naco con il punteggio di 6-3, 7-5. Nel finale di stagione \u00e8 di nuovo nei quarti di finale a Kuala Lumpur e a Valencia, dopo aver sconfitto al primo turno il n\u00ba 6 del mondo Tom\u00e1\u0161 Berdych. In settembre fa il suo esordio nella squadra spagnola di Coppa Davis nella sfida di San Paolo del Brasile valida per gli spareggi del Gruppo Mondiale. Viene impiegato la prima giornata in singolare e perde in 5 set da Thomaz Bellucci sprecando un vantaggio di due set. Il Brasile si impone per 3-1 e la Spagna retrocede in Gruppo 1 per la prima volta dopo molti anni nel Gruppo Mondiale. Il suo ranking stagionale oscilla tra il 34\u00ba posto di febbraio e l'80\u00ba di giugno, chiudendo la stagione al 41\u00ba.\n2015, finale a Barcellona, 32\u00ba nel ranking e infortunio al gomito sinistro.\nL'inizio della stagione \u00e8 deludente con 3 sole vittorie al primo turno su 11 tornei disputati in singolare. In doppio raggiunge la finale in febbraio a Rio de Janeiro in coppia con Oliver Marach, perdendo in due set contro Martin Kli\u017ean / Philipp Oswald. La settimana successiva perde con Marach anche la finale a Buenos Aires. Il 26 aprile disputa la sua finale pi\u00f9 prestigiosa in carriera all'ATP 500 di Barcellona; sulla strada che conduce alla finale supera nell'ordine Albert Ramos Vi\u00f1olas, Leonardo Mayer, il n\u00ba 12 ATP Feliciano L\u00f3pez, Fabio Fognini e in semifinale il n\u00ba 8 ATP David Ferrer, nella sfida per il titolo ha la meglio il campione uscente Kei Nishikori, che si impone con un doppio 6-4. Raggiunge per la prima volta il terzo turno al Roland Garros, dove viene eliminato in tre set da Jo-Wilfried Tsonga, e a Wimbledon, uscendo dopo 4 set contro Berdych. Grazie a questi risultati approda al 32\u00ba posto del ranking, che rester\u00e0 la sua migliore posizione raggiunta in carriera. In luglio fa le sue ultime apparizioni in Coppa Davis nella sfida di Vladivostok contro la Russia, valida per il Gruppo 1 della zona euro-africana; nel primo singolare concede solo 8 giochi a Karen Khachanov e nell'ultima giornata, sul punteggio di 2-2, perde in tre set il confronto con Andrej Rubl\u00ebv, che condanna la Spagna a rimanere nel Gruppo 1. Chiude la stagione in anticipo il 1\u00ba settembre per un malanno al gomito destro, che lo costringe al ritiro durante l'incontro di primo turno agli US Open.\n2016-2017, tre operazioni al gomito ed esclusione dalla classifica mondiale.\nIl miglior risultato di inizio stagione \u00e8 il terzo turno raggiunto in doppio assieme a Pablo Carre\u00f1o Busta all'Australian Open. In singolare, dopo il primo incontro vinto all'esordio stagionale a Doha, subisce 5 sconfitte consecutive e verso fine febbraio si ritira durante il match di primo turno a San Paolo del Brasile per i dolori al gomito destro, per il quale si sottopone a un intervento chirurgico il 17 marzo. Rientra in settembre nel circuito Challenger e raggiunge due semifinali. A fine mese torna a giocare nel circuito maggiore e subisce in singolare 4 sconfitte consecutive. In novembre si fa di nuovo operare al gomito. L'intervento non d\u00e0 il risultato sperato e nell'aprile 2017 si sottopone alla terza operazione. Escluso dal ranking il 25 settembre 2017, quello stesso giorno rientra a giocare perdendo al primo incontro nel Futures Spain F31, vince un incontro nel successivo Spain F32 dopo il quale pone fine alla sfortunata stagione.\n2018, 1 titolo ATP, 3 titoli Challenger e rientro nella top 100.\nOrmai ristabilito, torna a giocare nel circuito maggiore in gennaio grazie al Protected Ranking, ripartendo dalla posizione n\u00ba 1690 della classifica mondiale. Disputa l'unico torneo stagionale in doppio all'Australian Open, dove raggiunge il terzo turno in coppia con Albert Ramos Vi\u00f1olas. Dopo tre eliminazioni al primo turno in singolare, in febbraio vince a Rio de Janeiro contro Gerald Melzer il primo incontro nel circuito ATP a distanza di oltre due anni dall'ultima vittoria a Doha; avverte di nuovo dolore e si ritira durante l'incontro di secondo turno. Rientra un mese dopo e in aprile vince la finale del Challenger di Alicante sconfiggendo Alex De Minaur per 7\u20136, 6\u20131. La settimana successiva conquista il suo quarto titolo ATP trionfando per la terza volta nel Grand Prix Hassan II, che quest'anno si tiene a Marrakech, battendo in finale per 6-2, 6-2 Kyle Edmund, reduce dalla semifinale in gennaio all'Australian Open. Dopo il torneo si trova al 154\u00ba posto nella classifica mondiale; si era presentato da 355\u00ba e diventa il giocatore con il pi\u00f9 basso ranking a vincere un torneo ATP da quando Lleyton Hewitt aveva trionfato ad Adelaide nel 1998 da 550\u00ba. Continua a risalire la china superando le qualificazioni e raggiungendo il terzo turno a Barcellona. Subisce alcune sconfitte, ritorna nel circuito Challenger e in ottobre vince la prima edizione della Firenze Tennis Cup. Il 12 novembre rientra nella top 100 e vince quindi il Challenger de Buenos Aires, finendo la stagione all'82\u00ba posto del ranking.\n2019, 3 titoli Challenger, una finale ATP, quarto turno agli US Open e 50\u00ba nel ranking.\nViene eliminato al primo turno nei primi 4 tornei a cui partecipa nel 2019, tra i quali l'Australian Open, e resta poi un mese lontano dalle competizioni. Vince il primo incontro stagionale al suo rientro in marzo, sulla terra battuta a Santiago del Cile, dove si ferma in semifinale. Esce al secondo turno nel Masters 1000 di Miami e la settimana successiva vince la finale del Challenger di Marbella, superando in tre set Beno\u00eet Paire. Conquista il secondo Challenger consecutivo confermandosi campione ad Alicante con la vittoria in finale su Pedro Martinez. La striscia vincente si ferma a 14 incontri nella sua quarta finale disputata al Grand Prix Hassan II, dove aveva vinto le tre precedenti, sconfitto per 6-2, 6-3 da Paire, che si prende la rivincita della finale di Marbella. Dopo l'eliminazione al primo turno al Roland Garros, vince il terzo Challenger stagionale sulla terra rossa di Prost\u011bjov. Perde al primo incontro anche a Wimbledon e torna a mettersi in luce nei due ultimi tornei ATP che disputa in stagione sulla terra battuta, arrivando in semifinale a Gstaad, dove viene sconfitto dal vincitore del torneo Ramos Vi\u00f1olas, e nei quarti a Kitzb\u00fchel. In agosto raggiunge per la prima volta il quarto turno in una prova dello Slam agli US Open, grazie alle vittorie sui top 100 Kyle Edmund, Lorenzo Sonego e Aleksandr Bublik; esce dal torneo per mano di Ga\u00ebl Monfils, che si impone in tre set. Grazie a questi risultati sale al 50\u00ba posto nel ranking, la sua migliore posizione dall'ottobre 2015. Prima di fine anno gioca altri 6 tornei ATP senza mai superare il secondo turno e chiude la stagione in 64\u00aa posizione\n2020, una finale Challenger.\nInizia il 2020 con le sconfitte al primo turno sul cemento di Doha, Adelaide e dell'Australian Open. A Cordova ottiene la prima vittoria della stagione battendo in due set Filip Horansk\u00fd prima di essere eliminato da Ramos Vi\u00f1olas. Sconfitto al primo turno all'Argentina Open dall'emergente Casper Ruud, all'ATP di Rio supera al primo turno Fernando Verdasco e al secondo cede in 2 set a Pedro Martinez. Ad Acapulco viene invece eliminato immediatamente dal numero 1 del seeding Rafael Nadal. Dopo la sosta forzata per la pandemia di COVID-19, torna in campo agli US Open ed esce al primo turno per mano di Borna \u0106ori\u0107. Perde in due set la finale al Challenger di Prost\u011bjov da Kamil Majchrzak e raggiunge la semifinale al successivo Challenger di Ia\u0219i. A fine stagione non supera il primo turno del Roland Garros e raggiunge il secondo turno nella prima edizione del Forte Village Sardegna Open e ad Anversa, dove si spinge in semifinale in doppio in coppia con Sander Arends.\n2021, semifinale in doppio al Roland Garros.\nLe uniche vittorie di inizio stagione sono quella in doppio al primo turno dell'ATP 250 di Melbourne e quella in singolare al primo turno dell'Australian Open. In marzo raggiunge i quarti a Buenos Aires e cede al terzo set a Francisco Cer\u00fandolo. In aprile supera Gilles Simon al primo turno a Barcellona e viene eliminato da Roberto Bautista Agut al secondo. Sconfitto al primo turno all'Estoril e a Madrid, raggiunge la semifinale a Ginevra dopo aver eliminato al secondo turno Federer, reduce da una lunga convalescenza; esce di scena per mano di Casper Ruud, che vincer\u00e0 il torneo. Al primo turno del Roland Garros batte a sorpresa il n\u00ba 4 del mondo Dominic Thiem dopo essersi trovato in svantaggio di 2 set a 0; si risolve al quinto set anche il successivo incontro con Federico Delbonis, che si impone per 6-2 nel parziale decisivo. A Parigi And\u00fajar si mette in luce anche in doppio raggiungendo in coppia con Pedro Mart\u00ednez la semifinale, nella quale vengono sconfitti da Bublik / Golubev dopo aver vinto il primo set; grazie a questa impresa passa dal 456\u00ba al 131\u00ba nel ranking di specialit\u00e0. Al primo turno di Wimbledon d\u00e0 vita a un match equilibrato con Pierre-Hugues Herbert e vince 8-6 al quinto set, d\u00e0 quindi forfait prima dell'incontro successivo. A fine luglio fa il suo esordio assoluto in un'Olimpiade ai Giochi di Tokyo, viene impiegato sia in singolare che in doppio e in entrambi i tornei esce al primo turno. Agli US Open si spinge fino al terzo turno e raccoglie solo sette giochi contro Daniil Medvedev, che vincer\u00e0 il titolo. \u00c8 l'ultimo risultato di rilievo della stagione, che chiude al 91\u00ba posto del ranking.\n2022.\nA Inizio stagione raggiunge il terzo turno agli Australian Open in singolare e in doppio, in coppia con Pedro Mart\u00ednez. A Rio de Janeiro si spinge fino ai quarti di finale sia in singolare, in cui elimina Albert Ramos-Vi\u00f1olas e viene sconfitto da Diego Schwartzman, che in doppio, di nuovo con Mart\u00ednez."}
{"id": "2945570", "revid": "838137", "url": "https://it.wikipedia.org/wiki?curid=2945570", "title": "Open di Zurigo 1996 - Doppio", "text": "Il doppio dell'Open di Zurigo 1996 \u00e8 stato un torneo di tennis facente parte del WTA Tour 1996.\nNicole Arendt e Manon Bollegraf erano le detentrici del titolo, ma solo la Arendt ha partecipato in coppia con Nata\u0161a Zvereva.\nLa Arendt e la Zvereva hanno perso in finale 7\u20135, 6\u20134 contro Martina Hingis e Helena Sukov\u00e1."}
{"id": "2945573", "revid": "122715457", "url": "https://it.wikipedia.org/wiki?curid=2945573", "title": "Aidan Turner", "text": " \nI suoi ruoli televisivi pi\u00f9 popolari includono il capitano Ross Poldark nel period drama \"Poldark\" e il vampiro John Mitchell nella serie britannica \"Being Human\". Dal 2012 al 2014 ha interpretato il personaggio di K\u00edli nella trilogia de \"Lo Hobbit\" diretta da Peter Jackson.\nBiografia.\nTurner \u00e8 nato nel soggiorno di casa, nella cittadina di Clondalkin poco pi\u00f9 a ovest di Dublino. Ha vissuto in quella residenza per circa vent'anni, insieme ai suoi genitori e al fratello maggiore Colin. La madre Eileen \u00e8 un'impiegata contabile e il padre Pearse lavora come elettricista. Durante gli anni di scuola, Turner pratica molto sport, soprattutto tennis, badminton e snooker, e partecipa a competizioni di ballo da sala e danza latino-americana. All'et\u00e0 di 16 anni lascia la scuola di Templeogue per seguire il fratello nel college di Tallaght. Nel frattempo inizia a lavorare come addetto a una sala cinema, un'attivit\u00e0 che ama perch\u00e9 gli permette di guardare molti film.\nDopo il diploma lavora per un po' di tempo come elettricista insieme a suo padre e nel 2001 si trasferisce a Dublino, dove viene accettato ad un corso breve di recitazione (\"Acting for camera\") promosso dalla Gaiety School of Acting. Per pagarsi gli studi lavora come barista in un noto night club della citt\u00e0. Le lezioni gli insegnano ad avere fiducia in se stesso e in poco tempo diventano la sua pi\u00f9 grande passione. Al termine del workshop della durata di sei settimane, Turner decide di intraprendere l'intero percorso formativo fino al conseguimento della laurea, nel 2004.\nTurner inizia a recitare all'et\u00e0 di 21 anni calcando le scene teatrali delle principali citt\u00e0 irlandesi. Nel 2007 appare come comparsa nel pilot della serie televisiva \"I Tudors\", cui segu\u00ec il suo primo ruolo cinematografico in un thriller psicologico irlandese intitolato \"Alarm\". A partire dal 2008 ha recitato nel cast principale delle ultime due stagioni del popolare medical drama irlandese \"The Clinic\", interpretando il ruolo di Ruair\u00ec McGowan, il nuovo receptionist della clinica.\nNegli anni successivi, Turner ha preso parte ad alcune produzioni della BBC a cominciare dalla miniserie di genere storico \"Disperatamente romantici\", nella quale veste i panni del pittore preraffaellita italo-inglese Dante Gabriel Rossetti. Il primo ruolo a renderlo famoso anche in Italia \u00e8 quello del vampiro John Mitchell, protagonista delle prime tre stagioni della pluripremiata serie sci fi \"Being Human\". Con questo show, Turner si guadagna l'attenzione del regista Peter Jackson, che nel 2011 gli offre la parte di K\u00edli, uno dei personaggi pi\u00f9 amati della saga cinematografica de \"Lo Hobbit\". Inizialmente, Turner aveva partecipato alle audizioni per un ruolo secondario da elfo e non si aspettava di entrare nel cast principale vestendo i panni di un nano. Con il secondo film della saga, \"Lo Hobbit - La desolazione di Smaug\", Turner vince il premio come miglior attore esordiente agli Empire Awards 2014. Durante i due anni di riprese dei film, si unisce al cast di \"Shadowhunters - Citt\u00e0 di ossa\", un altro adattamento di genere fantasy tratto dal primo capitolo della saga \"Shadowhunters\", nel quale Turner \u00e8 chiamato a interpretare un lupo mannaro.\nDopo il successo dalla trilogia, ha rivestito due ruoli televisivi molto popolari nel Regno Unito. Il primo \u00e8 quello di Philip Lombard, personaggio immaginario di Agatha Christie fra i protagonisti della miniserie \"Dieci piccoli indiani\". Il secondo personaggio \u00e8 un eroe romantico di nome Ross Poldark, creato negli anni 40 dalla penna di Winston Graham e trasposto nella serie televisiva \"Poldark\" del 2015, reboot di una omonima serie degli anni 70. Turner \u00e8 stato l'unico attore preso in considerazione per vestire i panni del protagonista; la produttrice esecutiva, Debbie Horsfield, gli offr\u00ec direttamente il lavoro facendogli recapitare per posta il copione e i romanzi dell'autore.\nNell'inverno del 2015 Turner torna in Irlanda dove ha l'occasione di recitare in \"Il segreto\", l'ultima opera di un regista da lui molto amato, Jim Sheridan. Il film \u00e8 ambientato negli anni 20 e si basa sul best seller \"Il segreto\" scritto da Sebastian Barry. Successivamente si reca in Polonia per lavorare alle riprese di \"Loving Vincent\", biopic animata su Vincent van Gogh e candidata a un Oscar come miglior film d'animazione. Dopo dieci anni di assenza dal palcoscenico, Turner nel 2018 ha debuttato al Teatro del West End in una celebre commedia nera di Martin McDonagh intitolata \"Il luogotenente di Inishmore\". L'opera, scritta nel 2001, \u00e8 stata oggetto di controversie a causa dei contenuti violenti e dei temi politici trattati: il personaggio protagonista, interpretato da Turner, \u00e8 uno psicotico terrorista irlandese morbosamente legato al proprio gatto.\nNel 2021 interpreta Leonardo da Vinci nell'omonima serie televisiva prodotta da Rai 1.\nPremi e candidature.\nUlteriori riconoscimenti:"}
{"id": "2945574", "revid": "287204", "url": "https://it.wikipedia.org/wiki?curid=2945574", "title": "Krasnodar (disambigua)", "text": "Krasnodar "}
{"id": "2945575", "revid": "287204", "url": "https://it.wikipedia.org/wiki?curid=2945575", "title": "Pablo Andujar", "text": ""}
{"id": "2945576", "revid": "125761050", "url": "https://it.wikipedia.org/wiki?curid=2945576", "title": "Carlo Diano", "text": "Biografia.\nFiglio di Emilio Diano e di Caterina Cutell\u00e8, maggiore di quattro figli, rimane orfano di padre all'et\u00e0 di 8 anni e questo evento segna profondamente la sua vita e molte delle sue scelte giovanili. Compie gli studi classici al Liceo Filangeri di Vibo Valentia, allora Monteleone Calabro, distinguendosi subito per eccellenza negli studi, tanto da conseguire la Maturit\u00e0 Classica col massimo dei voti a poco meno di 17 anni. \nNel 1919 si trasferisce a Roma, dove si iscrive alla Facolt\u00e0 di Lettere della Sapienza seguendo le lezioni di Nicola Festa e Vittorio Rossi. Il suo progetto \u00e8 di laurearsi con una tesi in Letteratura greca, ma la necessit\u00e0 di iniziare a lavorare lo spinge a scegliere una via pi\u00f9 breve e nel novembre del 1923 si laurea a pieni voti con una tesi su Giacomo Leopardi, un poeta che am\u00f2 subito e che lo accompagn\u00f2 nel corso di tutta la sua vita.\nImmediatamente inizia ad insegnare letteratura latina e greca nei Licei Classici, dapprima come supplente e poi, dall'ottobre del 1924, come vincitore di concorso a cattedra, divenendo cos\u00ec uno dei pi\u00f9 giovani docenti di ruolo.\nLa sua prima nomina \u00e8 a Vibo Valentia, cui segue un periodo di alcuni anni a Viterbo e una breve parentesi al Liceo Vittorio Emanuele II di Napoli. Nella citt\u00e0 partenopea frequenta la casa di Benedetto Croce, che ne apprezza l'ingegno e la produzione poetica, ma in seguito il giovane Carlo Diano si allontaner\u00e0 decisamente dal gruppo dei crociani.\nDal novembre del 1931 \u00e8 trasferito a Roma, dove insegna prima al Liceo Torquato Tasso e in seguito al Liceo Terenzio Mamiani. Sempre a Roma, nel 1935, consegue la libera docenza in lingua e letteratura greca. \u00c8 fatto oggetto di inchieste ministeriali e pressioni per il suo rifiuto di iscriversi al Partito fascista e dal 1931 di prestare giuramento al Partito, come chiedeva il suo ruolo di dipendente pubblico. Al partito mai si iscrisse.\nNel settembre del 1933, su incarico del Ministero degli Esteri, \u00e8 inviato come lettore di lingua italiana presso le universit\u00e0 di Lund, Copenaghen e G\u00f6teborg, incarichi che ricopr\u00ec fino al 1940. Gli anni in Svezia e Danimarca non furono solo utili per apprendere alla perfezione lo svedese e il danese, ma segnarono in lui un profondo cambiamento. Il contatto con l'ambiente scandinavo gli spalanc\u00f2 la visione della grande cultura liberale nord europea e l'amicizia di poeti, letterati e studiosi scandinavi, tra cui lo storico delle religioni Martin Persson Nilsson, il poeta e futuro Premio Nobel P\u00e4r Fabian Lagerkvist e lo scrittore ed esploratore Sven Hedin, dei quali tradusse anche alcune opere. \u00c8 proprio a partire dagli anni '30 che inizia a interessarsi di Epicuro, e lo studio approfondito dei testi papiracei lo condurr\u00e0 a edizioni degli scritti epicurei che gli hanno dato fama mondiale. \nAl suo ritorno in Italia ricopre un incarico presso la Soprintendenza bibliografica di Roma, e dal gennaio del 1944 all'aprile del 1945 \u00e8 a Padova in qualit\u00e0 di Ispettore dell'istruzione classica presso il Ministero dell'educazione nazionale della Repubblica Sociale Italiana. Grazie a questo ruolo e obbedendo alla propria coscienza, all'insaputa di tutti, aiuta molte persone a mettersi in salvo dalla persecuzione fascista e nazista. La notizia della morte violenta del suo maestro e padre spirituale, Giovanni Gentile, \u00e8 per lui un profondo trauma e, mentre si trova a Padova, decide di tenerne una commemorazione pubblica, sfidando le minacce di morte che aveva ricevuto. I suoi rapporti con Gentile, che aveva conosciuto durante gli anni universitari e che ebbe su di lui una profonda influenza, tanto come uomo che come pensatore, furono sempre improntati a una profonda devozione e a un amore filiale, poich\u00e9 Diano vide in lui il padre che non aveva avuto, tanto che di lui scrisse in anni maturi: \u00ab...che da adolescente ascoltai come Maestro, successivamente amai come un padre, la cui memoria mai abbandona il mio animo\u00bb. \nProfondo effetto su di lui ebbe l'amicizia con Giorgio Pasquali, che fu importantissima per la sua formazione di filologo.\nDal dicembre del 1946 ricopre gli incarichi di Papirologia, Grammatica greca e latina, Storia della filosofia antica, Letteratura greca e Storia antica presso la Facolt\u00e0 di Lettere dell'Universit\u00e0 di Bari. Nel 1950 vince il concorso alla cattedra di Letteratura greca ed \u00e8 chiamato a Padova a ricoprire, presso la Facolt\u00e0 di Lettere dell'Universit\u00e0, la cattedra che era stata di Manara Valgimigli. A Padova, dove tenne anche gli insegnamenti di Storia della filosofia antica, Lingua e civilt\u00e0 greca, Papirologia e Storia delle Religioni (un corso cos\u00ec entusiasmante da attirare anche studenti di altre facolt\u00e0), rimarr\u00e0 ininterrottamente fino alla sua morte. Pi\u00f9 volte Preside della Facolt\u00e0 di Lettere e Filosofia, fond\u00f2 e diresse fino alla sua scomparsa il Centro per la storia della tradizione aristotelica del Veneto. A met\u00e0 degli anni '50 contribu\u00ec attivamente alla creazione dei Corsi Estivi dell'Universit\u00e0 di Padova a Bressanone, che aveva immaginato come corsi di alta cultura di respiro europeo, e successivamente alla creazione della Facolt\u00e0 di Lettere presso l'Universit\u00e0 di Verona. \nDal lungo sodalizio con l'editore e amico Neri Pozza nacque una fruttuosa collaborazione, poich\u00e9 Diano cre\u00f2 per la casa editrice una collana di saggistica il cui primo volume fu proprio \"Forma ed evento\" e annover\u00f2 opere di grandi studiosi e saggisti del tempo. \nMolte delle sue traduzioni dei tragici greci sono state messe in scena dalla Fondazione del Dramma Antico a Siracusa, al Teatro Olimpico di Vicenza, a Padova, portate in giro nei teatri italiani, interpretate da noti attori quali Elena Zareschi, Arnaldo Ninchi, Ugo Pagliai, Valentina Fortunato, Renzo Giovampietro, e curate da grandi registi teatrali quali Franco Enriquez, Davide Montemurri, Gianfranco de Bosio. Notevoli le sue traduzioni per la raffinatissima indagine filologica, la lettura rivoluzionaria e la bellezza dello stile in versi: fra le altre, si ricordano quelle dell\"Alcesti\", dell\"Ippolito\" e dell\"Elena\" di Euripide, dei \"Sette a Tebe\" di Eschilo, dell\"Edipo Re\" di Sofocle, del \"Dyskolos\" di Menandro.\nCur\u00f2, fra le altre cose, l'edizione di tutto il teatro greco per Sansoni e la traduzione dei \"Frammenti\" di Eraclito, volume della Fondazione Lorenzo Valla.\nInsignito di numerose onorificenze (Valentia Aurea, Premio Nazionale dei Lincei, Medaglia d'oro della Citt\u00e0 di Padova ecc.) e membro di numerosissime accademie in Italia, in Europa e negli USA, ebbe profonde e durature amicizie, tra gli altri con Salvatore Quasimodo, Sergio Bettini, Mircea Eliade, Walter F. Otto, Ugo Spirito, Giulio Carlo Argan, Bernard Berenson, Rocco Montano, Santo Mazzarino, Carlo Bo, K\u00e1roly Ker\u00e9nyi, Martin Persson Nilsson, Renato Caccioppoli e molti altri fra i maggiori protagonisti della vita culturale e artistica del '900.\nNel 1971 \u00e8 colpito da una lunga e dolorosa malattia che affronta con coraggio ed anzi, dopo il collocamento a riposo e nonostante i problemi di salute, seguita a tenere a casa delle frequentatissime lezioni a giovani studenti. Si spegne a Padova il 12 dicembre 1974. \nTra i suoi allievi pi\u00f9 noti \u00e8 il filosofo ed ex sindaco di Venezia Massimo Cacciari. \nPer i suoi amplissimi studi e i suoi contributi originali su Epicuro, \u00e8 da tempo riconosciuto a livello internazionale come uno dei maggiori e pi\u00f9 autorevoli studiosi del filosofo di Samo.\nNei suoi scritti teorici, principalmente in \"Forma ed Evento\" e in \"Linee per una fenomenologia dell'arte\", Carlo Diano fonda un vero e proprio sistema filosofico ed estetico in cui filologia, studi storici, filosofici, sociali, etnologici, storia dell'arte e storia delle religioni si integrano a creare un nuovo metodo di indagine. Fondamentale, a tale scopo, \u00e8 la creazione delle due categorie fenomenologiche di \"forma\" ed di \"evento\", che gli permettono non solo di esplorare l'intera civilt\u00e0 greca, ma possono divenire strumento di analisi generale di ogni cultura.\nCarlo Diano parlava e scriveva correntemente latino, greco antico, tedesco, francese, inglese, danese, svedese e norvegese. \nDell'edizione e della cura delle sue opere si occupa ormai da tempo la figlia Francesca Diano, allieva di Sergio Bettini, storica dell'arte, traduttrice e scrittrice, che ha curato per Bompiani la prima raccolta organica delle sue opere teoriche."}
{"id": "2945577", "revid": "767487", "url": "https://it.wikipedia.org/wiki?curid=2945577", "title": "Open Gaz de France 1996", "text": "L'Open Gaz de France 1996 \u00e8 stato un torneo di tennis giocato sul cemento indoor.\n\u00c8 stata la 4\u00aa edizione dell'Open Gaz de France, che fa parte della categoria Tier II nell'ambito del WTA Tour 1996.\nSi \u00e8 giocato dal 13 al 18 febbraio 1996.\nCampionesse.\nSingolare.\n Julie Halard-Decugis ha battuto in finale Iva Majoli 7\u20135, 7\u20136\nDoppio.\n Kristie Boogert / Jana Novotn\u00e1 hanno battuto in finale Julie Halard-Decugis / Nathalie Tauziat 6\u20134, 6\u20133"}
{"id": "2945579", "revid": "767487", "url": "https://it.wikipedia.org/wiki?curid=2945579", "title": "I magi randagi", "text": "I magi randagi \u00e8 un film del 1996, scritto e diretto da Sergio Citti.\nIl film \u00e8 stato girato in Molise (Rocchetta a Volturno, Venafro, Sesto Campano), a Sperlonga di Latina (la Torre Truglia) e ad Ostia Lido.\nTrama.\nUno spettacolo itinerante di uomini vestiti da mafiosi e nazisti \u00e8 il singolare spettacolo offerto da tre saltimbanchi. I tre artisti, per\u00f2, non vengono compresi e sono costretti a fuggire. Trovano posto in un presepe vivente dove interpretano i Magi. Questa volta la loro interpretazione \u00e8 cos\u00ec ben riuscita che convincono gli abitanti a mettere al mondo nuovi bambini. Una notte, all'improvviso, nel cielo compare una stella cometa e i tre comprendono di avere un compito davvero importante: cercare il nuovo Bambin Ges\u00f9.\nL'idea originale.\nGran parte del soggetto originale del film proveniva da un'idea del regista, scrittore e poeta Pier Paolo Pasolini. Infatti egli dopo \"Sal\u00f2 o le 120 giornate di Sodoma\" (1976) ebbe l'idea di girare un film sulla Nativit\u00e0, intitolato \"Porno-Teo-Kolossal\", ma non ultim\u00f2 l'opera a causa del suo assassinio. Pasolini pens\u00f2 anche di mettere Eduardo De Filippo come protagonista, ossia un Re Magio, vecchio e senza pi\u00f9 nulla da perdere, che si incammina per assistere alla nascita di Ges\u00f9. Tuttavia a causa di una serie di complicate vicissitudini e sfortune, il Re Magio giunge quando Ges\u00f9 \u00e8 gi\u00e0 dovuto fuggire con la famiglia per le persecuzioni del re Erode. Non trovando ci\u00f2 che cercava, l'uomo muore di dolore.\nNella bozza di una sceneggiatura intitolata \"Il cinema\" Pasolini espose lo schema del film:"}
{"id": "2945580", "revid": "125469718", "url": "https://it.wikipedia.org/wiki?curid=2945580", "title": "Liceo Don Giuseppe Fogazzaro", "text": "Il Liceo \"Don Giuseppe Fogazzaro\" (gi\u00e0 \"Istituto Magistrale Don Giuseppe Fogazzaro\") \u00e8 un liceo socio-psicopedagogico e delle Scienze Sociali di Vicenza. Fondato nel 1862, ottiene la statalizzazione nel 1912. Con la Riforma Gentile del 1924 diventa \"istituto magistrale\". \u00c8 intitolato a don Giuseppe Fogazzaro, sacerdote e pedagogista, zio dello scrittore e poeta Antonio.\nStoria.\n1859: la legge Casati istituisce un corso per la preparazione degli insegnanti (il candidato deve essere munito di una patente di idoneit\u00e0 e di un attestato di moralit\u00e0).\n1862: nasce a Vicenza la Scuola di Metodica e catechismo (quarta elementare), annessa all'Imperiale Regia Scuola Maggiore femminile che d\u00e0 l'abilitazione all'insegnamento elementare e comprende lezioni di pedagogia, aritmetica, scienze e disegno.\n1866: monsignor Fogazzaro viene chiamato a dirigere la Scuola Metodica.\n1868: la scuola di Metodica diviene comunale.\n1873: alla Scuola di Metodica viene aggiunto un corso superiore, che rilascia la patente all'insegnamento elementare di grado superiore, mentre con la sola classe quarta si consegue la patente di grado inferiore.\n1879: la \u201cScuola Magistrale Comunale\u201d diviene autonoma e adotta l'ordinamento, i programmi, gli orari delle scuole magistrali governative, con l'aggiunta, a partire dal 1880, di un corso preparatorio.\n1884: la scuola che si disse allora Normale, passa dal comune alla provincia.\n1886: la direzione viene affidata alla professoressa Carolina Maccagnini.\n1894: la scuola Normale si trasferisce dalla sede di Palazzo San Giovanni in via San Apostoli, alla nuova sede di Palazzo Cordellina di Ottone Calderari in contr\u00e0 Riale.\n1898: la scuola Normale ottiene dal Ministero il pareggiamento con l'annessione di un giardino d'infanzia e cinque elementari per il tirocinio.\n1902: il Consiglio provinciale, intitola la scuola a \"don Giuseppe Fogazzaro\".\n1912: la scuola diviene statale.\n1923: in seguito alla riforma Gentile la Regia Scuola Normale si trasforma in Regio Istituto Magistrale con quattro anni di corso inferiore e tre anni di corso superiore.\n1945-46: l'istituto Magistrale rimase con il solo corso superiore di quattro anni.\nIl Fogazzaro oggi.\nIl decreto del 15 marzo 1997 pone fine definitivamente all'ordinamento dell'istituto magistrale, sostituendolo con un corso di studi pi\u00f9 adatto alle necessit\u00e0 dei tempi e pi\u00f9 globale nei contenuti, che \u00e8 attuato dall'anno scolastico 1997/98. Attualmente l'istituto si caratterizza per la presenza di quattro indirizzi: liceo linguistico, liceo delle scienze umane, liceo economico-sociale, liceo delle scienze applicate. Nell'anno scolastico 2009/10 l'istituto ha una popolazione di 1423 studenti, divisi in 53 classi, e di 118 docenti. Nel 2020 gli studenti passano a essere circa 1860.\nL'edificio.\nL'attuale sede, progettata nel 1932 e ultimata nel 1939, si trova in contr\u00e0 Burci, in zona \"Piarda Fanton\", vale a dire un antico spiazzo adiacente alla villa dell'astronomo vicentino Fanton, residenza che venne pertanto \"schiacciata\" dall'edificio scolastico ma di cui si nota ancora oggi, sul retro del \"Fogazzaro\", la torretta dedicata alle osservazioni della volta celeste. L'edificio, dal tipico disegno \"razionalista\" di epoca fascista, \u00e8 a pianta rettangolare e si sviluppa attorno a un cortile interno; \u00e8 caratterizzato da un ampio atrio, portineria, aule normali e speciali, servizi, segreteria, presidenza, biblioteca e archivio. Un secondo corpo di fabbrica, posto in adiacenza, \u00e8 destinato a palestra, dotata di locali accessori e servizi. Nel 2002 - 2004 \u00e8 stato interessato da lavori di ristrutturazione e adeguamento alle normative vigenti."}
{"id": "2945582", "revid": "1442080", "url": "https://it.wikipedia.org/wiki?curid=2945582", "title": "Open Gaz de France 1996 - Singolare", "text": "Il singolare dell'Open Gaz de France 1996 \u00e8 stato un torneo di tennis facente parte del WTA Tour 1996.\nSteffi Graf era la detentrice del titolo, ma quest'anno non ha partecipato.\nJulie Halard-Decugis ha battuto in finale 7\u20135, 7\u20136 Iva Majoli.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2945583", "revid": "838137", "url": "https://it.wikipedia.org/wiki?curid=2945583", "title": "Open Gaz de France 1996 - Doppio", "text": "Il doppio dell'Open Gaz de France 1996 \u00e8 stato un torneo di tennis facente parte del WTA Tour 1996.\nMeredith McGrath e Larisa Neiland erano le detentrici del titolo, ma hanno perso nei quarti di finale contro Laurence Courtois e Nancy Feber.\nKristie Boogert e Jana Novotn\u00e1 hanno battuto in finale 6\u20134, 6\u20133 Julie Halard-Decugis e Nathalie Tauziat."}
{"id": "2945584", "revid": "287204", "url": "https://it.wikipedia.org/wiki?curid=2945584", "title": "Verni", "text": ""}
{"id": "2945589", "revid": "201394", "url": "https://it.wikipedia.org/wiki?curid=2945589", "title": "Festival Inteatro", "text": ""}
{"id": "2945593", "revid": "767487", "url": "https://it.wikipedia.org/wiki?curid=2945593", "title": "Faber Grand Prix 1996", "text": "Il Faber Grand Prix 1996 \u00e8 stato un torneo di tennis giocato sul sintetico indoor. \u00c8 stata la 4\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato a Essen in Germania dal 19 al 25 febbraio 1996.\nCampionesse.\nSingolare.\n Iva Majoli ha battuto in finale Jana Novotn\u00e1 7\u20135, 1\u20136, 7\u20136\nDoppio.\n Meredith McGrath / Larisa Neiland hanno battuto in finale Lori McNeil / Helena Sukov\u00e1 3\u20136, 6\u20133, 6\u20132"}
{"id": "2945594", "revid": "385321", "url": "https://it.wikipedia.org/wiki?curid=2945594", "title": "Pazzo di te", "text": ""}
{"id": "2945597", "revid": "478814", "url": "https://it.wikipedia.org/wiki?curid=2945597", "title": "Federico Delbonis", "text": " \u00c8 uno specialista della terra battuta, superficie su cui ha giocato tutte le finali raggiunte da professionista ad eccezione della finale di Coppa Davis 2016 contro la Croazia, disputata sul cemento, nella quale ha conquistato il punto decisivo assicurando all'Argentina il primo storico trionfo nella manifestazione. Vanta 2 titoli in singolare e 2 in doppio nel circuito ATP, oltre a diversi altri titoli nei circuiti minori. Il suo pi\u00f9 alto ranking ATP in singolare \u00e8 stata la 33\u00aa posizione raggiunta il 9 maggio 2016.\nCarriera.\n2007-2008, inizi da professionista.\nEsordisce tra i professionisti nel maggio 2007 con una vittoria in singolare al primo turno del torneo Futures ITF Argentina F3, guadagnando il primo punto nel ranking. Due mesi dopo raggiunge le semifinali in doppio allo Spain F28 e nello Spain F32 si spinge nei quarti in singolare. Nel maggio 2008 gioca e perde la sua prima finale ITF al torneo di doppio dello Spain F17 e in settembre perde la finale in doppio anche all'Argentina F10.\n2009, primo titolo ITF e Challenger, debutto nel circuito ATP e top 200.\nIl 1\u00ba febbraio 2009 conquista il suo primo trofeo da professionista battendo in 2 set il brasiliano Nicolas Santos nella finale del torneo Guatemala F1. In marzo fa il suo esordio nel circuito Challenger a Napoli; al secondo turno sconfigge il n\u00ba 96 ATP Ivo Min\u00e1\u0159, primo top 100 battuto in carriera, e viene quindi eliminato nei quarti da Pablo And\u00fajar. In maggio disputa il suo ultimo torneo ITF Futures raggiungendo la finale sia in singolare che in doppio all'Argentina F7, per poi dedicarsi soprattutto ai Challenger. In giugno raggiunge la semifinale a Milano e viene sconfitto da Vincent Millot. Un mese pi\u00f9 tardi debutta nel circuito maggiore superando le qualificazioni a Gstaad e viene eliminato al primo turno dall'idolo locale Stan Wawrinka. Il 30 agosto vince a Manerbio il suo primo titolo Challenger sconfiggendo in finale per 6-1, 6-3 Leonardo Tavares, dopo essere partito dalle qualificazioni. Il risultato gli consente un balzo di 100 posizioni nel ranking salendo alla 242\u00aa. Grazie ai quarti raggiunti nel Challenger di Santiago a fine ottobre chiude la stagione nella top 200, in 195\u00aa posizione.\n2010, un titolo Challenger e 117\u00ba nel ranking.\nInizia la nuova stagione uscendo nelle qualificazioni in 6 tornei del circuito maggiore tra i quali l'Australian Open, prima esperienza in una prova dello Slam. Torna a giocare nei Challenger e il 4 aprile perde la finale a Napoli contro Rui Machado. Tre settimane pi\u00f9 tardi vince il titolo al Roma Open superando in finale il n\u00ba 47 ATP Florian Mayer. Continua a risalire il ranking qualificandosi all'ATP dell'Estoril e con la semifinale al Challenger di Zagabria. Fa la sua prima esperienza al Roland Garros venendo eliminato al primo turno di qualificazione. Conquista punti nei successivi Challenger e con la finale persa in luglio a Rimini raggiunge il 117\u00ba posto del ranking. In ottobre disputa e perde a Buenos Aires la sua prima finale di doppio in un Challenger. Nella seconda parte della stagione raccoglie in singolare soprattutto sconfitte, tra cui quella al primo turno di qualificazione agli US Open, e chiude l'anno in 160\u00aa posizione.\n2011, prima semifinale ATP in singolare e primi titoli Challenger in doppio.\nA inizio 2011 recupera posizioni con la semifinale nel Challenger di San Paolo del Brasile in gennaio e i quarti di finale a Salinas, dove il 6 marzo conquista il primo Challenger in doppio, in coppia con Facundo Bagnis, battendo in finale Rog\u00e9rio Dutra da Silva / Jo\u00e3o Souza per 6-2, 6-1. Nei tornei successivi in singolare viene eliminato sempre nelle fasi iniziali o nelle qualificazioni fino a luglio, quando vince sei incontri al torneo ATP di Stoccarda; supera le qualificazioni e vince il suo primo incontro nel circuito maggiore battendo il n\u00ba 20 ATP Florian Mayer, al secondo turno ha la meglio sul n\u00ba 45 Sergiy Stakhovsky e dopo il successo su Pavol Cervenak viene eliminato in 3 set in semifinale da Juan Carlos Ferrero, che si aggiudicher\u00e0 il titolo. In doppio raggiunge altre due finali Challenger, perdendo quella di Marburgo in giugno e vincendo con Renzo Olivo quella di Como in settembre.\n2012, un titolo Challenger in doppio.\nInizia la stagione nei tornei ATP perdendo nei quarti di finale a Vi\u00f1a del Mar contro Carlos Berlocq, in febbraio supera le qualificazioni e il primo turno a Buenos Aires ed esce di scena per mano di Nicol\u00e1s Almagro. In aprile fa il suo debutto nel tabellone principale di un Masters 1000 a Monte Carlo e viene eliminato al primo turno. La prima vittoria in un Masters 1000 arriva in maggio nel primo turno a Madrid e nel turno successivo strappa un set al n\u00ba 8 del mondo Janko Tipsarevi\u0107. Nel resto della stagione non ottiene altri grandi risultati in singolare. In doppio disputa pochi tornei nel 2012, e delle 2 finali raggiunte nei Challenger vince in marzo quella di Rabat, che sar\u00e0 il suo unico titolo stagionale.\n2013, prima finale ATP, vittoria su Federer e 55\u00ba nel ranking.\nA inizio stagione perde la finale di doppio nel Challenger di San Paolo e vince in singolare quello di Bucaramanga. In febbraio raggiunge nei tornei ATP il secondo turno a Vi\u00f1a del Mar e i quarti a Buenos Aires. Dopo 3 finali perse in doppio nei Challenger a inizio stagione, in aprile sconfigge Facundo Bagnis nella finale del Challenger di Barranquilla e il giorno dopo fa il suo ingresso nella top 100 del ranking, al 98\u00ba posto. A Barranquilla si aggiudica il titolo anche in doppio e porta il suo miglior ranking di specialit\u00e0 alla 159\u00aa posizione. In maggio debutta nel cartellone principale di uno Slam al Roland Garros sconfiggendo Julian Reister e al secondo turno cede in 4 set a Mikhail Youzhny. In luglio raggiunge all'ATP 500 di Amburgo la sua prima finale del circuito maggiore; supera le qualificazioni e nel main draw sconfigge tra gli altri il n\u00ba 29 ATP Tommy Robredo, il n\u00ba 34 Fernando Verdasco e in semifinale ottiene la vittoria pi\u00f9 significativa della prima parte della carriera sconfiggendo il n\u00ba 5 del mondo Roger Federer per 7-6 7-6. Nella sfida per il titolo contro Fabio Fognini spreca 3 match ball nel secondo set e perde con il punteggio di 6-4 6-7 2-6. Con questo risultato risale 49 posizioni del ranking e si piazza alla 65\u00aa.\nIn agosto perde la finale in singolare nel Challenger di Liberec; verso fine mese fa il suo esordio nel tabellone principale del doppio agli US Open in coppia con Leonardo Mayer e viene subito sconfitto dai numeri 1 del mondo Bob e Mike Bryan. In settembre raggiunge i quarti di finale sia in singolare che in doppio nell'ATP 250 di Kuala Lumpur e in ottobre ritocca il proprio best ranking in singolare salendo in 55\u00aa posizione.\n2014, primo titolo ATP, debutto in Davis e n\u00ba 34 ATP.\nInizia il 2014 con due soli incontri vinti in singolare nei primi 5 tornei a cui partecipa, venendo tra l'altro eliminato al primo turno al suo esordio assoluto nel main draw dell'Australian Open. Dopo i quarti di finale in doppio a Rio de Janeiro, il 2 marzo si aggiudica il primo titolo ATP in carriera imponendosi nella finale di San Paolo del Brasile su Paolo Lorenzi con il punteggio di 4-6, 6-3, 6-4, dopo aver eliminato al secondo turno il n\u00ba 17 ATP Nicol\u00e1s Almagro. A San Paolo si spinge fino in semifinale nel torneo di doppio. Continua a risalire la classifica in singolare con la semifinale raggiunta in aprile a Casablanca (dove disputa anche la finale in doppio), il mese successivo viene sconfitto in finale a Nizza da Ernests Gulbis e si insedia al 34\u00ba posto del ranking. Gli ultimi risultati importanti della stagione arrivano in luglio sulla terra rossa con i quarti in singolare a Stoccarda e la semifinale in doppio a Gstaad. Ad Amburgo non difende i punti guadagnati con la finale dell'anno prima, venendo eliminato al secondo turno. Non raccoglie successi significativi sul cemento e sull'erba; durante la stagione fa il suo esordio assoluto in singolare nei tabelloni principali a Wimbledon, uscendo al primo turno, e agli US Open, dove si ferma al secondo. In settembre esordisce in Coppa Davis nei Play Off del World Group vinti 3-2 contro Israele; viene schierato in doppio in coppia con Zeballos e perde al quinto set contro Ram / Erlich.\n2015, semifinale di Davis e 3 titoli Challenger.\nVince i suoi primi incontri del 2015 in febbraio, raggiungendo i quarti di finale in singolare a Rio de Janeiro e a Buenos Aires, dove arriva in semifinale in doppio. Il debutto in singolare in Coppa Davis avviene in marzo nella sfida vinta 3-2 contro il Brasile, quando conquista il punto decisivo per il passaggio del turno sconfiggendo Bellucci in 4 set. Qualche giorno dopo torna a vincere un incontro dopo 3 anni in un Masters 1000 a Indian Wells, ed esce al secondo turno. Sceso in classifica all'88\u00ba posto, torna a giocare nel circuito Challenger e in aprile vince quello di Sarasota senza perdere alcun set. In maggio esce in semifinale dell'ATP 250 di Ginevra per mano di Jo\u00e3o Sousa, dopo aver eliminato nei quarti il padrone di casa e n\u00ba 9 del mondo Stan Wawrinka. A fine giugno sconfigge Rogerio Dutra Silva nella finale del Challenger di Milano. In luglio contribuisce al passaggio in semifinale di Davis dell'Argentina battendo Viktor Troicki dopo essere stato in svantaggio di due set e un mese pi\u00f9 tardi esce nei quarti a Kitzbuhel. In settembre perde entrambi i singolari nella sfida di Davis persa 3-2 contro il Belgio, che accede alla finale. In ottobre si aggiudica il Challenger di Roma battendo in finale Filip Krajinovi\u0107.\n2016, trionfo in Coppa Davis, secondo titolo ATP, 33\u00ba nel ranking e vittoria su Murray.\nRaggiunge per la prima volta un terzo turno in un torneo dello Slam agli Australian Open e nelle settimane seguenti arriva nei quarti a Rio de Janeiro e a San Paolo del Brasile. In marzo raggiunge per la prima volta il quarto turno in un Masters 1000 a Indian Wells, dove ottiene una delle sue vittorie pi\u00f9 significative eliminando al terzo turno il n\u00ba 2 del mondo Andy Murray prima di uscire di scena per mano di Ga\u00ebl Monfils. Il 10 aprile 2016 vince a Marrakech il suo secondo titolo ATP battendo in finale Borna \u0106ori\u0107 col punteggio di 6-2, 6-4. Quello stesso mese raggiunge due semifinali ATP a Bucarest e a Istanbul, grazie alle quali il 9 maggio migliora il suo best ranking salendo in 33\u00aa posizione. In luglio torna a essere protagonista in Coppa Davis contribuendo alla vittoria per 3-1 sull'Italia nei quarti di finale a Pesaro con i successi in singolare su Seppi e Fognini. Rappresenta inoltre per la prima volta l'Argentina alle Olimpiadi nei Giochi di Rio de Janeiro, perdendo al primo turno sia in singolare che in doppio. A fine novembre prende parte alla finale di Coppa Davis a Zagabria contro la Croazia, perde l'incontro d'esordio contro Marin \u010cili\u0107 in cinque set, ma batte nell'incontro decisivo il n\u00ba 20 ATP Ivo Karlovi\u0107 per 6-3, 6-4, 6-2, regalando all'Argentina la prima storica Coppa Davis. Ottiene il suo pi\u00f9 grande trionfo in carriera sul cemento, superficie su cui non aveva mai disputato alcuna finale.\n2017, semifinale ad Amburgo e 3 titoli Challenger.\nIl primo risultato di rilievo del 2017 sono i quarti di finale giocati a inizio marzo a San Paolo del Brasile; a fine mese perde in 3 set contro il n\u00ba 4 del mondo Kei Nishikori al quarto turno del Miami Masters, dopo che al secondo turno aveva eliminato il n\u00ba 19 Carre\u00f1o Busta. Un infortunio subito al piede al primo turno a Marrakech gli impedisce di difendere il titolo dell'anno precedente e lo costringe a stare fuori dal circuito per un mese e mezzo. Esce dalla top 100 dopo 46 mesi di permanenza e quando rientra si trova al 139\u00ba posto del ranking; rientra tra i top 100 nel giro di un mese con le due finali Challenger disputate a Prost\u011bjov, persa contro Ji\u0159\u00ed Vesel\u00fd, e a Todi, dove batte Marco Cecchinato. La settimana successiva \u00e8 costretto al ritiro durante la finale del Challenger di Milano. In luglio torna in semifinale nell'ATP 500 di Amburgo, dove nel 2013 era stato a un passo dal titolo; elimina tra gli altri il n\u00ba 33 ATP David Ferrer e il 32 Karen Khachanov e viene sconfitto da Leonardo Mayer, che vincer\u00e0 il titolo. In ottobre vince il Challenger di Cali.\n2018, primo titolo ATP in doppio e un titolo Challenger.\nEliminato al primo turno nei primi tre tornei stagionali, in febbraio raggiunge per la prima volta la semifinale nella sua Buenos Aires e viene piegato in 3 set da Alja\u017e Bedene. Due settimane dopo vince a San Paolo del Brasile in coppia con M\u00e1ximo Gonz\u00e1lez il suo primo torneo ATP di doppio, sconfiggendo in finale Wesley Koolhof / Artem Sitak per 6-4, 6-2. Un infortunio a un piede subito in marzo lo tiene fermo un mese e nei tornei su terra battuta supera per la prima volta il secondo turno in luglio a B\u00e5stad, dove cede nei quarti a Fognini che vincer\u00e0 il titolo. Due settimane pi\u00f9 tardi perde la finale di doppio a Kitzb\u00fchel in coppia con Daniele Bracciali. Finisce la stagione giocando in singolare nei Challenger, in settembre vince quello di Biella superando in finale Stefano Napolitano e in ottobre viene sconfitto sia nella finale di Campinas che in quella di Santo Domingo da Cristian Garin.\n2019, un titolo ATP in doppio e un titolo Challenger.\nIn febbraio raccoglie un solo gioco contro Juan Ignacio Londero in semifinale nella prima edizione del C\u00f3rdoba Open. Due settimane dopo Delbonis e Gonzalez si confermano campioni a San Paolo del Brasile superando in finale per 6-4, 6-3 Luke Bambridge / Jonny O'Mara. In marzo disputa un ottimo torneo al Miami Masters, nel quale sconfigge il n\u00ba 39 ATP John Millman e al terzo turno strappa un set al n\u00ba 1 del mondo Novak \u0110okovi\u0107. Nei primi tre tornei primaverili sul rosso esce al primo turno e torna a mettersi in luce con la semifinale a Ginevra, in cui viene eliminato dal n\u00ba 5 ATP Alexander Zverev con il punteggio di 5-7, 7-6, 3-6. Dopo le eliminazioni al secondo turno al Roland Garros, dove raggiunge il terzo turno in doppio, e al primo a Wimbledon, in luglio si impone su Garc\u00eda L\u00f3pez nella finale del Challenger di Perugia. La settimana dopo perde contro Nicolas J\u00e1rry in semifinale a B\u00e5stad, mentre in doppio viene sconfitto in finale insieme a Horacio Zeballos da Sander Gille / Joran Vliegen. A fine torneo stabilisce il suo miglior ranking in doppio al 110\u00ba posto. Al secondo turno di Amburgo subisce la seconda sconfitta stagionale contro Zverev. Raccoglie pochi risultati di rilievo nella stagione autunnale sul cemento e nell'ultimo torneo stagionale, sulla terra del Challenger di Montevideo, cede in finale a Jaume Munar.\n2020, tre volte nei quarti di finale in tornei ATP.\nAll'Australian Open torna a vincere un incontro nel circuito maggiore dopo 6 sconfitte consecutive e al secondo turno il sorteggio lo mette di fronte a Nadal, che vince in 3 set. A fine febbraio perde nei quarti di finale di Santiago del Cile da Casper Ruud. Ha quindi inizio la lunga pausa del tennis mondiale per la pandemia di COVID-19, rientra a giocare in agosto e tra i risultati di fine stagione spiccano i quarti di finale raggiunti nei tornei ATP di Kitzb\u00fchel in settembre, perdendo dal futuro vincitore Miomir Kecmanovi\u0107, e di Pula in ottobre, dove cede a sorpresa al n\u00ba 166 ATP Danilo Petrovi\u0107. Al primo turno del Roland Garros, disputato eccezionalmente in autunno, spreca un matchball nel quinto set perso 14-12 contro Juan Ignacio Londero dopo quasi 5 ore di gioco.\n2021, quarti di finale agli Internazionali d'Italia e quarto turno al Roland Garros.\nA inizio stagione soffre di problemi alla schiena e nei primi 3 tornei non va oltre il secondo turno. In marzo perde in semifinale in singolare e in finale in doppio a Santiago del Cile. In questo mese si separa dal suo coach storico Gustavo Tavernini, che gli aveva insegnato a giocare a tennis da bambino e lo aveva seguito per tutta la carriera, per affidarsi all'ex n\u00ba 20 nel ranking di doppio Mariano Hood. Rivitalizzato dal cambiamento, mette assieme una serie di buone prestazioni a cominciare da Belgrado, dove in aprile raggiunge i quarti. Nei primi turni del Masters di Madrid ha la meglio sul n\u00ba 12 ATP Carre\u00f1o Busta e sul 37 Albert Ramos Vi\u00f1olas prima di inchinarsi al terzo turno a Matteo Berrettini, che raggiunger\u00e0 la finale. Agli Internazionali d'Italia disputa per la prima volta un quarto di finale in un Masters 1000; elimina nell'ordine i quotati Kachanov, Goffin e Auger-Aliassime e viene sconfitto da Reilly Opelka. Con questo risultato rientra nella top 50 del ranking dopo 50 mesi di assenza. Al secondo torneo di Belgrado perde a sorpresa la semifinale contro il qualificato Alex Mol\u010dan.\nAl Roland Garros raggiunge per la prima volta il quarto turno in una prova dello Slam superando Radu Albot, Pablo And\u00fajar, che al primo turno aveva eliminato il n\u00ba 4 del mondo Dominic Thiem, e Fabio Fognini. Si arrende in 4 set all'emergente Alejandro Davidovich Fokina. A Wimbledon subisce la decima sconfitta su altrettanti incontri disputati in singolare nei tornei sull'erba del circuito maggiore. Subito torna a mettersi in luce sulla terra battuta di Amburgo, dove batte tra gli altri Albert Ramos Vi\u00f1olas e viene eliminato in semifinale da Pablo Carre\u00f1o Busta. Negli ultimi nove tornei disputati in stagione vince in totale un solo incontro ma in ottobre raggiunge comunque la 40\u00aa posizione del ranking, la migliore degli ultimi cinque anni.\n2022.\nInaugura la stagione all'ATP Cup, vince due dei tre incontri disputati e l'Argentina viene eliminata dalla Polonia. Perde al primo turno nei successivi tre tornei, tra cui gli Australian Open, e si riprende a Buenos Aires con i successi su Juan Martin del Potro \u2013 al rientro dopo una lunga convalescenza \u2013 Pablo Andujar e Fabio Fognini; viene eliminato in semifinale da Casper Ruud.\nRisultati in progressione.\nDoppio misto.\n\"Nessuna Partecipazione\" "}
{"id": "2945600", "revid": "1442080", "url": "https://it.wikipedia.org/wiki?curid=2945600", "title": "Faber Grand Prix 1996 - Singolare", "text": "Il singolare del torneo di tennis Faber Grand Prix 1996, facente parte del WTA Tour 1996, ha avuto come vincitrice Iva Majoli che ha battuto in finale 7\u20135, 1\u20136, 7\u20136 Jana Novotn\u00e1.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945602", "revid": "1442080", "url": "https://it.wikipedia.org/wiki?curid=2945602", "title": "Faber Grand Prix 1996 - Doppio", "text": "Il doppio del torneo di tennis Faber Grand Prix 1996, facente parte del WTA Tour 1996, ha avuto come vincitrici Meredith McGrath e Larisa Neiland che hanno battuto in finale 3\u20136, 6\u20133, 6\u20132 Lori McNeil e Helena Sukov\u00e1."}
{"id": "2945605", "revid": "831312", "url": "https://it.wikipedia.org/wiki?curid=2945605", "title": "Giampaolo Cheula", "text": "Carriera.\nIl suo esordio nel ciclismo avviene all'et\u00e0 di sei anni. Seguendo le orme del fratello Raffaele, anche lui buon dilettante, difende per numerosi anni i colori del Pedale Ossolano, e poi, tra i dilettanti, quelli della U.C. Bergamasca 1902. Gareggia poi da professionista dal 2001 al 2011 (spiccano cinque stagioni consecutive con il team Barloworld), cogliendo cinque successi. Nel 2012 \u00e8 passato al mountain biking.\nDal 2013, ritiratosi dall'attivit\u00e0, \u00e8 direttore sportivo alla Androni Giocattoli-Sidermec."}
{"id": "2945609", "revid": "124323573", "url": "https://it.wikipedia.org/wiki?curid=2945609", "title": "Squadra serba di Coppa Davis", "text": "La squadra serba di Coppa Davis rappresenta la Serbia nella Coppa Davis, ed \u00e8 posta sotto l'egida della \"Federazione tennistica serba\".\nL'attuale nazione serba \u00e8 considerata in tutti gli ambiti come la naturale prosecuzione della vecchia Repubblica Socialista Federale di Jugoslavia fino al 1991, della Repubblica Federale di Jugoslavia dal 1992 al 2002 e, infine, della nazione di Serbia e Montenegro dal 2003 al 2006. Pertanto tutti i risultati ottenuti da queste tre nazionali scomparse vengono considerati propri dell'attuale Serbia, anche se di fatto la squadra serba nasce solo nel 2007 in seguito alla definitiva separazione del Montenegro. Non risulta strano, pertanto, che i detentori dei vari record di vittorie e presenze quali Boro Jovanovi\u0107 e Niki Pili\u0107 (citati nella tabella a fianco) siano in realt\u00e0 croati di nascita: la loro carriera si \u00e8 dipanata infatti in un'epoca in cui la Croazia non era ancora indipendente, ma solo una regione della Jugoslavia.\nLa squadra partecipa alla competizione dal 1927, e ad oggi il suo miglior risultato \u00e8 la vittoria nel 2010 contro la Francia.\nVittoria della Coppa Davis 2010.\nAlla Beogradska Arena il 5 dicembre 2010, con due vittorie in tre set negli ultimi due singolari, la Serbia capovolge il risultato e si aggiudica la sua prima Coppa Davis della storia battendo la Francia. La Serbia \u00e8 la sesta squadra della storia a vincere dopo essere stata sotto 2-1 al termine del doppio. Era accaduto anche nel 1902 Usa-Gran Bretagna 3-2, nel 1927 Francia-Usa 3-2, nel 1953 Australia-Usa 3-2, nel 1964 Australia-Usa 3-2 e 2002 Russia-Francia 3-2. Negli ultimi 100 anni, quindi senza considerare Stati Uniti e Australia, la Serbia \u00e8 la terza nazione a vincere la Davis alla sua prima finale dopo la Svezia di Borg nel 1975 e la Croazia di Ljubici\u0107 nel 2005 (senza considerare il Sud Africa che vinse l'edizione del 1974 senza giocare la finale per il ritiro dell'India).\nOrganico 2019.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti serbi e jugoslavi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai quarti di finale della Coppa Davis 2019 (Russia-Serbia 2-1).\nAndamento.\nLa seguente tabella riflette l'andamento della squadra dal 1990 ad oggi. Le due colonne grigie indicano che la squadra non ha preso parte alla manifestazione in quegli anni."}
{"id": "2945611", "revid": "889336", "url": "https://it.wikipedia.org/wiki?curid=2945611", "title": "Florian Mayer", "text": "Biografia.\nFlorian Mayer ha raggiunto il suo best-ranking della carriera in singolare il 6 giugno 2011 piazzandosi al n\u00b0 18 della classifica ATP. Sempre nel 2011, Mayer ha vinto il suo primo titolo ATP dopo le precedenti quattro sconfitte in finale. Inoltre, ha vinto dieci tornei nel circuito Challenger.\nAl Torneo di Wimbledon del 2004, Mayer ha raggiunto i quarti di finale, che \u00e8 anche il suo miglior risultato Slam fino ad oggi. Otto anni pi\u00f9 tardi, Mayer ha fatto il suo secondo quarto di finale in uno Slam, ancora una volta a Wimbledon.\nLa vittoria pi\u00f9 grande della sua carriera arriva nel 2011 a Shanghai quando batte Rafael Nadal."}
{"id": "2945614", "revid": "107831", "url": "https://it.wikipedia.org/wiki?curid=2945614", "title": "Bausch &amp; Lomb Championships 1996", "text": "Il Bausch &amp; Lomb Championships 1996 \u00e8 stato un torneo di tennis giocato sulla terra battuta. \u00c8 stata la 17\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato all'Amelia Island Plantation di Amelia Island negli USA dall'8 al 14 aprile 1996.\nCampionesse.\nSingolare.\n Irina Sp\u00eerlea ha battuto in finale Mary Pierce 6\u20137, 6\u20134, 6\u20133\nDoppio.\n Chanda Rubin / Arantxa S\u00e1nchez Vicario hanno battuto in finale Meredith McGrath / Larisa Neiland 6\u20131, 6\u20131"}
{"id": "2945619", "revid": "287204", "url": "https://it.wikipedia.org/wiki?curid=2945619", "title": "Bausch &amp; Lomb Championships 1996 - Singolare", "text": "Il singolare del Bausch &amp; Lomb Championships 1996 \u00e8 stato un torneo di tennis facente parte del WTA Tour 1996.\nConchita Mart\u00ednez era la detentrice del titolo, ma ha perso nei quarti di finale contro Mary Pierce.\nIrina Sp\u00eerlea ha battuto in finale 6\u20137, 6\u20134, 6\u20133 Pierce.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2945623", "revid": "838137", "url": "https://it.wikipedia.org/wiki?curid=2945623", "title": "Bausch &amp; Lomb Championships 1996 - Doppio", "text": "Il doppio del Bausch &amp; Lomb Championships 1996 \u00e8 stato un torneo di tennis facente parte del WTA Tour 1996.\nAmanda Coetzer e In\u00e9s Gorrochategui erano le detentrici del titolo, ma quest'anno non hanno partecipato.\nChanda Rubin e Arantxa S\u00e1nchez Vicario hanno battuto in finale 6\u20131, 6\u20131 Meredith McGrath e Larisa Neiland.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945624", "revid": "188402", "url": "https://it.wikipedia.org/wiki?curid=2945624", "title": "Ars Gratia Artis", "text": ""}
{"id": "2945627", "revid": "107831", "url": "https://it.wikipedia.org/wiki?curid=2945627", "title": "Citizen Cup 1996", "text": "Il Citizen Cup 1996 \u00e8 stato un torneo di tennis giocato sulla terra battuta. \u00c8 stata la 12\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato ad Amburgo in Germania dal 29 aprile al 5 maggio 1996.\nCampionesse.\nSingolare.\n Arantxa S\u00e1nchez Vicario ha battuto in finale Conchita Mart\u00ednez 4\u20136, 7\u20136, 6\u20130\nDoppio.\n Arantxa S\u00e1nchez Vicario / Brenda Schultz hanno battuto in finale Gigi Fern\u00e1ndez / Martina Hingis 4\u20136, 7\u20136, 6\u20134"}
{"id": "2945631", "revid": "1235755", "url": "https://it.wikipedia.org/wiki?curid=2945631", "title": "Steve Darcis", "text": "Ha raggiunto il suo pi\u00f9 alto ranking nel singolo il 22 maggio 2017, con la 38\u00aa posizione, mentre nel doppio ha raggiunto il 126\u00ba posto il 5 gennaio 2009.\nNel 2007 \u00e8 stato il primo tennista a vincere nello stesso anno tre tornei nei circuiti ITF, Challenger e ATP. Durante il torneo di Anversa nel 2019, dove viene sconfitto la primo turno sia in singolare che in doppio, annuncia l'intenzione del ritiro dopo l'Australian Open del 2020.\nCarriera.\nOttiene buoni risultati a livello giovanile, raggiunge infatti le semifinali del Torneo di Wimbledon 2002 (sconfitto da Todd Reid) e del doppio ragazzi agli US Open 2002 in coppia con Ross Hutchins ottenendo l'ottava posizione nel ranking mondiale.\nTra i professionisti ha raggiunto tre finali vincendone due, durante il primo turno del torneo di Wimbledon 2013 ha battuto a sorpresa lo spagnolo Rafael Nadal per 7-64, 7-68, 6-4.\nIl risultato migliore negli Slam l'ha ottenuto durante l'Open di Francia 2008 quando ha raggiunto i quarti di finale in coppia con Olivier Rochus.\nIn Coppa Davis ha giocato 43 match con la squadra belga, vincendone ventiquattro. Il suo contributo \u00e8 stato fondamentale per raggiungere le finali di Coppa Davis 2015 e 2017, ma perde tutti gli incontri disputati nella sfide che assegnano il titolo, nel 2015 in doppio contro la Gran Bretagna, che conquista la coppa battendo il Belgio 3-1, e nel 2017 i due singolari contro la Francia, che si aggiudica il suo decimo titolo imponendosi per 3-2."}
{"id": "2945633", "revid": "495151", "url": "https://it.wikipedia.org/wiki?curid=2945633", "title": "Assou Oubasslam", "text": ""}
{"id": "2945634", "revid": "1442080", "url": "https://it.wikipedia.org/wiki?curid=2945634", "title": "Citizen Cup 1996 - Singolare", "text": "Il singolare del Citizen Cup 1996 \u00e8 stato un torneo di tennis facente parte del WTA Tour 1996.\nConchita Mart\u00ednez era la detentrice del titolo, ma ha perso in finale 4\u20136, 7\u20136, 6\u20130 contro Arantxa S\u00e1nchez Vicario.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945637", "revid": "124362149", "url": "https://it.wikipedia.org/wiki?curid=2945637", "title": "Squadra indiana di Coppa Davis", "text": "La squadra indiana di Coppa Davis rappresenta l'India nella Coppa Davis, ed \u00e8 posta sotto l'egida della \"Federazione Tennistica Indiana\".\nNon ha mai vinto la manifestazione ma ci \u00e8 andata vicino tre volte, nel 1966, 1974 e 1987, perdendo in finale rispettivamente contro Australia, Sudafrica (in seguito al rifiuto dell'India di giocare in Sudafrica la finale fu persa a tavolino) e Svezia.\nOrganico 2019.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti indiani con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai Playoff del Gruppo I della Coppa Davis 2019 (India-Pakistan 4-0).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945638", "revid": "7969", "url": "https://it.wikipedia.org/wiki?curid=2945638", "title": "La peccatrice dei mari del sud", "text": ""}
{"id": "2945640", "revid": "838137", "url": "https://it.wikipedia.org/wiki?curid=2945640", "title": "Citizen Cup 1996 - Doppio", "text": "Il doppio del Citizen Cup 1996 \u00e8 stato un torneo di tennis facente parte del WTA Tour 1996.\nGigi Fern\u00e1ndez e Martina Hingis erano le detentrici del titolo, ma hanno perso in finale 4\u20136, 7\u20136, 6\u20134 contro Arantxa S\u00e1nchez Vicario e Brenda Schultz.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2945642", "revid": "767487", "url": "https://it.wikipedia.org/wiki?curid=2945642", "title": "Paul McGee", "text": "Carriera.\nMcGee ha segnato complessivamente 143 reti in League of Ireland, quota che lo pone decimo nella classifica di sempre. Con la maglia del Galway United ha giocato in Coppa UEFA ed ha segnato una rete al Groningen nell'edizione 1986-1987. Ha inoltre collezionato 15 presenze (e 4 gol) in selezione irlandese tra il 1978 e il 1980."}
{"id": "2945643", "revid": "767487", "url": "https://it.wikipedia.org/wiki?curid=2945643", "title": "Madrid Open 1996", "text": "Il Madrid Open 1996 \u00e8 stato un torneo di tennis giocato sulla terra rossa. \u00c8 stata la 1\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato a Madrid in Spagna, dal 21 al 25 maggio 1996.\nCampionesse.\nSingolare.\n Jana Novotn\u00e1 ha battuto in finale Magdalena Maleeva 4\u20136, 6\u20134, 6\u20133\nDoppio.\n Jana Novotn\u00e1 / Arantxa S\u00e1nchez Vicario hanno battuto in finale Sabine Appelmans / Miriam Oremans 7\u20136, 6\u20132"}
{"id": "2945645", "revid": "1442080", "url": "https://it.wikipedia.org/wiki?curid=2945645", "title": "Madrid Open 1996 - Singolare", "text": "Il singolare del torneo di tennis Madrid Open 1996, facente parte del WTA Tour 1996, ha avuto come vincitrice Jana Novotn\u00e1 che ha battuto in finale 4\u20136, 6\u20134, 6\u20133 Magdalena Maleeva.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945647", "revid": "1442080", "url": "https://it.wikipedia.org/wiki?curid=2945647", "title": "Madrid Open 1996 - Doppio", "text": "Il doppio del torneo di tennis Madrid Open 1996, facente parte del WTA Tour 1996, ha avuto come vincitrici Jana Novotn\u00e1 e Arantxa S\u00e1nchez Vicario che hanno battuto in finale 7\u20136, 6\u20132 Sabine Appelmans e Miriam Oremans.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2945648", "revid": "1442080", "url": "https://it.wikipedia.org/wiki?curid=2945648", "title": "Mutua Madrile\u00f1a Madrid Open 2010 - Singolare femminile", "text": "Il singolare femminile del Mutua Madrile\u00f1a Madrid Open 2010 \u00e8 stato un torneo di tennis facente parte del WTA Tour 2010.\nLa detentrice del titolo era Dinara Safina, ma \u00e8 stata eliminata al primo turno da Kl\u00e1ra Zakopalov\u00e1.\nAravane Reza\u00ef ha battuto in finale Venus Williams 6-2, 7-5.\nTeste di serie.\nLe quattro semifinaliste degli Internazionali d'Italia passano direttamente al secondo turno. Sono:"}
{"id": "2945649", "revid": "287204", "url": "https://it.wikipedia.org/wiki?curid=2945649", "title": "International Women's Open 1996", "text": "L'International Women's Open 1996 \u00e8 stato un torneo di tennis giocato sull'erba. \n\u00c8 stata la 22\u00aa edizione del \"torneo di Eastbourne\", che fa parte della categoria Tier II nell'ambito del WTA Tour 1996. \nSi \u00e8 giocato a Eastbourne in Inghilterra, dal 18 al 22 giugno 1996.\nCampionesse.\nSingolare.\n Monica Seles ha battuto in finale Mary Joe Fern\u00e1ndez 6\u20130, 6\u20132\nDoppio.\n Jana Novotn\u00e1 / Arantxa S\u00e1nchez Vicario hanno battuto in finale Rosalyn Nideffer / Pam Shriver 4\u20136, 7\u20135, 6\u20134"}
{"id": "2945653", "revid": "287204", "url": "https://it.wikipedia.org/wiki?curid=2945653", "title": "West Helena", "text": "West Helena \u00e8 la parte occidentale della citt\u00e0 di Helena-West Helena, capoluogo di contea della contea di Phillips, Arkansas, Stati Uniti. Secondo lo United States Census Bureau nel censimento dell'anno 2000, questa parte di citt\u00e0 ha registrato 8.689 abitanti.\nWest Helena e la citt\u00e0-sorella di Helena, posta nella parte a est e anch'essa adagiata lungo il fiume Mississippi, sono stati uno dei punti focali nello sviluppo della musica blues. Le due cittadine sono state unificate il 1\u00ba gennaio 2006 in un'unica entit\u00e0 urbanistica con il nome di Helena-West Helena, sede di contea.\nSempre secondo lo United States Census Bureau, nel 2000 - ovvero prima dell'unificazione con Helena - West Helena da sola contava su una superficie di 11.5\u00a0km\u00b2), tutti su superficie emersa."}
{"id": "2945654", "revid": "94169100", "url": "https://it.wikipedia.org/wiki?curid=2945654", "title": "Thirst", "text": ""}
{"id": "2945655", "revid": "287204", "url": "https://it.wikipedia.org/wiki?curid=2945655", "title": "International Women's Open 1996 - Singolare", "text": "Il singolare dell'International Women's Open 1996 \u00e8 stato un torneo di tennis facente parte del WTA Tour 1996.\nNathalie Tauziat era la detentrice del titolo, ma ha perso in semifinale contro Monica Seles.\nMonica Seles ha battuto in finale 6\u20130, 6\u20132 Mary Joe Fern\u00e1ndez.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945657", "revid": "297745", "url": "https://it.wikipedia.org/wiki?curid=2945657", "title": "Bonifacio de' Pitati", "text": ""}
{"id": "2945662", "revid": "838137", "url": "https://it.wikipedia.org/wiki?curid=2945662", "title": "International Women's Open 1996 - Doppio", "text": "Il doppio dell'International Women's Open 1996 \u00e8 stato un torneo di tennis facente parte del WTA Tour 1996.\nJana Novotn\u00e1 e Arantxa S\u00e1nchez Vicario erano le detentrici del titolo e hanno battuto in finale 4\u20136, 7\u20135, 6\u20134 Rosalyn Nideffer e Pam Shriver."}
{"id": "2945664", "revid": "1305772", "url": "https://it.wikipedia.org/wiki?curid=2945664", "title": "4th Time Around", "text": "4th Time Around \u00e8 una canzone di Bob Dylan contenuta nel suo doppio album del 1966, \"Blonde on Blonde\".\nIl brano.\nCon un testo che alterna il normale con l'assurdo, \"4th Time Around\" \u00e8 indicativa dello stile compositivo del Dylan di met\u00e0 anni sessanta. La canzone ruota intorno alle azioni e alle brevi frasi pronunciate da un uomo a una donna, che sono presumibilmente nel bel mezzo di un litigio tra amanti. Il brano si apre con quello che potrebbe essere interpretato come il culmine della lite: \"\u00abWhen she said / Don't waste your words, they're just lies / I cried she was deaf\u00bb.\" (\"Quando lei ha detto, non sprecare le tue parole, sono solo bugie / le ho urlato che era sorda\"). Il narratore si riferisce alla donna in terza persona chiamandola \"lei\" per tutto il brano, ma nell'ultima strofa comincia a rivolgersi direttamente a qualcuno, usando il pronome \"tu\": \"\u00abyou took me in / you loved me then\u00bb\" (\"Mi hai catturato / mi amavi allora\"). Musicalmente parlando, la semplice melodia della canzone contrasta con il sound maggiormente blues-rock della gran parte di \"Blonde on Blonde\".\nSomiglianze con \"Norwegian Wood\".\n\"4th Time Around\" \u00e8 spesso indicata come la risposta di Dylan alla canzone dei Beatles \"Norwegian Wood (This Bird Has Flown)\", scritta da John Lennon e Paul McCartney per l'album \"Rubber Soul\" del 1965, poich\u00e9 i due brani mostrano un testo e una melodia abbastanza simili. \"Norwegian Wood\" fu la prima canzone dei Beatles dove il testo aveva maggior peso della musica e che risentiva sensibilmente dell'influenza Dylaniana. Da allora \"4th Time Around\" \u00e8 stata vista sia come un gentile omaggio, sia come una satirica e acida parodia circa i tentativi di Lennon di emulare lo stile compositivo di Dylan. Lennon stesso espresse differenti opinioni in merito in diverse interviste tra il 1970 e il 1980. Inizialmente la intese come una parodia di \"Norwegian Wood\", ma in seguito consider\u00f2 la canzone di Dylan piuttosto come un omaggio. Inoltre, l'ultima strofa di \"4th Time Around\": \"\u00abI never asked for your crutch / Now don't ask for mine\u00bb\" (\"Non ti ho mai chiesto la tua stampella / Adesso non chiedermi la mia\") fu interpretata da Lennon come un avvertimento diretto a lui da parte di Dylan che gli indicava di non usare le sue canzoni come una \"stampella\" sulla quale appoggiare il suo stile di scrittura.\nA confermare questa ipotesi, Al Kooper ricorda di aver fatto notare all'epoca a Dylan la somiglianza di stile tra il brano e la canzone dei Beatles e che lui rispose: \u00abVeramente \u00e8 \"Norwegian Wood\" che assomiglia molto a questa! Ho paura che loro l'abbiano presa da me, e sento che devo registrarla\u00bb.\nUn'altra interpretazione vuole che la canzone sia riferita a Joan Baez. Durante i suoi inizi di carriera, la Baez aveva promosso Dylan come un nuovo grande talento emergente e lo chiamava regolarmente a raggiungerla sul palco per unirsi a lei durante i suoi concerti. Quando Dylan divenne pi\u00f9 famoso di lei, si aspettava lo stesso trattamento da parte di Bob, ma Dylan invece si dimostr\u00f2 restio a dividere il centro della scena con qualcun altro. In \"4th Time Around\", Dylan potrebbe aver commentato la loro rottura e il fatto che non si sentiva in debito con lei."}
{"id": "2945667", "revid": "1223843", "url": "https://it.wikipedia.org/wiki?curid=2945667", "title": "Il piccolo Marat", "text": "Il piccolo Marat \u00e8 un \"dramma lirico\" o opera in tre atti del compositore Pietro Mascagni (1921), su libretto di Giovacchino Forzano.\nOpera.\n\"Il piccolo Marat\" venne dato in prima esecuzione il 2 maggio 1921 al Teatro Costanzi di Roma. Venne poi ripreso molte volte in Italia ed in Sud America, almeno per 450 recite documentate, con la concertazione di Federico Del Cupolo.\nMentre Mascagni aveva previsto di eseguire l'opera negli Stati Uniti nel 1926, la logistica si rivel\u00f2 troppo complicata per le prove, e la prima in Nord America dovette attendere fino al 13 aprile 2009 quando Teatro Grattacielo la appront\u00f2 all'Avery Fisher Hall, Lincoln Center, a New York.\nRegistrazioni.\nEsistono diverse registrazioni dell'opera completa, la pi\u00f9 diffusa delle quali \u00e8 quella eseguita da marito e moglie, Virginia Zeani e Nicola Rossi-Lemeni con il tenore Giuseppe Gismondo; questa registrazione live 1962 da Sanremo \u00e8 stata pubblicata su etichetta Cetra italiano in 3 LP e, pi\u00f9 tardi, in 2 CD. Un concerto in diretta dall'Olanda, del 1992, interpretato da Susan Neves e Daniel Galvez-Vallejo, \u00e8 stato pubblicato dall'etichetta Bongiovanni. Fra alcune selezionate compilation dell'opera si ricordano quella di Hip\u00f3lito Lazaro del 1926 (con il soprano Mafalda De Voltri) della durata di circa 14 minuti e iniziante con \"Sei tu? Che cosa vieni a fare?... Va nella tua stanzetta\""}
{"id": "2945669", "revid": "495151", "url": "https://it.wikipedia.org/wiki?curid=2945669", "title": "Zayd Ouhmad", "text": ""}
{"id": "2945670", "revid": "1318658", "url": "https://it.wikipedia.org/wiki?curid=2945670", "title": "Arno (disambigua)", "text": ""}
{"id": "2945671", "revid": "392652", "url": "https://it.wikipedia.org/wiki?curid=2945671", "title": "Welcome to the Darkside", "text": "Welcome to the Darkside \u00e8 il secondo EP ufficiale della cantante e personaggio televisivo statunitense Tila Tequila.\nL'EP.\nL'EP contiene tre tracce ed \u00e8 stato pubblicato l'11 maggio 2010 in formato digitale. Una delle tracce, \"Blue Dress\", era gi\u00e0 stata pubblicata da Tila in un video postato nel suo MySpace a inizio 2009. L'EP \u00e8 stato pubblicato sotto lo pseudonimo di \"Miss Tila\" e non include il singolo \"I Fucked the DJ/ I Love My DJ\". I brani \"Blue Dress\" e \"Walking on Thin Ice\" sono cover, la prima dei Depeche Mode e la seconda di Y\u014dko Ono."}
{"id": "2945672", "revid": "118795817", "url": "https://it.wikipedia.org/wiki?curid=2945672", "title": "East West Bank Classic 1996", "text": "L'East West Bank Classic 1996 \u00e8 stato un torneo di tennis giocato sul cemento.\n\u00c8 stata la 23\u00aa edizione del torneo, che fa parte della categoria Tier II nell'ambito del WTA Tour 1996.\nSi \u00e8 giocato a Manhattan Beach vicino a Los Angeles negli Stati Uniti, dal 12 al 18 agosto 1996.\nCampionesse.\nSingolare.\n Lindsay Davenport ha battuto in finale Anke Huber 6\u20132, 6\u20133\nDoppio.\n Lindsay Davenport / Nata\u0161a Zvereva hanno battuto in finale Amy Frazier / Kimberly Po 6\u20131, 6\u20134"}
{"id": "2945677", "revid": "1442080", "url": "https://it.wikipedia.org/wiki?curid=2945677", "title": "East West Bank Classic 1996 - Singolare", "text": "Conchita Mart\u00ednez era la detentrice del titolo, ma quest'anno non ha partecipato.\nIl singolare del torneo di tennis East West Bank Classic 1996, facente parte del WTA Tour 1996, ha avuto come vincitrice Lindsay Davenport che ha battuto in finale 6\u20132, 6\u20133 Anke Huber.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2945680", "revid": "767487", "url": "https://it.wikipedia.org/wiki?curid=2945680", "title": "Bank of the West Classic 1996", "text": "Il Bank of the West Classic 1996 \u00e8 stato un torneo di tennis giocato sul sintetico indoor. \u00c8 stata la 25\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato all'Oakland-Alameda County Coliseum Arena di Oakland negli Stati Uniti, dal 4 al 10 novembre 1996.\nCampionesse.\nSingolare.\n Martina Hingis ha battuto in finale Monica Seles 6\u20132, 6\u20130\nDoppio.\n Lindsay Davenport / Mary Joe Fern\u00e1ndez hanno battuto in finale Irina Sp\u00eerlea / Nathalie Tauziat 6\u20131, 6\u20133"}
{"id": "2945681", "revid": "112024533", "url": "https://it.wikipedia.org/wiki?curid=2945681", "title": "BCV Volley Cup 1996", "text": "La BCV Volley Cup di pallavolo femminile 1996 si \u00e8 svolto dall'11 al 16 giugno 1996 a Montreux, in Svizzera. Al torneo hanno partecipato 8 squadre nazionali e la vittoria finale \u00e8 andata per la quinta volta a Cuba.\nPodio.\nCampione.\nCuba(Sesto titolo)\nSecondo posto.\nBrasile\nTerzo posto.\nStati Uniti"}
{"id": "2945684", "revid": "287204", "url": "https://it.wikipedia.org/wiki?curid=2945684", "title": "Bank of the West Classic 1996 - Singolare", "text": "Il singolare del Bank of the West Classic 1996 \u00e8 stato un torneo di tennis facente parte del WTA Tour 1996.\nMagdalena Maleeva era la detentrice del titolo, ma ha perso nel 1\u00ba turno contro Kimberly Po.\nMartina Hingis ha battuto in finale 6\u20132, 6\u20130 Monica Seles.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945687", "revid": "1851848", "url": "https://it.wikipedia.org/wiki?curid=2945687", "title": "Domenico Ventura (allenatore di calcio)", "text": "Carriera.\nCresciuto nella Massiminiana, dove fa parte della prima squadra per tre stagioni in Serie C, nell'ottobre 1969 passa al venendo promosso nella massima serie a fine stagione.\nEsordisce in Serie A il 27 settembre 1970 in Catania-Juventus (0-1). Le presenze a fine campionato saranno due.\nDopo un prestito al Savoia, in Serie C, rientra al Catania in Serie A per pochi mesi, salvo poi tornare alla Massiminiana, nel frattempo retrocessa in Serie D. Quindi fa ritorno al nel 1975, ritrovandosi come riserva per tre campionati, fino al ritiro."}
{"id": "2945692", "revid": "838137", "url": "https://it.wikipedia.org/wiki?curid=2945692", "title": "East West Bank Classic 1996 - Doppio", "text": "Il doppio dell'East West Bank Classic 1996 \u00e8 stato un torneo di tennis facente parte del WTA Tour 1996.\nGigi Fern\u00e1ndez e Nata\u0161a Zvereva erano le detentrici del titolo, ma solo la Zvereva ha partecipato in coppia con Lindsay Davenport.\nLa Davemport e la Zvereva hanno battuto in finale 6\u20131, 6\u20134 Amy Frazier e Kimberly Po.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945694", "revid": "287204", "url": "https://it.wikipedia.org/wiki?curid=2945694", "title": "PalaBattisti", "text": "Il PalaBattisti \u00e8 il palazzetto dello sport della provincia del Verbano-Cusio-Ossola, situato in via Brigata Cesare Battisti a Verbania-Intra.\nIl palazzetto attualmente \u00e8 in gestione alla Virtus Verbania, che \u00e8 una societ\u00e0 che storicamente si occupa di pallacanestro giovanile. Per problemi di agibilit\u00e0 nel palasport di Omegna ospita anche le partite della Fulgor Omegna.\nIl palazzetto pu\u00f2 contenere 1048 persone nelle occasioni sportive (1250 in caso di concerti e altri eventi). All'interno \u00e8 presente un bar. L'organizzazione dei posti nel palazzetto \u00e8 suddivisa su quattro lati: i due di pubblico e le due curve, quella di casa e quella per gli ospiti. La curva degli ospiti \u00e8 separata dal resto dei posti nel palazzetto per mezzo di due cancelli.\nDurante l'annata 2012-2013 ha ospitato le partite interne della Pallavolo Ornavasso valevoli per il campionato di serie A2 femminile.\nIl palazzetto, inoltre, viene usato anche dall'Istituto Lorenzo Cobianchi di Intra."}
{"id": "2945699", "revid": "92723", "url": "https://it.wikipedia.org/wiki?curid=2945699", "title": "Squadra svizzera di Coppa Davis", "text": "La squadra svizzera di Coppa Davis rappresenta la Svizzera nella Coppa Davis, ed \u00e8 posta sotto l'egida della \"Swiss Tennis\".\nLa squadra partecipa alla competizione dal 1923, e il suo miglior risultato ad oggi \u00e8 la vittoria dell'edizione 2014, vincendo in finale contro la Francia a Lilla per 3-1.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti svizzeri con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato al Gruppo I della Coppa Davis 2019 (Svizzera-Slovacchia 1-3).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2945700", "revid": "287204", "url": "https://it.wikipedia.org/wiki?curid=2945700", "title": "San Diego Open 1996", "text": "Il San Diego Open 1996 \u00e8 stato un torneo di tennis giocato sul cemento. \u00c8 stata la 18\u00aa edizione del torneo di San Diego, che fa parte della categoria Tier II nell'ambito del WTA Tour 1996. Si \u00e8 giocato a San Diego negli USA dal 19 al 25 agosto 1996.\nCampionesse.\nSingolare.\n Kimiko Date ha battuto in finale Arantxa S\u00e1nchez Vicario 3\u20136, 6\u20133, 6\u20130\nDoppio.\n Gigi Fern\u00e1ndez / Conchita Mart\u00ednez hanno battuto in finale Larisa Neiland / Arantxa S\u00e1nchez Vicario 4\u20136, 6\u20133, 6\u20134"}
{"id": "2945705", "revid": "1442080", "url": "https://it.wikipedia.org/wiki?curid=2945705", "title": "San Diego Open 1996 - Singolare", "text": "Il singolare del San Diego Open 1996 \u00e8 stato un torneo di tennis facente parte del WTA Tour 1996.\nConchita Mart\u00ednez era la detentrice del titolo, ma ha perso in semifinale contro Kimiko Date.\nKimiko Date ha battuto in finale 3\u20136, 6\u20133, 6\u20130 Arantxa S\u00e1nchez Vicario.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945706", "revid": "838137", "url": "https://it.wikipedia.org/wiki?curid=2945706", "title": "San Diego Open 1996 - Doppio", "text": "Il doppio del San Diego Open 1996 \u00e8 stato un torneo di tennis facente parte del WTA Tour 1996.\nGigi Fern\u00e1ndez e Nata\u0161a Zvereva erano le detentrici del titolo, ma solo la Fern\u00e1ndez ha partecipato in coppia con Conchita Mart\u00ednez.\nLa Fern\u00e1ndez e la Mart\u00ednez hanno battuto in finale 4\u20136, 6\u20133, 6\u20134 Larisa Neiland e Arantxa S\u00e1nchez Vicario."}
{"id": "2945714", "revid": "767487", "url": "https://it.wikipedia.org/wiki?curid=2945714", "title": "Nichirei International Championships 1996", "text": "Il Nichirei International Championships 1996 \u00e8 stato un torneo di tennis giocato sul cemento. \u00c8 stata la 19\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato a Ariake Coliseum di Tokyo in Giappone dal 16 al 22 settembre 1996.\nCampionesse.\nSingolare.\n Monica Seles ha battuto in finale Arantxa S\u00e1nchez Vicario 6\u20131, 6\u20134\nDoppio.\n Amanda Coetzer / Mary Pierce hanno battuto in finale Sung-Hee Park / Shi-Ting Wang 6\u20133, 7\u20136"}
{"id": "2945716", "revid": "124278799", "url": "https://it.wikipedia.org/wiki?curid=2945716", "title": "Fosfuro di zinco", "text": "Il fosfuro di zinco (Zn3P2) \u00e8 un composto chimico inorganico.\nUtilizzo.\nI fosfuri di metallo sono usati come rodenticidi (ratticidi). Una miscela di cibo e fosfuro di zinco viene lasciata come esca in un luogo ove i roditori possano cibarsene. L'acido dei loro succhi gastrici reagisce con il fosfuro generando un gas tossico, la fosfina. Questo metodo di controllo dei muridi \u00e8 utilizzabile nel caso di roditori immuni alla maggior parte dei veleni comuni. Gli altri rodenticidi simili al fosfuro di zinco sono il fosfuro di alluminio e il fosfuro di calcio.\nIl fosfuro di zinco \u00e8 normalmente aggiunto alle esche per roditori in una percentuale variabile dallo 0,75% al 2%. Le esche hanno un forte odore acre, simile a quello dell'aglio, caratteristico delle fosfine, dimerizzate o sostituite, liberate per idrolisi. Questo odore attira i roditori ma ha un effetto repulsivo su altri animali. Gli uccelli, specialmente i tacchini, non hanno l'odorato sensibile a questo odore. Le esche contengono abbastanza fosfuro di zinco in un cibo sufficientemente attrattivo per poter uccidere i roditori in una volta sola, poich\u00e9 una dose non letale potrebbe causare una futura avversione al fosfuro di zinco nei roditori sopravvissuti.\nIl fosfuro di zinco di tipo rodenticida \u00e8 normalmente una polvere nera contenente il 75% di Zn3P2 e 25% di tartrato di potassio e di antimonio, un emetico che provoca il vomito del prodotto se viene accidentalmente ingerito da esseri umani o animali domestici. Rimane per\u00f2 efficace contro ratti, sorci, porcellini d'India, cavie e conigli, privi del riflesso del vomito.\nLe sostanze che non devono entrare in contatto con il fosfuro di zinco sono gli acidi, l'acqua, il diossido di carbonio e gli ossidanti forti.\nReazioni.\nIl fosfuro di zinco pu\u00f2 essere preparato per reazione diretta dello zinco con il fosforo:\nIl fosfuro di zinco reagisce con l'acqua per formare la fosfina (PH3) e l'idrossido di zinco (Zn(OH)2):"}
{"id": "2945719", "revid": "204012", "url": "https://it.wikipedia.org/wiki?curid=2945719", "title": "William W. Belknap", "text": ""}
{"id": "2945720", "revid": "767487", "url": "https://it.wikipedia.org/wiki?curid=2945720", "title": "Ulisse contro Ercole", "text": "Ulisse contro Ercole \u00e8 un film del 1962 diretto da Mario Caiano.\nTrama.\nErcole cattura Ulisse, proprio mentre stava ritornando a Itaca, per ordine di Zeus.L'eroe intende consegnarlo a Polifemo, privato della vista dall'eroe molti anni prima, ma durante il viaggio, i due eroi vengono catturati da esseri met\u00e0 uomini e met\u00e0 uccelli. Riusciti a scappare, Ulisse viene di nuovo fatto prigioniero, questa volta dai Trogloditi; Ercole continua il suo viaggio e giunge in Grecia dal padre della sua fidanzata Elena per organizzare una spedizione contro il popolo di mostri che ha intenzione di uccidere Ulisse."}
{"id": "2945722", "revid": "110157", "url": "https://it.wikipedia.org/wiki?curid=2945722", "title": "Nichirei International Championships", "text": "Il Nichirei International Championships \u00e8 stato un torneo di tennis femminile che si \u00e8 giocato a Tokyo in Giappone su campi in sintetico indoor nel 1990 e cemento dal 1991 al 1996.\nIl torneo \u00e8 stato rimpiazzato dal Toyota Princess Cup."}
{"id": "2945729", "revid": "287204", "url": "https://it.wikipedia.org/wiki?curid=2945729", "title": "Nichirei International Championships 1996 - Singolare", "text": "Il singolare del Nichirei International Championships 1996 \u00e8 stato un torneo di tennis facente parte del WTA Tour 1996.\nMary Pierce era la detentrice del titolo, ma ha perso nei quarti di finale contro Kimberly Po.\nMonica Seles ha battuto in finale 6\u20131, 6\u20134 Arantxa S\u00e1nchez Vicario.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945732", "revid": "200568", "url": "https://it.wikipedia.org/wiki?curid=2945732", "title": "Efim Samoilovich Fradkin", "text": ""}
{"id": "2945734", "revid": "838137", "url": "https://it.wikipedia.org/wiki?curid=2945734", "title": "Nichirei International Championships 1996 - Doppio", "text": "Il doppio del Nichirei International Championships 1996 \u00e8 stato un torneo di tennis facente parte del WTA Tour 1996.\nLindsay Davenport e Mary Joe Fern\u00e1ndez erano le detentrici del titolo, ma quest'anno non hanno partecipato.\nAmanda Coetzer e Mary Pierce hanno battuto in finale 6\u20133, 7\u20136 Sung-Hee Park e Shi-Ting Wang.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2945743", "revid": "32015460", "url": "https://it.wikipedia.org/wiki?curid=2945743", "title": "Reichsf\u00fcrst", "text": ""}
{"id": "2945751", "revid": "290948", "url": "https://it.wikipedia.org/wiki?curid=2945751", "title": "Verdigris", "text": "Verdigris \u00e8 il nome comune per un pigmento verde ottenuto attraverso l'applicazione di acido acetico su lastre di rame o la naturale patina formata quando rame, ottone o bronzo vengono logorati ed esposti all'aria o all'acqua di mare per un lungo periodo. \u00c8 solitamente un carbonato rameico basico, ma vicina al mare sar\u00e0 un cloruro rameico. Se l'acido acetico sar\u00e0 presente durante il tempo di alterazione, esso pu\u00f2 essere composto di acetato rameico.\nEtimologia.\nIl nome \"verdigris\" deriva dal Middle English \"vertegrez\", dall'antico francese \"verte grez\", un'alterazione di \"vert-de-Gr\u00e8ce\" (\"verde di Grecia\"). La moderna grafia francese del termine \u00e8 \"vert-de-gris\". Fino a che venne utilizzato come pigmento per la pittura e altre opere d'arte (come colore verde) fu richiesto dagli artisti in Grecia. Veniva originariamente preparato ponendo lastre di rame in una pentola sigillata contenente aceto caldo fino a che non si formava una incrostazione verde sul rame.\nUsi.\n\u00c8 utilizzato come fungicida o come catalizzatore nelle reazioni organiche.\nViene usato anche come pigmento, spesso usato nella pittura."}
{"id": "2945758", "revid": "116986927", "url": "https://it.wikipedia.org/wiki?curid=2945758", "title": "Timothy Greenfield-Sanders", "text": "Spesso le sue foto sono pubblicate su Vanity Fair.\nBiografia.\nGreenfield-Sanders si \u00e8 laureato in storia dell'arte alla Columbia University nel 1974 e in cinema all'American Film Institute nel 1977.\nL'esposizione \"Art World\" alla Mary Boone Gallery di New York City nel 1999, con oltre 700 ritratti, ha rappresentato il culmine della sua carriera. Nello stesso anno Greenfield-Sanders ha vinto anche un Grammy Award per il film \"Lou Reed: Rock and Roll Heart\".\nNel 2004 ha pubblicato il celebre libro \"XXX: 30 Porn-Star Portraits\" (ISBN 0-8212-7754-5).\nNel 2006 i suoi ritratti di soldati e marines feriti di ritorno dalla guerra in Iraq sono stati esposti in tutto il mondo.\nTra il 2007 ed il 2010 ha lavorato al progetto \"The Black List\": interviste e ritratti di alcune personalit\u00e0 afro-americane negli Stati Uniti.\nNel 2012 ha diretto il film documentario \"About Face - Dietro il volto di una top model\""}
{"id": "2945762", "revid": "921829", "url": "https://it.wikipedia.org/wiki?curid=2945762", "title": "Krutje", "text": "Krutje \u00e8 una frazione del comune di Lushnj\u00eb in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Allkaj, Ballagat, Bubullim\u00eb, Dushk, Fier-Shegan, Golem, Hysgjokaj, Karbunar\u00eb e Kolonj\u00eb a costituire la municipalit\u00e0 di Lushnj\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2945763", "revid": "196390", "url": "https://it.wikipedia.org/wiki?curid=2945763", "title": "Iosif Sklovskij", "text": ""}
{"id": "2945764", "revid": "122547290", "url": "https://it.wikipedia.org/wiki?curid=2945764", "title": "Nordmende", "text": "Nordmende \u00e8 stata un'azienda tedesca produttrice di elettronica di consumo, il cui marchio appartiene oggi al gruppo francese Technicolor SA.\nStoria.\nL'inizio a Dresda.\nFu fondata nel 1923 a Dresda da Otto Hermann Mende (1885 - 1940) con la denominazione Radio H. Mende &amp; Co., come ditta per la produzione di apparecchi radiofonici, che si svilupp\u00f2 nel corso degli anni trenta, periodo nel quale divenne terzo produttore nazionale di radio con circa 200.000 pezzi l'anno e una quota di mercato del 10% in Germania ed esportati all'estero, soprattutto in Gran Bretagna, Italia, Paesi scandinavi ed anche negli Stati Uniti d'America.\nCon lo scoppio della Seconda guerra mondiale, Mende produsse armi per la Wehrmacht. Alla fine dello stesso conflitto la fabbrica si ritrov\u00f2 distrutta a causa dei lunghi e pesanti bombardamenti aerei degli Alleati che rasero al suolo Dresda, e il nipote del fondatore, Martin Mende (1898 - 1982), nel 1947, a Brema diede vita ad una nuova societ\u00e0 denominata Norddeutsche Mende-Rundfunk GmbH, e nacque il marchio Nordmende. Dopo il 1945 Dresda diventa della DDR.\nL'attivit\u00e0 produttiva si svolse nell'ex fabbrica di aerei della Focke-Wulf nella \"Diedrich-Wilkens-Stra\u00dfe\" (Bremen-Hemelingen). Nel corso degli anni cinquanta-sessanta, Nordmende divenne uno dei maggiori produttori nazionali di radio, televisori, registratori e giradischi.\nAnni '70.\nNegli anni settanta i televisori Nordmende divennero famosi per la loro struttura modulare innovativa e per i rigorosi test di qualit\u00e0. Ma questi fattori di eccellenza rappresentarono per l'azienda dei problemi in materia di costi di produzione e di competitivit\u00e0 sul mercato.\n1977/78: vendita alla Thomson.\nNel 1978, la famiglia Mende cedette l'azienda alla francese Thomson-Brandt. Negli anni ottanta, le attivit\u00e0 della Nordmende vennero fuse con quelle di altre due aziende tedesche di elettronica, come Telefunken e SABA, passate sotto il controllo della multinazionale francese. \nNordmende si divide in due, \"Norddeutsche Mende Rundfunk KG\" e \"Nordmende Vertriebs GmbH &amp; Co. oHG\".\nPi\u00f9 tardi la parte produttiva diventa \"Norddeutsche AG f\u00fcr Unterhaltungselektronik &amp; Co. oHG\" (NAGFU), poi \"Deutsche AG f\u00fcr Unterhaltungselektronik &amp; Co. oHG\" (DAGFU). La DAGFU divenne parte della holding Thomson.\nLa produzione della \"Deutschen Elektronik-Werke GmbH\" (DEWEK), della \"S\u00fcddeutschen Elektronikwerke GmbH\" (SEWEK), formano la produzione SABA. Alla fine degli anni ottanta \"DEWEK\" con la \"Norddeutschen Elektronikwerke GmbH\" (NEWEK), la Telefunken-Produktionsgesellschaft, formano la \"Elektronik-Werke Deutschland GmbH\" (EWD). LA EWD diventer\u00e0 pi\u00f9 tardi \"Thomson Television Germany GmbH\" (TTG).\nL'attivit\u00e0 in Germania diventer\u00e0 poi \"Nordmende Vertriebs GmbH\", della \"Nordmende GmbH\". La \"Nordmende GmbH\" a met\u00e0 degli anni novanta, con Telefunken GmbH, SABA GmbH, la TTG e altre societ\u00e0 diventa \"Thomson Multimedia Sales GmbH\".\nAltre societ\u00e0 come la \"Nordmende Vertriebs GmbH &amp; Co. oHG\", la \"Nordmende Verkaufs GmbH\", si fonderanno in \"Nordmende International GmbH\" e poi diventer\u00e0 \"European Consumer Electronics GmbH\" (ECE) per l'esportazione del marchio Nordmende. La \"Nordmende International GmbH\" viene venduta alla \"Thomson Consumer Electronics S.A.\" di Parigi, divenendo \"Thomson Consumer Electronics GmbH\".\nAnni 2000.\nIl marchio Nordmende fa la sua ricomparsa sul mercato europeo dell'elettronica di consumo nel 2007, quando viene acquisitato insieme al marchio Thomson dalla multinazionale indiana di elettronica ed elettrodomestici Videocon, attraverso la commercializzazione di lettori DVD, televisori CRT, al plasma e LCD.\nDal 2011, il marchio Nordmende entra nell'interesse dell'italiana QBell di Udine, che intende commercializzare i propri televisori con questa storica etichetta dell'elettronica. Ma nonostante gli annunci, gli accordi non vanno in porto e il marchio Nordmende rimane a terzi.\nNel 2012, il marchio Nordmende, per Italia, Spagna e Francia viene gestito in esclusiva dall'azienda \"One S.p.A.\", a partire dalla progettualit\u00e0 fino alla realizzazione dei prodotti. I primi televisori a tecnologia LED ed LCD vengono distribuiti a partire dal maggio 2012.\nNel 2016, \u00e8 la societ\u00e0 \"Twenty S.p.A.\", che diverr\u00e0 qualche tempo dopo S\u00e8leco S.p.A., a rilevare il mandato ufficiale per la distribuzione di prodotti a marchio Nordmende in Italia."}
{"id": "2945765", "revid": "1442080", "url": "https://it.wikipedia.org/wiki?curid=2945765", "title": "Henry Thrale", "text": "Come suo padre, era il titolare di un'importante fabbrica di birra di Londra, la H. Thrale &amp; Co.\nNacque nella Alerhouse sita in Harrow Corner, Southwark, Londra. Era il figlio del ricco industriale Ralph Thrale (1698-1758) e di Maria Thrale. L'11 ottobre 1763, spos\u00f2 Hester Lynch Salusbury da cui ebbe 12 figli. Fu membro del Parlamento dal dicembre 1765 al settembre 1780, fu un Aldermanno e Sheriff della City di Londra: un rispettato uomo religioso, appassionato cacciatore e sportivo con una certa propensione per il gioco d'azzardo.\nIstruzione.\nThrale frequent\u00f2 l'Eton College e l'University College (Oxford), dove si immatricol\u00f2 il 4 giugno 1744. Viaggi\u00f2 per l'Europa in compagnia di Lord William Henry Lyttleton Westcote (1724\u20131808).\nAmicizia con Samuel Johnson.\nJohnson incontr\u00f2 per la prima volta i Thrale il 9 o 10 gennaio 1765, e subito entr\u00f2 a far parte della famiglia. Nella casa di Henry Thrale e signora si riunivano noti uomini di lettere. Quando Frances Burney venne ammessa in questo circolo letterario, Samuel Crisp scrisse \"Dove mai potrai trovare un altro gruppo come questo? Oh, Fanny, prendi nota di questo periodo come del pi\u00f9 felice della tua vita.\" Johnson, per lo pi\u00f9, visse con i Thrale nella loro residenza di campagna in Streatham Park per quasi 15 anni fino alla morte di Henry nel 1781.\nCarriera politica e imprenditoriale.\nIl 23 dicembre 1765, Henry Thrale venne eletto al Parlamento. Continu\u00f2 a rappresentare il collegio elletorale di Southwark fino alla sua sconfitta elettorale del 1780. \nNel 1758, Henry Thrale eredit\u00f2 dal padre Ralph la \"Anchor Brewery\", sita in Southwark. Nel 1772 un sistema per produrre la birra senza malto o luppolo port\u00f2 la fabbrica a indebitarsi per \u00a3130.000. Henry Thrale fu sull'orlo della bancarotta. Sua moglie Hester Thrale raccolse danaro fra parenti e amici e sald\u00f2 il debito nell'arco di nove anni.\nViaggi.\nNel 1774 Samuel Johnson fece un viaggio con i Thrale nel Galles.\nNel settembre 1775 Hester, Henry e il loro figlio maggiore, insieme a Samuel Johnson e Giuseppe Baretti, si recarono a Parigi.\nIl 19 ottobre 1775 il gruppo venne ricevuto alla Corte del Re Luigi XVI e della Regina Maria Antonietta a Fontainebleau dove restarono a cena e passarono una serata a teatro in compagnia dei sovrani.\nVita familiare.\nHenry ed Hester Thrale ebbero dodici figli dei quali solo quattro figlie sopravvissero fino alla maggiore et\u00e0: Hester Maria Elphinstone, Viscountess Keith (17 settembre 1764-31 marzo 1857), Frances (27 settembre 1765-6 ottobre 1765), Henry Salusbury (15 febbraio 1766-23 marzo 1776), Anna Maria (1\u00ba aprile 1768-21 marzo 1770), Elizabeth (22 giugno 1769-22 novembre 1773), Susannah Arabella (23 maggio 1770-5 novembre 1858), Sophia (23 luglio 1771-8 novembre 1824), Penelope (15 settembre 1772-15 settembre 1772), Ralph,(8 novembre 1773-13 luglio 1775), Frances Anna (4 maggio 1775-9 dicembre 1775),Cecelia Margaretta (8 febbraio 1777-1\u00ba maggio 1857), Hester Sophia (21 giugno 1778-25 aprile 1783).\nIl matrimonio tra Henry ed Hester fu definito come un \"marriage de Raison\" combinato da sua madre e suo zio. s marriage has been described as loveless. Pur non essendoci un grande amore tra i due, essi si vollero bene e si rispettarono. In occasione dell'anniversario del loro matrimonio Hester scrisse:\nIl pettegolezzo secondo cui Hester non amasse il marito potrebbe esser nato dal fatto che lei apparteneva ad una famiglia altolocata e per questo motivo spesso accadeva che in occasione di eventi sociali il marito rimanesse in ombra. Questa situazione, secondo vari testimoni, faceva infuriare Thrale in determinati occasioni e pu\u00f2 aver reso imbarazzante il loro rapporto durante gli eventi pubblici.\nMalattia e morte.\nil giorno 8 o 11 giugno 1779, Henry Thrale si rec\u00f2 a casa di sua sorella -la signora Susannah Nesbitt- per leggere il testamento del marito Arnold Nesbitt, parlamentare per il collegio di Cricklade, Wiltshire. Durante il pranzo, Henry fu colpito da un primo ictus. Il secondo lo sub\u00ec il 19 o il 21 febbraio 1780; il 10 settembre ne sub\u00ec un terzo mentre era impegnato nella campagna elettorale per le elezioni del 1780.\nHenry Thrale mor\u00ec a Londra alle 5 del mattino del 4 aprile 1781, presenti al capezzale sua moglie e Johnson. Fu sepolto nella cripta della St. Leonards Church, a Streatham. L'epitaffio di Henry Thrale fu scritto da Samuel Johnson.\nNecrologi.\nSamuel Johnson:\nArthur Murphy:\nJames Beattie:\nJames Boswell nella \"Life of Johnson\" ricorda di Thrale i sani principi, la profonda erudizione, l'acume negli affari, la non comune intelligenza e i modi raffinati. Inoltre ne descrive l'aspetto imponente, il portamento dignitoso e la disponibilit\u00e0 nei confronti della moglie alla quale consentiva di intrattenere gli ospiti di sua scelta.\nTestamento.\nGli esecutori trestamentari di Henry Thrale furono Samuel Johnson, Henry Smith, Joseph Crutchley, John Cator e la moglie Hester Thrale. La fabbrica di birra \"Anchor Brewhouse\" venne subito venduta per 135.000 sterline a David Barclay 1728\u20131809 (proprietario della Barclays Bank), che prese come socio il vecchio direttore dello stabilimento di Thrale, John Perkins (1730\u20131812). La ragione sociale divenne \"Barclay, Perkins &amp; Co\".\nA ciascuna delle cinque figlie viventi al momento della morte di Thrale venne lasciata la somma di \u00a320.000. Alla moglie Hester venne assegnato un vitalizio pi\u00f9 l'uso degli arredi della residenza di Streatham Park (compresa la raccolta di dipinti di Sir Joshua Reynolds).\nSamuel Johnson, in occasione di un suo compito da esecutore, ebbe a dire:\"Noi non ci troviamo qui per vendere una partita di bollitori e tinozze, bens\u00ec le potenzialit\u00e0 di arricchirsi al di l\u00e0 di ogni possibile sogno di avaro.\""}
{"id": "2945767", "revid": "110157", "url": "https://it.wikipedia.org/wiki?curid=2945767", "title": "Rremas", "text": "Rremas \u00e8 una frazione del comune di Divjak\u00eb in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Grabian, Gradisht\u00eb e T\u00ebrbuf a costituire la municipalit\u00e0 di Divjak\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2945772", "revid": "136801", "url": "https://it.wikipedia.org/wiki?curid=2945772", "title": "Nazionale di Coppa Davis della Repubblica Ceca", "text": ""}
{"id": "2945775", "revid": "136801", "url": "https://it.wikipedia.org/wiki?curid=2945775", "title": "Nazionale di Coppa Davis della Svizzera", "text": ""}
{"id": "2945776", "revid": "1452073", "url": "https://it.wikipedia.org/wiki?curid=2945776", "title": "Acido usnico", "text": "L'acido usnico \u00e8 un derivato del dibenzofurano naturalmente presente in alcune specie di licheni. \u00c8 stato isolato dallo scienziato tedesco Wilhelm Knop nel 1844 e la prima sintesi risale agli anni 1933-1937 ad opera di Curd e Robertson. L'acido usnico \u00e8 stato identificato in molti generi di licheni tra cui \"Usnea barbata\", \"Cladonia\", \"Lecanora\", \"Ramalina\", \"Evernia\", \"Parmelia\" e \"Alectoria\". Anche se in genere si ritiene che l'acido usnico sia esclusivamente presente nei licheni, in alcuni casi isolati non confermati, il composto \u00e8 stato trovato nel t\u00e8 Kombucha ed in ascomiceti non lichenizzati.\nIn condizioni normali, l'acido usnico \u00e8 una sostanza solida, amara e di colore giallo. Si trova in natura sia nella forma \"destrogira\" che in quella \"levogira\", nonch\u00e9 come composto racemo.\nRuolo biologico nei licheni.\nL'acido usnico \u00e8 un metabolita secondario dei licheni ed il suo ruolo non \u00e8 stato completamente chiarito. Si ritiene che l'acido usnico svolga un'azione di protezione del lichene da effetti negativi dovuti all'esposizione alla luce solare e scoraggi gli animali da pascolo in virt\u00f9 del suo gusto amaro.\nUsi e propriet\u00e0.\nGli estratti dei licheni contenenti acido usnico sono stati utilizzati in medicina, profumeria, in ambito cosmetico ed altri campi ancora.\nL'acido usnico possiede una vasta gamma di interessanti propriet\u00e0 biologiche.\nSi tratta di un potente antibiotico efficace contro i batteri Gram-positivi, inclusi \"Staphylococcus\", \"Streptococcus\" ed altri batteri come il \"Mycobacterium tuberculosis\". Agisce anche contro alcuni funghi patogeni. Sembra possedere anche attivit\u00e0 antivirale, antiprotozoaria, antimicotica, anti-infiammatoria ed analgesica.\nNel corso di ricerche preliminari, si \u00e8 verificato che l'acido usnico svolge azione adrenergica nei modelli di giunzione nervosa sia di rana sia di lombrico.\nL'acido possiede anche altre caratteristiche, come l'assorbimento delle radiazioni ultraviolette, propriet\u00e0 di conservazione, propriet\u00e0 di inibizione della crescita batterica. Agisce anche come antierbivoro ed antiparassitario nonch\u00e9 come insettifugo.\nL'acido usnico viene utilizzato come ingrediente di creme, polveri, dentifrici, collutori, deodoranti, shampoo per capelli e prodotti per la protezione solare. In alcuni di questi preparati, la molecola viene impiegata come principio attivo, in altri come conservante.\nUsi medici.\nL'acido usnico, ed il suo sale usnato di sodio, viene commercializzati negli Stati Uniti ed in molti paesi europei come sostanza naturale utile a scopo dimagrante, spesso ingrediente di alcuni integratori alimentari proposti per la riduzione del peso corporeo, anche se questa indicazione non \u00e8 supportata da prove ed evidenze scientifiche solide.\nQuesti integratori, quando vengono assunti secondo le istruzioni riportate sull'etichetta, sono in grado di fornire dosi orali giornaliere pari a 10\u20131350\u00a0mg, per i soggetti adulti.\nL'acido usnico era un ingrediente di un prodotto chiamato \"Lipokinetix\", commercializzato negli Stati Uniti dalla societ\u00e0 farmaceutica Syntrax Innovations, per indurre la perdita di peso attraverso aumento del metabolismo basale. Lipokinetix nel novembre 2001 \u00e8 stato oggetto di un avvertimento della Food and Drug Administration (FDA) negli Stati Uniti, a causa della sua potenziale epatotossicit\u00e0.\nLa FDA riportava che la tossicit\u00e0 epatica era stata riscontrata in soggetti giovani, di et\u00e0 compresa tra i 20 ed i 32 anni, e che non era stato possibile identificare alcuna altra possibile causa di tossicit\u00e0. In tutti i casi, inoltre, non sembrava vi fossero preesistenti condizioni mediche che avrebbero potuto predisporre questi consumatori alla tossicit\u00e0 epatica. I primi segni di epatotossicit\u00e0, sempre stando alla \"dear doctor letter\" della FDA, vennero osservati a distanza di 2 settimane - 3 mesi dall'assunzione di Lipokinetix.\nAnche se Lipokinetix, oltre all'acido usnico, conteneva norefedrina (conosciuta anche come PPA, fenilpropanolamina), caffeina, yohimbina e diiodotironina, in letteratura medica sono riportati diversi casi nei quali un'assunzione orale giornaliera di 300\u20131350\u00a0mg in un periodo di settimane ha portato gli assuntori a sviluppare una grave epatotossicit\u00e0.\nAcido usnico \u00e8 stato associato a numerosi casi di epatite acuta, talvolta fulminante, in alcuni casi esitata anche in trapianto di fegato. Sembra inoltre che la tossicit\u00e0 della sostanza possa essere incrementata dalla contemporanea assunzione di inibitori del citocromo P450, deputato al suo metabolismo.\nLa possibilit\u00e0 di acquistare su siti internet prodotti cosiddetti dimagranti (ad esempio \"Somalyze\") contenenti sostanze naturali usate a scopo medicinale, pur in assenza di evidenze di efficacia ed a fronte della disponibilit\u00e0 di importanti dati che ne attestano la possibile tossicit\u00e0, sta richiamando l'attenzione sull'opportunit\u00e0 di una regolamentazione del settore da parte delle autorit\u00e0 sanitarie italiane ed europee."}
{"id": "2945779", "revid": "136801", "url": "https://it.wikipedia.org/wiki?curid=2945779", "title": "Nazionale di Coppa Davis dell'Argentina", "text": ""}
{"id": "2945780", "revid": "136801", "url": "https://it.wikipedia.org/wiki?curid=2945780", "title": "Nazionale di Coppa Davis del Cile", "text": ""}
{"id": "2945781", "revid": "110157", "url": "https://it.wikipedia.org/wiki?curid=2945781", "title": "T\u00ebrbuf", "text": "T\u00ebrbuf \u00e8 una frazione del comune di Divjak\u00eb in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Grabian, Gradisht\u00eb e Rremas a costituire la municipalit\u00e0 di Divjak\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2945782", "revid": "729019", "url": "https://it.wikipedia.org/wiki?curid=2945782", "title": "Francesco Montanari", "text": "Biografia.\nFiglio di Luigi Montanari fu Innocenzo e Maria Ruosi, all'et\u00e0 di due anni rimase orfano del padre; caduta la famiglia in assoluta povert\u00e0, viene portato dal fratello don Pietro Montanari alla Mirandola, dove studia al ginnasio di Mirandola e alla scuola tecnica.\nProveniente dalla famiglia localmente nota come \"Bozzolino\", si vot\u00f2 da giovanissimo alle idee liberali, sull'esempio del padre che aveva preso parte ai moti carbonari del 1830-1831. Approfittando dell'accesso agli studi militari anche per le famiglie non nobili, decretato da Francesco V, frequent\u00f2 dal 1842 l'Istituto dei Cadetti Matematici Pionieri presso l'Accademia Militare Estense di Modena, uscendone laureato in ingegneria e con il grado di ufficiale.\nDurante la prima guerra d'indipendenza del 1848 si arruol\u00f2 nell'esercito piemontese e combatt\u00e9 nella battaglia di Governolo, ottenendo la promozione a capitano. Dopo la disfatta di Custoza, abbandon\u00f2 l'esercito sabaudo per partecipare ad una sommossa in Sicilia contro i Borbone, ma la ribellione fu sconfitta. Si un\u00ec allora ai difensori della Repubblica Romana, dove conobbe Giuseppe Garibaldi, divenendone amico e collaboratore. In seguito alla cacciata dei repubblichini ad opera delle truppe francesi, Montanari scappa con Garibaldi verso Venezia per aiutare la rivolta contro gli austriaci, ma la sua barca venne intercettata e lui arresrato e deportato a Capodistria.\nRitornato alla Mirandola, riprese gli studi matematici pur mantenendo stretti legami con gli irridentisti. Nel 1851 accett\u00f2 l'incarico dei patrioti mantovani di studiare le fortezze di Mantova e Verona, al fine di trovare il modo di occuparle con un colpo di mano, nella progettata insurrezione mazziniana. Travestito da mugnaio, riusc\u00ec ad entrare nella fortezza di Mantova, per consegnare alla guarnigione un carico di farina e tracciare una pianta della fortezza e un piano d'attacco. La scoperta del complotto mantovano da parte della polizia austriaca lo costrinse alla fuga verso Venezia. Fu catturato dopo un inseguimento di alcuni giorni e tradotto nelle carceri di Mantova. Una parte delle planimetrie gli fu trovata addosso, mentre la parte gi\u00e0 conclusa fu rinvenuta nell'abitazione di don Enrico Tazzoli. Condannato a 12 anni di carcere duro, la pena fu poi tramutata in esilio nel 1854. Montanari fu esule prima a Genova e successivamente a Lugano, dove spos\u00f2 Chiara Antonini.\nNella seconda guerra d'indipendenza, fu capitano di stato maggiore tra i Cacciatori delle Alpi e combatt\u00e9 a San Fermo e Varese. Inviato a guidare un distaccamento in Val Camonica, comand\u00f2 l'assalto da Ponte di Legno che costrinse alla resa gli austriaci asserragliati a difesa del Passo del Tonale.\nIn seguito all'armistizio di Villafranca, Garibaldi gli affid\u00f2 l'incarico di organizzare un battaglione di Bersaglieri emiliani, ma pochi mesi dopo interruppe il lavoro per partecipare alla Spedizione dei Mille. Fu colpito in modo grave durante la battaglia di Calatafimi. L'ultimo ordine ai suoi garibaldini lanciati all'assalto, come ricorda Giuseppe Cesare Abba, fu : \u00ab\"Rispettate il nemico, rispettate i feriti! Sono italiani anch'essi!\"\u00bb.\nColpito da una fucilata al ginocchio e femore destri, venne trasportato con l'ambulanza allestita nel vicino paese di Vita, dove sub\u00ec l'amputazione della gamba incancrenita, ma spir\u00f2 poche ore pi\u00f9 tardi.\nSepolto in maniera semplice nel cimitero di Salemi fino al 1892, le sue spoglie riposano nel sacrario di Pianto Romano.\nRicordo.\nA Francesco Montanari \u00e8 dedicata una via nel centro storico della sua citt\u00e0 natale\nNel 1961, in occasione del centenario dell'unit\u00e0 d'Italia, l'amministrazione comunale di Mirandola commission\u00f2 un monumento commemorativo nel parco pubblico \"Nino Lolli\" (giardini alti), realizzato dallo scultore modenese Mario Adani in collaborazione con l'architetto Tiziano Lugli. La scultura in bronzo, ispirata al movimento futurista, \u00e8 circondata da cinque alte steli in cemento armato ricche di citazioni."}
{"id": "2945783", "revid": "136801", "url": "https://it.wikipedia.org/wiki?curid=2945783", "title": "Nazionale di Coppa Davis della Croazia", "text": ""}
{"id": "2945784", "revid": "136801", "url": "https://it.wikipedia.org/wiki?curid=2945784", "title": "Nazionale di Coppa Davis dell'India", "text": ""}
{"id": "2945785", "revid": "136801", "url": "https://it.wikipedia.org/wiki?curid=2945785", "title": "Nazionale di Coppa Davis d'Israele", "text": ""}
{"id": "2945787", "revid": "136801", "url": "https://it.wikipedia.org/wiki?curid=2945787", "title": "Nazionale di Coppa Davis della Jugoslavia", "text": ""}
{"id": "2945789", "revid": "136801", "url": "https://it.wikipedia.org/wiki?curid=2945789", "title": "Nazionale di Coppa Davis del Sudafrica", "text": ""}
{"id": "2945793", "revid": "110157", "url": "https://it.wikipedia.org/wiki?curid=2945793", "title": "Fajza", "text": "Fajza \u00e8 una frazione del comune di Has in Albania (prefettura di Kuk\u00ebs).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gjinaj, Golaj e Krum\u00eb a costituire la municipalit\u00e0 di Has.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2945797", "revid": "1869172", "url": "https://it.wikipedia.org/wiki?curid=2945797", "title": "International Lawn Tennis Challenge 1906", "text": "L'International Lawn Tennis Challenge 1906 \u00e8 stata la sesta edizione di quella che oggi \u00e8 conosciuta come Coppa Davis. Le partite si sono disputate in Gran Bretagna ma, per la prima volta, non si sono svolti tutti nel solito impianto: quelle del Gruppo Mondiale sono state ospitate dal Newport Athletic Club di Newport, Mounmouthshire, dal 7 al 9 giugno, la finale si \u00e8 disputata invece a Warple Road, Wimbledon, Londra dal 15 al 18 giugno. Vincitrice la Gran Bretagna sugli Stati Uniti.\nI britannici hanno conquistato il titolo per la quarta volta. "}
{"id": "2945808", "revid": "767487", "url": "https://it.wikipedia.org/wiki?curid=2945808", "title": "666 - Il triangolo maledetto", "text": "666 - Il triangolo maledetto (\"The Dark Side of the Moon\") \u00e8 un film del 1990 diretto da D. J. Webster.\nTrama.\n2022: l'equipaggio di una nave spaziale rimane bloccato nel lato oscuro della Luna, mentre perde rapidamente ossigeno e carburante a causa di un inspiegabile guasto. Dopo l'inquietante incontro con lo Space Shuttle Discovery (affondato nel triangolo delle Bermuda trent'anni prima) per l'equipaggio sembra esserci un barlume di speranza, tuttavia uno dopo l'altro gli astronauti muoiono in circostanze misteriose, mentre si scopre una strana connessione tra la Luna, il triangolo delle Bermude e il Diavolo stesso."}
{"id": "2945811", "revid": "228587", "url": "https://it.wikipedia.org/wiki?curid=2945811", "title": "Tatiana Pavlova (compositrice)", "text": "Biografia.\nTatiana Pavlova nasce a Mosca il 4 giugno 1963. Viene avviata agli studi musicali dai genitori, alla tenera et\u00e0 di tre anni. Dall'et\u00e0 di cinque fino a ventiquattro anni frequenta la Scuola e Istituto Superiore di Musica di Gnessin a Mosca, con i maestri D. Magratchova e Y. Petrov, ottenendo sia la laurea sia il master con lode. Si perfeziona con D. Paperno e Paul Badura-Skoda. Si laurea ugualmente con lode in oboe, e studia il clavicembalo e l'organo.\nRisiede per anni in Colombia, dove insegna presso l'Universit\u00e0 Nazionale della Colombia (Bogot\u00e0), per poi girare il mondo tenendo concerti, soprattutto in Portogallo e in Italia.\n\u00c8 vincitrice di premi e di concorsi nazionali e internazionali, sia di interpretazione sia di composizione, tra i quali: Concorso di improvvisazione di Vilnius (Lituania), Maria Canals e Concorso di Piano di Santader (Spagna); Bogot\u00e1 una ciudad que sue\u00f1a (Colombia); Da Cidade do Porto (Portogallo);Premio Internazionale Astor Piazzolla (Italia); e Haverhill Sinfonia Soloist Competition (Gran Bretagna). Partecipa a diversi festival internazionali e tiene concerti in importanti teatri e sale da concerto del Mondo, come la Gro\u00dfer Saal del Mozarteum (Salisburgo), il Teatro de S\u00e3o Carlos (Madrid) e il Teatro Regio di Torino.\nNel 2000 \u00e8 pianista ufficiale del Concorso Internazionale Maria Callas (organizzato dalla RAI- Radiotelevisione italiana), accompagnando oltre 700 cantanti.\nParallelamente alla sua attivit\u00e0 artistica, insegna pianoforte presso conservatori e universit\u00e0 in Europa e America latina ed \u00e8 membro di giurie di concorsi internazionali.\nNel 1998 per merito del suo contributo artistico le \u00e8 stata conferita la cittadinanza portoghese.\nAttualmente vive in Italia. Sta lavorando a due progetti discografici: il II volume dell'opera omnia per pianoforte solo di Sergej Rachmaninov ed un CD con le proprie composizioni. Inoltre collabora con la scrittrice Dacia Maraini, come pianista e compositrice per i suoi spettacoli teatrali.\nStile.\nTatiana Pavlova inizia la sua carriera pi\u00f9 che ventennale come interprete dei grandi pianisti russi e europei, uno su tutti, il grande Sergej Rachmaninov. Si interessa inoltre alla musica tradizionale portoghese, registrando l'album: \"Antologia di cinque secoli di Musica Portoghese\". Durante il periodo in cui vive in Colombia inizia la sua attivit\u00e0 come compositrice, incide infatti gli album: Joaninha da Ternura, El abrazo de la luz ed Equinoccio. La musica di quest'ultimo \u00e8 utilizzata nell'omonimo spettacolo di danza, poesia e musica. Inoltre dopo quattro anni di spettacoli musicali dedicati ai bambini, insieme alla cantante Marta Senn, nel 2001 esce il disco Cajita de Musica. Attualmente sta lavorando a un nuovo album. Per quanto riguarda lo stile compositivo, i suoi lavori originali spaziano dal minimalismo a una pi\u00f9 classica impostazione romantica e sono influenzati sia dalla cultura musicale russa che da quella europea in generale."}
{"id": "2945829", "revid": "834", "url": "https://it.wikipedia.org/wiki?curid=2945829", "title": "Nerone (Mascagni)", "text": "Nerone \u00e8 un'opera in tre atti del compositore Pietro Mascagni (1935), su libretto di Giovanni Targioni-Tozzetti, tratto dal dramma \"Nerone\" di Pietro Cossa. La maggior parte delle musiche sono tratte dal progetto di opera \"Vistilia\" (1907), non andato poi in porto. La prima venne data il 16 gennaio 1935 al Teatro alla Scala di Milano sotto la direzione dello stesso Mascagni."}
{"id": "2945830", "revid": "32016338", "url": "https://it.wikipedia.org/wiki?curid=2945830", "title": "Guest-star", "text": ""}
{"id": "2945844", "revid": "767487", "url": "https://it.wikipedia.org/wiki?curid=2945844", "title": "Yvonne la francesina", "text": "Yvonne la francesina (\"Frenchie\") \u00e8 un film del 1950 diretto da Louis King.\nTrama.\nUna giovane che era emigrata a New Orleans torna nel West, al suo paese, per aprire un saloon. Qui si trover\u00e0 a fare i conti con gli assassini di suo padre, e fra lei e lo sceriffo nasce ben presto qualcosa."}
{"id": "2945847", "revid": "1563111", "url": "https://it.wikipedia.org/wiki?curid=2945847", "title": "Sant'Agnello", "text": "Sant'Agnello \u00e8 un comune italiano di abitanti della citt\u00e0 metropolitana di Napoli in Campania.\n\u00c8 un piccolo centro della costiera sorrentina, ricompreso tra i comuni di Piano di Sorrento e Sorrento. Il comune \u00e8 diviso in cinque rioni: rione Angri, rione Cappuccini, rione Colli di Fontanelle, rione Maiano e rione Tordara-Trasaella.\nGeografia fisica.\nSant'Agnello si trova a circa 46,5\u00a0km da Napoli e si estende per 4,09\u00a0km tra la costa alta e frastagliata che si affaccia sul Golfo di Napoli a nord e le colline che, digradando nel mar Tirreno. Caratteristica di tutti i comuni della penisola sorrentina \u00e8 la collocazione sulla terrazza tufacea, che domina a picco il mare da un'altezza di 47 metri.\nStoria.\nIl comune di Sant'Agnello diventa autonomo nel 1866, a seguito delle ripetute richieste di indipendenza rivolte dai Casali di Trasaella, Mortora, Angri e Maiano \u2013 che gi\u00e0 nel 1808 avevano ottenuto il distacco da Piano di Sorrento \u2013 nei confronti di Vittorio Emanuele II. Quest'ultimo, sentendosi sotto pressione, sanc\u00ec finalmente con il decreto 10 dicembre 1865 la nascita del nuovo comune, suddiviso in cinque rioni: rione Angri, rione Cappuccini, rione Colli di Fontanelle, rione Maiano e rione Tordara-Trasaella.\nNegli anni del fascismo (dal 1927 al 1946) Sant'Agnello form\u00f2 con i vicini comuni di Sorrento, Piano di Sorrento e Meta la \u00abGrande Sorrento\u00bb, per poi tornare ad essere indipendente dopo la caduta del regime.\nStemma.\nLa storia della lotta per l'indipendenza di Sant'Agnello \u00e8 sapientemente racchiusa nello stemma del comune: i cinque rioni costituiti nel 1866, infatti, sono rappresentati dalle torri (una per rione) poste in cima alla figura, mentre il motto \"Post nubila Ph\u0153bus\" (lett. Dopo le nuvole il sole) sta ad indicare proprio la profonda voglia di indipendenza manifestata dai cittadini santanellesi in epoca preunitaria.\nRicorrenze.\nIl 14 dicembre viene celebrata la festa di Sant'Agnello di Napoli, patrono del comune.\nMonumenti e luoghi d'interesse.\nArchitetture religiose.\nChiesa dei Santi Prisco ed Agnello.\nIl comune presenta diverse chiese sul proprio territorio. Tra le pi\u00f9 importanti \u00e8 sicuramente la chiesa dei Santi Prisco ed Agnello, che domina l'omonima piazza e dedica al santo patrono anche una statua immersa nel verde. Pur essendo ignoto l'anno di fondazione, l'edificio \u2013 anche se poco pi\u00f9 di una cappella \u2013 esisteva certamente gi\u00e0 nel 1400 ed era dedicato a San Prisco, vescovo di Nocera. La chiesa \u2013 consacrata per la prima volta nel 1827 \u2013 \u00e8 in stile barocco, ha pianta a croce latina e presenta tre arcate sormontate da tre cupole.\nChiesa dei Frati Cappuccini.\nSul panorama del golfo di Napoli sono invece situati il convento e la chiesa dei Frati Cappuccini. Al momento dell'edificazione (nel 1586), non essendo il comune di Sant'Agnello ancora nato, il Casale dei Frati figurava sotto il nome de' Santi Giovanni e Paolo. Nel 1867, con le leggi di soppressione, il convento fu sgombrato, passando nelle mani del Comune, che lo utilizz\u00f2 come ospedale ed ospizio per i bisognosi; la chiesa, invece, rimase aperta e fu curata da soli tre frati, cui fu concesso di restare. Ad oggi, la chiesa si presenta come una delle pi\u00f9 piccole di Sant'Agnello, ma grazie alla sua storia travagliata, alla sua bellezza e alla quiete che vi regna, questa \u00e8 una delle mete preferite in penisola per le celebrazioni del matrimonio.\nChiesa di San Giuseppe.\nDi fronte alla sede del Municipio, percorrendo una stretta scalinata, si giunge alla chiesa di San Giuseppe, aperta al culto nel 1907 ed ultimata nel 1957. La facciata in marmo bianco \u00e8 in stile romanico: questa \u00e8 sormontata da una statua di Cristo (opera dello scultore Galli di Lucca), da un bassorilievo sulla porta d'ingresso, raffigurante San Giuseppe tra gli Angeli, e da due statue ai lati della stessa, raffiguranti San Pietro e Paolo. L'ambiente interno \u00e8 ricolmo di affreschi del pittore veronese Agostino Pegrassi.\nAltre chiese.\nDella chiesa dei Sette Dolori occorre in particolar modo menzionare il bassorilievo del cuore trafitto dalla spada - posto in cima all'edificio - che rimanda in chiave simbolica alle raffigurazioni della Madonna Addolorata. Nell'antico rione di Angri \u2013 le cui costruzioni risalgono per la maggior parte al '700 \u2013 \u00e8 ancora presente l'antica chiesa della Santissima Annunziata, costruita nel XV secolo. Trasaella, invece, si sviluppa attorno alla chiesa di Santa Maria delle Grazie, realizzata in stile barocco, ad una sola navata. L'altare \u00e8 di notevole pregio artistico ed \u00e8 opera di Antonio Lucca di Napoli. I mattoni verdi e gialli del campanile rappresentano l'elemento di continuit\u00e0 che collega lo stile di questa chiesa con quello della vicina Parrocchia della Nativit\u00e0 di Maria Vergine, sorta nel 1883 al posto di un'antica cappella, e recentemente ristrutturata a causa dei danneggiamenti subiti dal sisma dell'80.\nPiazze.\nPiazza Matteotti.\nCrocevia pi\u00f9 importante di Sant'Agnello \u00e8 Piazza Matteotti, dove ha sede il Municipio. Prima del '900 questa piazza non esisteva, essendo stata ricavata colmando un antico vallone che dal Golfo del Pecoriello si estendeva fino all'odierno centro cittadino. L'attuale palazzo comunale fu inaugurato il 30 settembre del 1991 e nacque come edificio scolastico: si tratta di una struttura composta da un piano terra \u2013 occupato da alcuni esercizi commerciali ed uffici \u2013 e da tre piani rialzati. In quegli anni, la sede comunale era posta in un edificio (ancor oggi esistente) che fa da angolo con via Angri. Tuttavia, negli anni del Fascismo \u2013 quando la sede comunale dei cessati comuni fu stabilita a Sant'Agnello \u2013 una parte dell'edificio scolastico divenne Municipio e l'altra met\u00e0 continu\u00f2 ad essere adibita a scuola. Circondata dalle palme e dal verde dei giardini pubblici, inoltre, sorgono il \"Monumento ai Caduti\" \u2013 realizzato dallo scultore Giovanni Nicolini e inaugurato nel 1942 \u2013 raffigurante un fante che giace disteso volgendo lontano lo sguardo, con la spada in pugno e lo scudo, e la lapide commemorativa dedicata ai Caduti nell'eccidio di Kindu del '61. A ridosso dell'edificio comunale troviamo la sede della Societ\u00e0 Operaia di Mutuo Soccorso, un'Associazione che sin dai suoi primi anni di vita si \u00e8 preoccupata di dare assistenza agli operai disoccupati.\nPiazzetta Angri.\nImmediatamente alle spalle della stazione della Circumvesuviana, collegata mediante un sottopassaggio, sorge la Piazzetta Angri, che disegna un'area rettangolare di ampio respiro dominata al centro da una fontana in marmo. Ai lati della piazza, sorgono alcune delle abitazioni pi\u00f9 antiche del Comune.\nPiazzetta Marinella.\nAvvicinandosi alla costa, nei pressi della chiesa dei Frati Cappuccini, sorge la Piazzetta Marinella, da sempre una delle mete preferite dai turisti per la bella veduta del Golfo di Napoli che essa offre. Tale posizione privilegiata nel tempo ha incentivato la costruzioni di lussuose abitazioni a picco sul mare, tra cui Villa Crawford e Villa Nicolini, nonch\u00e9 dello storico hotel Cocumella (1777). Inoltre, scendendo per la scalinata scavata nella crosta tufacea, \u00e8 possibile accedere direttamente al mare, dove \u00e8 presente un ristorante/stabilimento balneare.\nPiazza Carlo Sagristani.\nDalla Piazza Carlo Sagristani, in zona Colli di Fontanelle, \u00e8 infine possibile ammirare una panoramica dell'intera Penisola Sorrentina, mentre in lontananza possono chiaramente scorgersi Napoli e il Vesuvio.\nArchitetture civili.\nIl Pizzo.\nL'antica tenuta \"Il Pizzo\" situata in Viale dei Pini rappresenta un esempio unico di commistione fra giardino, agrumeto e villa. Essa sorge su di un preesistente insediamento conventuale, e nella sua vasta estensione di 16 ettari vede alternarsi colture di agrumi ed ulivi, ambienti naturali e terrazze, ville e case coloniche. Avanzando verso il mare, nel percorso del viale di accesso, si costeggia la villa settecentesca \u2013 gi\u00e0 edificio conventuale \u2013 ed attraverso il fitto agrumeto si raggiunge la fascia costiera: quest'ultima si presenta da sempre densa di lecci, querce, pini secolari, carrubi e corbezzoli, ma \u00e8 stata progressivamente arricchita da vegetazione di oleandri, agavi e siepi di mortella. Il fondo \u00e8 delimitato dai caratteristici \u201cvalloni\u201d, spaccature del costone tufaceo dove, in tempi remoti, defluivano al mare i ruscelli che scavarono la roccia friabile. La tenuta \u00e8 stata scelta come scenario per girare il film Love Is All You Need (2012).\nVilla Crawford.\nAppartenuta allo scrittore statunitense Francis Marion Crawford, Villa Crawford \u00e8 una meravigliosa abitazione situata a strapiombo sul mare e poggiata su grandi bastioni che sorgono dall'acqua. Quando l'illustre proprietario scelse di vivere a Sant'Agnello nel 1885 (anno del suo matrimonio), l'edificio si presentava come una semplice casa colonica circondata da un vasto giardino. Col tempo, per\u00f2, furono apportate diverse modifiche alla struttura: i contrafforti, in particolare, furono voluti da Crawford onde prevenire eventuali smottamenti della costa e favorire l'avvistamento della costruzione dal mare (anche per questo, sulle pietre dei bastioni, lo scrittore fece scolpire le parole \"In tempestate securitas\"). Anche il giardino mut\u00f2 il suo aspetto: fu abbellito con sculture, opere del padre Thomas, e reperti antichi, di cui Crawford era appassionato collezionista. Inoltre \u00e8 noto che Crawford, appassionato navigatore, era solito spostarsi a bordo del suo veliero, di cui era abilitato al comando: fece perci\u00f2 costruire una discesa a mare per accedere al porticciolo d'attracco. Alla morte dello scrittore, avvenuta nel 1909, la villa pass\u00f2 alla figlia primogenita, Eleonora, moglie del nobile Pietro Rocca di Roccapadula, cui don\u00f2 due figlioli, Leone ed Onorio: il secondo, in particolare, fu sacerdote e guida spirituale di moltissimi giovani che frequentavano la villa, da lui donata gi\u00e0 nel 1954 all'Istituto di Maria Ausiliatrice (che ancora oggi accoglie, per rispettare la volont\u00e0 del donatore, i tanti giovani che qui si riuniscono per trascorrere qualche ora di svago e di preghiera).\nVilla Nicolini.\nNei pressi della Chiesa dei Frati Cappuccini sorge Villa Nicolini, edificata nel 1920. Giovanni Nicolini era uno scultore nato a Palermo nel 1872 e trasferitosi dopo il matrimonio nella sua magione realizzata in Penisola sorrentina. Intorno alla met\u00e0 del XX secolo la famiglia Nicolini cedette la propriet\u00e0 della villa: da quel momento essa fu oggetto di varie compravendite, per poi cadere nell'oblio, con conseguente decadimento sia delle parti esterne che degli ambienti interni. Anche il giardino, un tempo rigoglioso, conobbe un lento ed inesorabile degrado. A Sant'Agnello crebbero le leggende intorno alla villa: infatti, pare che questa fu, per un breve lasso di tempo, di propriet\u00e0 dei monaci, che \u2013 dopo aver subito l'esproprio da parte del comune \u2013 operarono un sortilegio che si sarebbe abbattuto su chiunque l'avesse acquistata. Per oltre venti anni Villa Nicolini \u00e8 stata presidiata esclusivamente dall'anziano custode, Ugo Mazzola \u2013 all'et\u00e0 di 91 anni \u2013 sino a quando nel 2010 sono iniziati i lavori di restyling a cura del nuovo proprietario, il facoltoso imprenditore russo Jorgy Berjanov, che attualmente ne detiene la propriet\u00e0.\nGrand Hotel Cocumella.\nUna delle strutture alberghiere pi\u00f9 antiche del Comune \u00e8 senza dubbio il Grand Hotel Cocumella(1777), capolavoro del Seicento napoletano. Alla fine del Cinquecento, Gianvicenzo De Angelis decise di donare la propriet\u00e0 \u2013 che allora comprendeva la villa con una terrazza a picco sul mare e una discesa privata, appunto denominata \"la Cocumella\" \u2013 ai Gesuiti, con lo scopo di adibire l'intero complesso a luogo di cura. I Gesuiti vi si installarono ed inaugurarono il complesso il 2 maggio 1637. Solo nel 1705 il dotto gesuita Padre Nicola Partenio Giannetasio (gi\u00e0 professore di matematica nel collegio gesuita di Napoli), a causa della sua cagionevole salute, desider\u00f2 raggiungere quel luogo per beneficiare della sua posizione, facendo erigere una chiesetta accanto all'antica torre che fu utilizzata come campanile della nuova chiesa. Nel 1789 tuttavia la propriet\u00e0 della struttura pass\u00f2 a Pietro Antonio Gargiulo, che la acquist\u00f2 per ducati; furono i suoi eredi la trasformarono nel lussuoso albergo che \u00e8 oggi (salvo la breve parentesi offerta dalla Seconda Guerra Mondiale, in cui fu adibita a sede del Comando Inglese).\nNegli anni l'albergo ha potuto vantare, oltre ad una storia secolare, anche la presenza di illustri ospiti, come Goethe, Andersen, Gioacchino Murat, il Duca di Wellingon, lo scrittore Francis Marion Crawford e \u2013 in tempi pi\u00f9 recenti \u2013 Moravia, Rita Levi-Montalcini ed il regista Mario Monicelli. Numerose leggende, infine, ruotano attorno all'Hotel Cocumella: in particolare, si narra che in un muro dell'albergo l'ultima amante di Shelley, Claire Jane Clairmont, nascose una teca che conteneva il cuore del poeta, avuto in dono da Byron, il quale a sua volta lo strapp\u00f2 dal corpo dell'amico affogato a Lerici.\nVilla Siracusa.\nLa maestosa Villa Siracusa fu costruita nel 1792 per volont\u00e0 del conte di Siracusa, Paolo Leopoldo di Borbone \u2013 cugino del re di Napoli Ferdinando I \u2013 e della principessa Maria Filiberta di Savoia. In precedenza quel terreno apparteneva ai Gesuiti, ma in seguito \u2013 allorch\u00e9 l'Ordine cadde in disgrazia \u2013 il re decise di sfrattarli e di dividere le propriet\u00e0 in tre parti uguali: la prima, che fu donata con la chiesa ai frati Francescani, rappresenta l'attuale Hotel Cocumella; la seconda, che rappresenta l'attuale Hotel Parco dei Principi, fu donata al conte di Siracusa; la terza, Villa Riviera di Massa, fu affidata al fratello, il Conte Luigi d'Aquila. Ricevuto il terreno, il conte di Siracusa fece erigere la Villa in stile neorinascimentale con sontuosi saloni, scalinate di grande valore artistico e magnifiche stanze che si affacciano sul Golfo di Napoli. A quei tempi, personaggi potenti, illustri stranieri ed esponenti della nobilt\u00e0 napoletana si recavano tutti nel \"Poggio Siracusa\", dove si tenevano feste, balli, concerti, battute di caccia, incontri musicali e culturali, giochi d'azzardo, amoretti con giovani contadine e anche giochi di potere. Al limite del parco \u2013 nell'orto dell'ex convento \u2013 il gesuita padre Zaccaria aveva coltivato una pianticella portata dal Per\u00f9 che, se usata, provocava effetti magici sull'amore. La pianta preziosa si moltiplic\u00f2 e proprio l\u00ec vicino il Conte di Siracusa fece costruire il delizioso \"tempietto dell'amore\": il luogo fu anche detto \"eden sorrentino\", dal momento che vi fiorirono tante storie d'amore sfociate in matrimoni, riservati, tuttavia, sempre e soltanto ai ricchi di quel tempo. Un giorno, per caso, il conte si innamor\u00f2 di una principessa ungherese molto giovane, venuta in vacanza da quelle parti per curare la sua malattia: era Tania Zoratrvich. Da quel giorno la villa cambi\u00f2 vita: non pi\u00f9 feste e danze per gli amici del conte, ma solo per la sua amata Tania, creando non pochi pettegolezzi. Per destino crudele, dopo poco tempo la principessa mor\u00ec ed il povero conte, impazzito d'amore e di dolore, si tolse la vita. La villa piomb\u00f2 in un'atmosfera cupa, finch\u00e9 i parenti del conte di Siracusa \u2013 con la caduta dei Borboni \u2013 fecero i bagagli e partirono, non preoccupandosi di pagare la servit\u00f9. La villa fu poi venduta a una principessa russa, Smaragda Vugorides, che per\u00f2 non vi venne mai, cos\u00ec come non vi venne l'erede, principe Emanuel Konaki Vugorides, nonostante la servit\u00f9 venisse ora regolarmente pagata per la manutenzione della villa. Nel 1885 infine la struttura fu acquistata dalla famiglia russa Kor\u010dakov, molto ricca e in parentela con lo zar Nicola II. Fu cos\u00ec che nel 1893 \u2013 dopo la ristrutturazione \u2013 la villa fu inaugurata. Essa ritorn\u00f2 a vivere, e molti personaggi famosi della Russia vi vennero in visita, favorendo e aumentando nel mondo la notoriet\u00e0 della Penisola sorrentina. Con la rivoluzione russa, anche la famiglia Kor\u010dakov segu\u00ec la sua caduta. Sempre immersa nel suo parco borbonico attualmente \u00e8 sede di un hotel a cinque stelle interamente progettato dal famoso architetto Gi\u00f2 Ponti, \u00e8 definito unico nel mondo come \"albergo museo\" e il cui nome Parco dei Principi s'ispira agli aristocratici precedenti proprietari, meta di prestigiosi congressi e di visite guidate, a testimonianza di un passato glorioso.\nClub House MSC.\nNel 2014 l'armatore Gianluigi Aponte ha donato alla cittadinanza santanellese la Club House MSC, una struttura \u2013 usufruibile dagli abitanti di Sant'Agnello e dai dipendenti della MSC \u2013 che si estende per 14.000\u00a0m\u00b2 ed \u00e8 comprensiva di parcheggio multipiano, campo da tennis, campo polifunzionale (pallavolo, pallacanestro), campo da calcetto, piscina semiolimpionica e palestra. Il complesso, inoltre, comprende salotti interni rifiniti in stile vittoriano, un bar con ampie terrazze, sale interrate per conferenze ed un sofisticato simulatore di navigazione per l'addestramento dei giovani ufficiali delle navi MSC.\nAree naturali.\nGolfo del Pecoriello.\nAl termine di Viale dei Pini \u00e8 situato l'affaccio sulla insenatura del Golfo del Pecoriello (una volta parte terminale del Vallone Croce) il cui nome deriva molto probabilmente dal fatto che ivi pascolassero le pecore. \u00c8 possibile accedere alla terrazza tramite una discesa nel verde, dalla quale si \u00e8 in grado di ammirare la baia nella sua interezza.\nSociet\u00e0.\nConfraternite.\nSono tre le confraternite presenti a Sant'Agnello: la Venerabile Arciconfraternita del Gonfalone dei Santi Prisco ed Agnello, l'Arciconfraternita del Santissimo Sacramento e Nativit\u00e0 di Maria Vergine e la Confraternita del Ss. Cuore di Maria e di San Giuseppe.\nVenerabile Arciconfraternita del Gonfalone dei Santi Prisco ed Agnello.\nFu fondata nella Chiesa dei Santi Prisco ed Agnello nel 1426, con lo scopo di sottrarre gli iscritti dal ricorso all'usura mediante prestiti agevolati o gratuiti per i poveri. L'approvazione dello statuto risale al 22 agosto del 1642, mentre gi\u00e0 agli inizi del XVIII secolo \u2013 essendo notevolmente accresciuto il numero dei confratelli \u2013 fu acquistato il suolo e fu fatta costruire una cappella con sepoltura nell'ambito della chiesa parrocchiale. Il 3 aprile del 1756 l'altare intitolato a Santa Maria delle Grazie e alle anime del Purgatorio fu elevato ad altare privilegiato e \u2013 all'incirca dieci anni dopo \u2013 venne presentata la domanda al re di Napoli Ferdinando IV per poter indossare un proprio vestiario nelle processioni e per l'accompagnamento dei confratelli defunti: questa fu accolta il 28 novembre del 1765, con la concessione da parte del re alla confraternita di poter indossare il saio col cappuccio di tela bianca, il cordone e la mozzetta di color cremisi, terminante con cappuccio sulle spalle ed avente sul lato sinistro la figura con i santi Prisco ed Agnello (successivamente sostituita dal medaglione in ottone con le effigie dei santi protettori, sostenuto dal cordone color cremisi). L'attivit\u00e0 della confraternita comprendeva diverse funzioni, tra cui la celebrazione di 33 messe di suffragio in morte di ogni confratello (poi ridotte nel corso dei secoli). Venivano, inoltre, svolte attivit\u00e0 caritative e sociali, quali la concessione di aiuti economici ai bisognosi, di contributi per la redenzione degli schiavi, per il mantenimento degli ospizi, degli ospedali e dei conservatori, per l'assistenza agli infermi, ai carcerati ed agli stranieri in difficolt\u00e0.\nIl 1\u00ba dicembre 2014, il Sodalizio tramite l'affiliazione alla Venerabile Arciconfraternita del Gonfalone di Roma, viene elevato a Venerabile Arciconfraternita del Gonfalone dei Santi Prisco ed Agnello. L'Arciconfraternita organizza la toccante Processione del \"Cristo Morto\", la sera del Venerd\u00ec Santo, che si snoda lungo le strade della cittadina portando in processione i Simulacri del Cristo Morto e della B.V. Addolorata.\nReale Arciconfraternita del SS. Sacramento e Nativit\u00e0 di Maria Vergine.\nFu fondata nel 1424. I fratelli aggregati a questa pia congregazione che passavano a miglior vita venivano tumulati nella terra santa della suddetta comunit\u00e0, benedetta come cimitero il 16 dicembre 1777; le sorelle, invece, erano tumulate nella chiesa dei Santi Prisco ed Agnello, in una cappella dedicata prima all'Arcangelo San Michele, poi al Cuore Purissimo di Maria Santissima. L'Arciconfraternita fu istituita per il culto divino, per cantare le lodi del Signore, di Maria Ss. e dei Santi e per esercitare altre opere di piet\u00e0 e misericordia verso il prossimo (come quella di accompagnare al cimitero le salme dei confratelli).\nConfraternita del Ss. Cuore di Maria e di San Giuseppe.\nMeglio nota come \"Confraternita dei Giuseppini\", la Confraternita del Ss. Cuore di Maria e di San Giuseppe \u00e8 stata eretta il 19 marzo 1873. Originariamente la confraternita venne riconosciuta come \"Congregazione di Spirito\" e la sua attivit\u00e0 dur\u00f2 fino al 1884. Tuttavia i Giuseppini ebbero la facolt\u00e0 di riprendere tutte le attivit\u00e0 religiose nel 1886 e solo nel 1887 si ebbe l'erezione canonica a confraternita. Ad oggi, i suoi confratelli indossano il saio bianco con la mozzetta viola, recando in processione un'artistica statua del Cristo Orante nell'Orto dei Getsemani.\nProcessioni.\nNel comune di Sant'Agnello viene celebrata una interessante Settimana Santa, che vede impegnate le tre confraternite presenti sul territorio nell'organizzazione dei riti. Nella tarda serata del Gioved\u00ec santo \u00e8 la Confraternita del Santissimo Cuore di Maria e di San Giuseppe che per prima svolge la sua processione del Cristo Orante nell'Orto del Getsemani; ad essere portata in processione \u00e8 infatti una statua raffigurante Ges\u00f9 Cristo che prega nell'orto degli ulivi.\nNelle prime ore del Venerd\u00ec Santo mattina (ore 2:30) \u00e8 l'Arciconfraternita del Santissimo Sacramento e Nativit\u00e0 di Maria Vergine che inizia la processione della Addolorata, mentre nella serata (ore 20:00) tocca alla Venerabile Arciconfraternita del Gonfalone dei Santi Prisco ed Agnello, che svolge la Solenne Processione del Cristo Morto.\nSagre.\nNell'ambito delle feste popolari che si svolgono ogni anno a Sant'Agnello, un ruolo importante \u00e8 rivestito dalle sagre dei Colli di Fontanelle. In particolare, nel mese di settembre, si tiene la sagra dei prodotti tipici dell'agricoltura della zona, la quale \u2013 risalente al 1980 e dalla durata di tre giorni \u2013 consiste in una grande mostra-mercato che attira ogni anno moltissimi visitatori.\nEconomia.\nL'economia di Sant'Agnello si fonda \u2013 come per la maggior parte dei comuni della Penisola Sorrentina\u00a0\u2013 innanzitutto sul turismo, grazie a moderne strutture alberghiere costruite negli anni sessanta e balneari di grande richiamo per i visitatori. Comune alla tradizione sorrentina \u00e8 la produzione di agrumi, olio di oliva e birra artigianale. Inoltre, nella borgata di Angri sorge una delle cererie pi\u00f9 antiche della penisola (l'unica in zona a lavorare la cera vergine d'api), mentre Maiano \u00e8 famosa per la lavorazione dei mattoni, costruiti mediante il trattamento della creta e impiegati prevalentemente per la costruzione di forni e camini.\nInfrastrutture e trasporti.\nFerrovie.\nLa fermata di Sant'Agnello sorge lungo la ferrovia Torre Annunziata-Sorrento, facente parte della rete Circumvesuviana gestita dall'Ente Autonomo Volturno.\nFra il 1906 e il 1946 la localit\u00e0 era servita da una fermata della tranvia Castellammare di Stabia-Sorrento.\nSport.\nPallavolo.\nSant'Agnello possiede una squadra di pallavolo, l'APD Carotenuto Sant'Agnello. La squadra ha partecipato per la prima volta ai campionati provinciali maschile e femminile di seconda divisione nel 2007/2008, festeggiando la promozione con entrambe le categorie.\nNel 2008/2009 le due formazioni conquistano la promozione in Serie D (record campano, seconda promozione in due anni di attivit\u00e0) e la societ\u00e0 comincia a dotarsi di un proprio vivaio giovanile (under 13-14-16).\nProprio dal settore giovanile provengono le massime gratificazioni della societ\u00e0: nel 2011/2012 \u2013 anno della consacrazione \u2013 l'U16M si impone prima in Provincia e poi in Regione, diventando campione della Campania e accedendo cos\u00ec alle finali nazionali, dove chiude la stagione al sesto posto davanti a squadre gi\u00e0 affermate come Cuneo, Modena e Padova.\nIl risultato di qualificazione alle finali nazionali si ripete nella stagione 2013/2014 con il gruppo U17M e alla societ\u00e0 viene rilasciato dalla Federazione il prestigioso \"Marchio di Qualit\u00e0 FIPAV\" per meriti sportivi, attualmente posseduto da pochissimi club in Campania. Inoltre, la societ\u00e0 raggiunge un altro importante traguardo, chiudendo la stagione da prima in classifica e qualificandosi per la Serie C.\nCalcio.\nLa societ\u00e0 di calcio FC Sant'Agnello nasce nel 1996 grazie ai suoi fondatori Alberto Negri e Franco Basile, dedicandosi inizialmente al solo settore giovanile, con la creazione della scuola calcio. Tuttavia, ben presto la societ\u00e0 metter\u00e0 su anche la formazione Allievi, affidata ad Achille Bello, ottenendo i primi risultati positivi nel proprio girone. Passano pochi anni e l'FC Sant'Agnello vede la nascita delle prime compagini di settore giovanile nelle categorie Pulcini, Esordienti e Giovanissimi.\nDopo tre anni in cui la societ\u00e0 ha badato principalmente ai giovani, si decide il grande balzo in avanti con l'iscrizione al campionato di Terza Categoria nel 1999, sotto la guida dell'allenatore Franco Colonna. Intanto il settore giovanile intasca un altro successo, grazie all'affermazione dei Giovanissimi Regionali nel proprio girone e la successiva eliminazione ai play-off.\nNella stagione sportiva 2000/2001 la prima squadra si aggiudica il campionato di Terza Categoria e viene promossa in Seconda, sotto la guida di mister Belviso. Tuttavia, l'FC Sant'Agnello dovr\u00e0 aspettare la stagione 2007/2008 per prendere finalmente parte al campionato di Prima Categoria, mentre nel 2009/2010 riesce a conquistare l'accesso alla Promozione, chiudendo all'ottavo posto.\nPallacanestro.\nSant'Agnello possiede anche una squadra di pallacanestro giovanile, l'ASD Magic Basket."}
{"id": "2945849", "revid": "106937954", "url": "https://it.wikipedia.org/wiki?curid=2945849", "title": "Seminario di diritto europeo di Urbino", "text": "Il seminario di diritto europeo di Urbino \u00e8 un seminario estivo organizzato ogni anno sin dal 1959 dal Centro di Studi Giuridici Europei di Urbino. I corsi del seminario, dispensati in francese, in italiano ed in inglese, nel cuore della Facolt\u00e0 di Giurisprudenza dell'Universit\u00e0 degli Studi di Urbino, da professori di numerose facolt\u00e0 europee, si concentrano su questioni di attualit\u00e0 di diritto europeo, di diritto internazionale privato, di diritto comparato e di diritto italiano.\nL'assiduit\u00e0 ai corsi del seminario permette il conseguimento di un attestato di frequenza ed il superamento degli esami del seminario consente di ottenere, a seconda dei casi, un Diploma di diritto comparato, un Diploma di Studi Europei, un Diploma di Diritto europeo approfondito od un Diploma di Studi europei approfonditi della Facolt\u00e0 di Giurisprudenza dell'Universit\u00e0 degli Studi di Urbino.\nStoria.\nIl seminario di diritto europeo di Urbino \u00e8 stato inaugurato il 24 agosto 1959 da Henri Batiffol, Phocion Francescakis, Alessandro Migliazza, Francesco Capotorti, Enrico Paleari e Germain Bruillard. Fino al 2004, Cino e Simone Del Duca sono stati i patrocinatori del seminario. Dal 2009, i professori e ricercatori del Centro di Studi Giuridici Europei di Urbino, riuniti in seno al \"Gruppo Galileo\", ottengono il finanziamento del programma Galileo di cooperazione scientifica tra Francia ed Italia.\nCorpo docente.\nSin dalla creazione del seminario, i corsi sono dispensati per la maggior parte da professori invitati anche dall'Accademia di diritto internazionale dell'Aia : Riccardo Monaco (l'Aia 1949, 1960, 1968, 1977), Piero Ziccardi (1958, 1976), Henri Batiffol (1959, 1967, 1973), Yvon Loussouarn (1959, 1973), Mario Giuliano (1960, 1968, 1977), Phocion Francescakis (1964), Fritz Schwind (1966, 1984), Ignaz Seidl-Hohenveldern (1968, 1986), Edoardo Vitta (1969, 1979), Alessandro Migliazza (1972), Ren\u00e9 Rodi\u00e8re (1972), Georges Droz (1974, 1991, 1999), Pierre Gothot (1981), Erik Jayme (1982, 1995, 2000), Bernard Audit (1984, 2003), Michel P\u00e9lichet (1987), Pierre Bourel (1989), Pierre Mayer (1989, 2007), Tito Ballarino(1990), H\u00e9l\u00e8ne Gaudemet-Tallon (1991, 2005), Alegr\u00eda Borr\u00e1s (1994, 2005), Francesco Capotorti (1995), Bertrand Ancel (1995), Giorgio Sacerdoti (1997), Jos\u00e9 Carlos Fern\u00e1ndez Rozas (2001), Horatia Muir Watt (2004), Andrea Bonomi (2007), D\u00e1rio Moura Vicente (2008), Mathias Audit (2012), Christian Kohler (2012), Fabrizio Marrella (2013), \u00c9tienne Pataut (2013)."}
{"id": "2945851", "revid": "767487", "url": "https://it.wikipedia.org/wiki?curid=2945851", "title": "Guillaume Hyacinthe Bougeant", "text": "Bougeant entr\u00f2 nella Compagnia di Ges\u00f9 nel 1706, insegn\u00f2 classici nel Collegio di Caen e Nevers, e visse per un certo numero di anni a Parigi fino alla morte. Il suo \" Amusement philosophique sur le langage des b\u00eates\" (\"Amusements filosofica sul linguaggio degli animali\"), pubblicato nel 1737, attir\u00f2 la censura dei suoi superiori per aver teorizzato che le anime cattive si rifugiano negli animali, e Bougeant fu brevemente esiliato da Parigi. L'opera fu tradotta in inglese, italiano e tedesco. \nLe sue opere storiche sulla guerra dei trent'anni e sulla pace di Vestfalia furono considerate tra i migliori libri di storia scritti da gesuiti, e furono tradotti in tedesco. Egli \u00e8 anche autore di un trattato teologico sulla forma di consacrazione dell'Eucaristia, e di un Catechismo diviso in tre parti, storico, dogmatico, e pratico. Questo catechismo, tradotto in italiano e tedesco, ebbe attraverso molte edizioni e era ancora in uso nel 1900.\nScrisse tre commedie, \"Le Docteur Femme\", \"Le Saint d\u00e9nich\u00e9\", e \"Les Quakres fran\u00e7ais\", delle satire sui giansenisti. La prima delle tre ebbe 25 edizioni in pochi mesi, ed fu tradotta in italiano, polacco, spagnolo e olandese. Tra il 1725 e il 1737 contribu\u00ec a numerosi articoli del \"Journal de Tr\u00e9voux\"."}
{"id": "2945852", "revid": "767487", "url": "https://it.wikipedia.org/wiki?curid=2945852", "title": "1997 - Il principio dell'arca di No\u00e8", "text": "1997 - Il principio dell'arca di No\u00e8 \u00e8 un film di fantascienza del 1984, diretto da Roland Emmerich.\nFilm di fantascienza drammatico che apre delle problematiche sui rapporti tra Stati Uniti d'America ed Europa e tra scienziati e militari.\nTrama.\nIl film si svolge nel 1997, 13 anni nel futuro rispetto all'uscita nelle sale. \nSulla stazione spaziale Euro-Statunitense \"Florida Arklab\" si svolgono rilevamenti meteorologici ed esperimenti scientifici per modificare il clima di alcune zone della Terra. Successivamente a un colpo di Stato in Arabia Saudita, ai due astronauti Max e Billy presenti sulla stazione viene chiesto di effettuare pesanti irraggiamenti in Medio Oriente. In seguito al loro rifiuto, verranno sospesi dall'incarico e sostituiti da un nuovo equipaggio formato anche dalla moglie di Max. Scopriranno che le attivit\u00e0 di irraggiamento altro non sono che tentativi militari di mascherare una controffensiva al colpo di Stato in Arabia. Il reattore della stazione non regge al sovraccarico e solo Billy ed Eva riusciranno a salvarsi fortunosamente a bordo di uno shuttle. La loro testimonianza \u00e8 per\u00f2 pericolosa: l'Arklab con la sua azione ha originato sulla Terra tempeste con milioni di vittime. I due astronauti verranno portati altrove mentre il telegiornale informa della loro morte a causa di presunte radiazioni assorbite nello spazio.\nPremi.\nCandidato all'Orso d'oro al Festival di Berlino e come miglior film all'International Fantasy Film Award, Fantasporto 1986."}
{"id": "2945854", "revid": "125696075", "url": "https://it.wikipedia.org/wiki?curid=2945854", "title": "Movimento Nazionale Tedesco", "text": "Il Movimento Nazionale Tedesco (Volksdeutsche Bewegung) fu prima un movimento e poi un partito nazionalsocialista, nato in Lussemburgo nel luglio 1940.\nLa storia.\nIl \"Volksdeutsche Bewegung\" fu costituito da Damian Kratzenberg, professore universitario di origine tedesca.\nIl giornale del partito era denominato \"Der Umbruch\" (Il Cambiamento). Lo slogan del movimento era \"Heim ins Reich\" (La casa \u00e8 il Reich). Questo evidenziava il loro principale intento politico, ossia di unificare il Lussemburgo alla Germania, nato dopo l'Anschluss tra Germania ed Austria, cosa che avvenne nell'agosto 1942.\nDopo l'annessione il VDB continu\u00f2 ad operare diventando l'unico partito in piazza con il nome di \"Volksdeutsche Bewegung\" in Lussemburgo. Esso arriv\u00f2 a contare 84.000 membri sugli allora 290.000 abitanti del Granducato, molti dei quali ebbero la doppia tessera, dato che contestualmente erano iscritti al Partito Nazionalsocialista Tedesco dei Lavoratori (NSDAP).\nLa ragione del mantenimento del partito derivava dalla volont\u00e0 tedesca di catalizzare il consenso dei cittadini di origine tedesca in Belgio e Francia.\nIl Volksdeutsche Bewegung venne sciolto dopo la guerra e Kratzenberg venne giustiziato nel 1946 insieme ad altri sette condannati a morte."}
{"id": "2945855", "revid": "287204", "url": "https://it.wikipedia.org/wiki?curid=2945855", "title": "Eric Adjetey Anang", "text": "Biografia.\nNel 2001 ha introdotto la Bara Artistica al Museo Gidan Makama di Kano, Nigeria, sotto l'egida della Alliance Fran\u00e7aise di Kano.\nDopo aver completato la scuola secondaria, ha assunto nel 2005 la gestione del Kane Kwei Laboratorio di Carpenteria (), iniziato da suo nonno Seth Kane Kwei. \nNel giro di tre o quattro anni, \u00e8 diventato un artista riconosciuto sia a livello locale che internazionale.\nNel 2009, Eric Adjetey Anang con le sue creazioni \u00e8 apparso in uno spot televisivo per l'Acquario (sport drink). Nell'agosto 2009, \u00e8 stato ospite del progetto \"Boulevard Amandla\" ad Anversa (Belgio). Nello stesso anno ha collaborato e collabora con il College di Arti &amp; Mestieri del l'Oregon, Portland, dove \u00e8 stato organizzato un soggiorno di due mesi per il Conferenziere Michael de Forest.\nNel gennaio 2010, Eric ha partecipato al progetto fotografico \"Per favore, non ti muovere!\" con il fotografo francese Guy Hersant.\nEric Adjetey Anang si occupa anche di ricerche antropologiche attinenti alla gente del Ga con Roberta Bonetti (Professore di Storia di Antropologia presso l'Universit\u00e0 di Bologna e membro italiano dell'Academy for Advanced Studies della Columbia University). \nAll'et\u00e0 di 24 anni, Eric Adjetey Anang \u00e8 stato riconosciuto come \"un modello per i giovani africani delle aree urbane\" dal giornale francese Le Monde Diplomatique \nMostre il suo lavoro si pu\u00f2 trovare in collezioni pubbliche e private in Europa e in America."}
{"id": "2945857", "revid": "367445", "url": "https://it.wikipedia.org/wiki?curid=2945857", "title": "Principe consorte", "text": "Principe consorte \u00e8 insieme al Re consorte la definizione per indicare il marito di una regina regnante.\nTitolo nobiliare.\nIn riconoscimento del suo status, il principe consorte spesso riceve un formale titolo nobiliare, che in genere \u00e8 quello di principe, come accadde dal 1952 al 2021 per il principe Filippo, duca di Edimburgo, marito di Elisabetta II del Regno Unito e pertanto principe consorte in ciascuno dei regni del Commonwealth di cui lei \u00e8 la regina.\nMeno frequente \u00e8 l'attribuzione formale del titolo di \"Principe Consorte\", con le iniziali maiuscole. Di tale titolo si fregi\u00f2 dal 1857 Alberto di Sassonia-Coburgo-Gotha marito della regina Vittoria del Regno Unito, noto in precedenza semplicemente come \"Sua Altezza reale il Principe Alberto\" essendo stato consigliato alla regina di non conferirgli il titolo di \"re consorte\". Alberto \u00e8 stato l'unico coniuge di una regina inglese ad aver mai ottenuto il titolo di \"Principe Consorte\". Lo stesso titolo fu assegnato nel 2005 a Henrik, coniuge di Margherita II di Danimarca, che vi rinunci\u00f2 tuttavia nel 2016.\nL'attribuzione del titolo di re consorte ai mariti di regine regnanti \u00e8 un evento storicamente raro, di norma limitato ai casi in cui entrambi i coniugi sono sovrani, sia pure di stati diversi. Tra le eccezioni si ricordano quelle di \nAntonio di Borbone-Vend\u00f4me, divenuto re consorte di Navarra nel 1555 in quanto coniuge della regina regnante Giovanna III, di Enrico Stuart, Lord Darnley, che fu re consorte di Scozia nel 1565 perch\u00e9 secondo marito della regina Maria Stuart, e di Francesco d'Assisi di Borbone-Spagna, re consorte di Spagna dal 1846 in quanto sposo di Isabella II.\n\u00c8 inoltre possibile che il consorte di una regina possa non godere di alcun titolo nobiliare.\nPrincipessa consorte.\nLa controparte femminile del termine \u00e8 \"principessa consorte\", ma nelle monarchie occidentali, dove le mogli dei re sono sempre appellate regine consorti, tale appellativo e l'omologo titolo nobiliare non sono utilizzati. Fa eccezione Mary Lilian Baels, che nel 1941 spos\u00f2 il re Leopoldo III del Belgio, vedovo, mentre questi era tenuto dai nazisti agli arresti domiciliari con lo status di prigioniero di guerra: sia le circostanze del matrimonio, sia l'ordine di celebrazione delle nozze (la cerimonia religiosa precedette quella civile, in contrasto con la legge belga), sia le polemiche politiche sulla condotta del sovrano in occasione dell'invasione nazista, che lo avrebbero poi condotto all'abdicazione nel 1951, furono alla base del mancato riconoscimento del titolo di regina consorte.\n\u00c8 stato tuttavia annunciato che quando Carlo, principe di Galles assumer\u00e0 la carica di sovrano, la sua seconda moglie Camilla Shand, che per un atto di cortesia nei confronti della defunta prima moglie del principe preferisce adottare il titolo di Duchessa di Cornovaglia in luogo di quello di principessa di Galles non sarebbe stata identificata come \"Sua Maest\u00e0 la Regina\", ma come \"Sua Altezza Reale la principessa consorte\". Nel 2018, il sito ufficiale di Clarence House, residenza della coppia, ha tuttavia rimosso tale dichiarazione.\nAl di fuori delle monarchie occidentali, il titolo di principessa \u00e8 portato dalla moglie del re Muhammad VI del Marocco, Lalla Salma, sin dal matrimonio del 2002. Si tratta del primo titolo onorifico riconosciuto a un coniuge dei sovrani marocchini.\nUsanza non europea.\nIl titolo imperiale cinese di \"\u99d9\u99ac\" (f\u00f9m\u01ce) e il suo equivalente mancese \"\u984d\u99d9\" (\u00e9f\u00f9), \u00e8 qualche volta tradotto come principe consorte. Questo \u00e8 in origine un ufficio della casa imperiale, che poi evolvono nel titolo riservato per i mariti delle principesse imperiali. Questi principi consorti possono detenere altre cariche e titoli di per s\u00e9."}
{"id": "2945861", "revid": "84184", "url": "https://it.wikipedia.org/wiki?curid=2945861", "title": "Morte apparente", "text": "La morte apparente \u00e8 uno stato caratterizzato da perdita della coscienza e della sensibilit\u00e0, impossibilit\u00e0 di percepire il battito cardiaco e i movimenti respiratori, assenza dei riflessi, flaccidit\u00e0 muscolare e rilasciamento degli sfinteri, cosicch\u00e9 un soggetto appare morto pur essendo ancora in vita. La prova dello specchietto, che rivela la presenza di respirazione tramite condensazione del fiato su uno specchio posto appena sotto le narici, \u00e8 negativa. La temperatura del corpo pu\u00f2 abbassarsi, di solito fino a 24 \u00b0C, ma anche sotto questa soglia se \u00e8 stato proprio il raffreddamento la causa dello stato di morte apparente.\nCause.\nTra le possibili cause di morte apparente si annoverano:\nAspetti medico-legali.\nSecondo la legge italiana (DPR n. 285/1990, art.9), in caso di sospetta morte apparente l'osservazione del soggetto deve essere protratta per non meno di 48 ore.\nLa morte apparente nella storia.\nLa morte apparente \u00e8 stata, fin dall'antichit\u00e0, oggetto di una letteratura specifica che spazia tra teoria medica e cultura popolare, quest'ultima impressionata, soprattutto nei secoli XVIII e XIX, dal timore del seppellimento prematuro."}
{"id": "2945863", "revid": "709565", "url": "https://it.wikipedia.org/wiki?curid=2945863", "title": "O.G.R.E.", "text": "O.G.R.E. \u00e8 l'acronimo utilizzato da due organizzazioni criminali immaginarie della DC Comics.\nO.G.R.E..\nIl primo gruppo era una squadra di terroristi su commissione presentati per la prima volta in \"Aquaman\" n. 26 (marzo 1966) che furono creati da Bob Haney e Nick Cardy.\nStoria.\nLa O.G.R.E. (Organization for General Revenge and Eslavement, dall'inglese, \"Organizzazione di vendetta generale e schiavit\u00f9\") era un piccolo ma persistente gruppo di terroristi mercenari, guidati dall'uncinato noto come Supreme One, che guid\u00f2 soldati speciali con indosso uniformi marroni e elmetti rossi. La O.G.R.E. venne assegnata ad un governo straniero mai nominato per ritrovare una quantit\u00e0 di missili nucleari dal porto di un'isola. Aquaman e Mera investigarono sulla faccenda e furono costretti a combattere gli amanti noti come Typhoon e la Cacciatrice.\nQuando il duo scopr\u00ec che la coppia era costretta a farlo a causa delle minacce di morte inoltrate dalla O.G.R.E., Mera li persuase a ribellarsi ai loro padroni, e la O.G.R.E. fu sconfitta.\nMesi dopo, un uomo di nome Krako, il gemello del collegamento di Aquaman per il governo, riorganizz\u00f2 la O.G.R.E. e minacci\u00f2 le Nazioni Unite, ma ancora una volta vennero sconfitti da Aquaman e Mera. Sempre pi\u00f9 tardi, la O.G.R.E. fece l'ultimo tentativo di sbarazzarsi di Aquaman, assoldando nei loro ranghi Black Manta perch\u00e9 se la vedesse con lui, mentre un magnate di nome Eliot Harlanson fu pagato per bombardare Atlantide. Questa volta, il governo riusc\u00ec a risolvere la situazione, localizzando il quartier generale della O.G.R.E. e distruggendo cos\u00ec l'organizzazione.\nOcean Going Research Exchange.\nNome non ufficiale per la Ocean Going Research Exchange, a cui ci si riferisce comunemente chiamandola semplicemente Exchange. Fondata da Merrevale Oil CEO Jordan Wylie, la corporazione Ocean Going Research Exchange ebbe alcuni incontri ostili con Aquaman e tent\u00f2 di screditare l'attivit\u00e0 ambientale dei Demoni del Mare anni fa. La pubblica accusa di Aquaman contro la distruzione ambientale dell'organizzazione di Wylie e Merrevale risult\u00f2 nell'espulsione di Merrevale dalla corporazione. La Exchange opt\u00f2 per muovere Wylie in una \"posizione meno visibile\" mentre poteva tuttavia portare un'influenza considerevole."}
{"id": "2945869", "revid": "106990", "url": "https://it.wikipedia.org/wiki?curid=2945869", "title": "Andreas E. Furtw\u00e4ngler", "text": ""}
{"id": "2945871", "revid": "339392", "url": "https://it.wikipedia.org/wiki?curid=2945871", "title": "Volksdeutsche Bewegung in Liechtenstein", "text": ""}
{"id": "2945884", "revid": "500945", "url": "https://it.wikipedia.org/wiki?curid=2945884", "title": "Sito (Internet)", "text": ""}
{"id": "2945887", "revid": "1751024", "url": "https://it.wikipedia.org/wiki?curid=2945887", "title": "TeenAngels 3", "text": "TeenAngels 3 \u00e8 il terzo album in studio del gruppo musicale argentino TeenAngels, pubblicato il 7 aprile 2009.\nL'album \u00e8 stato in gran parte prodotto da Cris Morena, creatrice della telenovela. Vi sono anche delle partecipazioni speciali da parte di Emilia Attias, Mariano Torre, Jimena Bar\u00f3n e il gruppo Man (Pablo Mart\u00ednez, Roc\u00edo Igarz\u00e1bal, Mar\u00eda del Cerro, Candela Vetrano e Agust\u00edn Sierra).\nNella sua prima settimana di vendite diviene disco d'oro e in seguito dopo un mese disco di platino. Il disco contiene la nuova hit \"Que nos volvamos a ver\", che giorni prima aveva fatto il giro delle radio del paese."}
{"id": "2945922", "revid": "767487", "url": "https://it.wikipedia.org/wiki?curid=2945922", "title": "2001 - Un'astronave spuntata nello spazio", "text": "2001 - Un'astronave spuntata nello spazio (\"2001: A Space Travesty\") \u00e8 una commedia fantascientifica del 2000 diretto da Allan A. Goldstein.\nTrama.\nDick Hudson (il cui nome nell'originale inglese \u00e8 Dick Dix), investigatore imbranato che afferma di aver fatto parte dei Marine, riceve il compito di condurre un'operazione segretissima: salvare il presidente degli Stati Uniti d'America Bill Clinton, che \u00e8 stato sostituito dagli alieni con un suo \"clone\". Nonostante Dick Hudson stenti a comprendere la reale natura della missione (egli ritiene essere normale che il presidente degli Stati Uniti sia un \"clown\"), l'ex marine accetta l'incarico. Durante una festa Dick Hudson incontra il capitano Valentino Fumagalli, con cui successivamente si reca a Parigi a vedere un concerto dei Tre Tenori. Dopo che questi ultimi si sono esibiti cantando brani dei Village People, Hudson e Fumagalli riescono a risostituire il presidente clonato con l'originale, ponendo fine alla macchinazione aliena."}
{"id": "2945931", "revid": "1501558", "url": "https://it.wikipedia.org/wiki?curid=2945931", "title": "Nemesis (Montanari)", "text": "Nemesis \u00e8 un giallo storico scritto dalla scrittrice Danila Comastri Montanari, pubblicato nel 2007, e facente parte della collana \"Le indagini di Publio Aurelio\", ed \u00e8 esattamente la quattordicesima indagine del senatore. Ambientato per gran parte nel 47 d.C. sotto l'Imperatore Claudio, a Roma.\nTrama.\nIl romanzo \u00e8 un intreccio tra reduci di guerra della \"III Legione Gallica\", una misteriosa donna straniera comparsa improvvisamente a Roma e il Senatore,con la vecchia amica Pomponia, il suo intendente Paride, e il servo di origine greca Castore. Il senatore deve dunque dipanare questo intreccio, per salvare l'amica Pomponia dalle grinfie della misteriosa barbara che si definisce discendente della stirpe del popolo guerriero delle Amazzoni. Ma la donna misteriosa non \u00e8 l'unico pericolo che deve affrontare il senatore, costretto a indagare nell'omert\u00e0 solidale dei reduci. "}
{"id": "2945935", "revid": "198277", "url": "https://it.wikipedia.org/wiki?curid=2945935", "title": "Salah Assad", "text": "Carriera.\nClub.\nAttivo tra gli anni 1970 e 1980, Assad inizi\u00f2 a giocare a calcio in patria nel Raed Chabab Kouba, club di Algeri dove milit\u00f2 dal 1975 al 1982, vincendo il campionato algerino nella stagione 1980-1981.\nSuccessivamente, a met\u00e0 degli anni 1980 disput\u00f2 alcune annate in Francia nelle file del Mulhouse, intervallate dalla stagione 1983-1984 trascorsa al Paris Saint-Germain.\nNel 1986 torn\u00f2 in Algeria per rivestire la maglia del Raed Chabab Kouba, con cui termin\u00f2 la carriera nel 1990.\nNazionale.\nHa disputato 68 partite con l', segnando 18 reti e disputando le fasi finali del in Spagna e del in Messico."}
{"id": "2945937", "revid": "767487", "url": "https://it.wikipedia.org/wiki?curid=2945937", "title": "Sparkassen Cup 1996", "text": "Lo Sparkassen Cup 1996 \u00e8 stato un torneo femminile di tennis giocato sul sintetico indoor. \u00c8 stata la 7\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato a Lipsia in Germania, dal 30 settembre al 6 ottobre 1996.\nCampionesse.\nSingolare.\n Anke Huber ha battuto in finale Iva Majoli 5\u20137, 6\u20133, 6\u20131\nDoppio.\n Kristie Boogert / Nathalie Tauziat hanno battuto in finale Sabine Appelmans / Miriam Oremans 6\u20134, 6\u20134"}
{"id": "2945942", "revid": "1442080", "url": "https://it.wikipedia.org/wiki?curid=2945942", "title": "Sparkassen Cup 1996 - Singolare", "text": "Il singolare del Sparkassen Cup 1996 \u00e8 stato un torneo di tennis facente parte del WTA Tour 1996.\nAnke Huber era la detentrice del titolo e ha battuto in finale 5\u20137, 6\u20133, 6\u20131 Iva Majoli.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945944", "revid": "184755", "url": "https://it.wikipedia.org/wiki?curid=2945944", "title": "Consiglio superiore di sanit\u00e0", "text": "Il Consiglio superiore di sanit\u00e0 \u00e8 un organo di consulenza tecnica e scientifica del Ministero della salute italiano. Svolge funzioni sia consultive sia propositive nei confronti del dicastero ed esprime pareri tecnico-scientifici, ove richiesto (e, comunque, ogni volta sia obbligatorio per legge), a beneficio del ministro, delle direzioni generali del ministero, oltre che dell'Autorit\u00e0 giudiziaria, ove quest'ultima ritenga necessario interpellarlo per dirimere contenziosi.\nStoria.\nIl Regio Consiglio superiore di sanit\u00e0 fu istituito nel 1847 nel Regno di Sardegna col compito di \"vegliare all'esercizio della medicina e della chirurgia, non che della ostetricia, della flebotomia e della farmacia\". Oltre a un Presidente, di diritto il Procuratore generale presso la Corte d'appello di Torino, ne facevano parte 12 membri (6 ordinari e 6 straordinari), pi\u00f9 il \"conservatore del vaccino\" per il vaiolo.\nL'istituto fu ereditato dal Regno d'Italia attraverso la legge di unificazione amministrativa del 20 marzo 1865 n. 2248, la cosiddetta \u00abLegge Ricasoli\u00bb, ereditato quindi successivamente dalla legislazione della Repubblica italiana.\nLe prerogative, l'organizzazione e il funzionamento del Consiglio superiore di sanit\u00e0 sono disciplinati dal decreto legislativo 30 giugno 1993, n. 266, dal decreto ministeriale 6 agosto 2003 n. 342, dal decreto del Presidente della Repubblica 28 marzo 2013, n. 44 e dal decreto legge n. 90 del 24 giugno 2014.\nIl Consiglio \u00e8 composto da 30 membri non di diritto, esperti nei vari settori della medicina e chirurgia e della sanit\u00e0 pubblica, nominati dal Ministro della salute, e da 26 componenti di diritto. I componenti non di diritto del Consiglio superiore di sanit\u00e0 durano in carica tre anni a decorrere dalla data di insediamento. \nIl Consiglio si articola in cinque sezioni tematiche, un comitato di presidenza e un'assemblea generale.\nFunzioni del Consiglio superiore di sanit\u00e0.\nIl Consiglio superiore di sanit\u00e0 ha sia compiti consultivi che compiti propositivi. Esamina, su richiesta del Ministro della Salute, ci\u00f2 che riguarda la sanit\u00e0 pubblica e viceversa pu\u00f2 proporre al Ministro della Salute di esaminare i problemi che riguardano l'igiene e la sanit\u00e0, o indagini scientifiche."}
{"id": "2945946", "revid": "838137", "url": "https://it.wikipedia.org/wiki?curid=2945946", "title": "Sparkassen Cup 1996 - Doppio", "text": "Il doppio del Sparkassen Cup 1996 \u00e8 stato un torneo di tennis facente parte del WTA Tour 1996.\nLarisa Neiland e Meredith McGrath erano le detentrici del titolo, ma solo la Savchenko ha partecipato in coppia con Helena Sukov\u00e1.\nLa Savchenko e la Sukov\u00e1 hanno perso in semifinale contro Sabine Appelmans e Miriam Oremans.\nKristie Boogert e Nathalie Tauziat hanno battuto in finale 6\u20134, 6\u20134 Sabine Appelmans e Miriam Oremans.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945948", "revid": "107831", "url": "https://it.wikipedia.org/wiki?curid=2945948", "title": "Porsche Tennis Grand Prix 1996", "text": "Il Porsche Tennis Grand Prix 1996 \u00e8 stato un torneo femminile di tennis giocato sul cemento indoor. \n\u00c8 stata la 19\u00aa edizione del Porsche Tennis Grand Prix, che fa parte della categoria Tier II nell'ambito del WTA Tour 1996.\nSi \u00e8 giocato nel Filderstadt Tennis Club di Filderstadt in Germania, dal 7 al 13 ottobre 1996.\nCampionesse.\nSingolare.\n Martina Hingis ha battuto in finale Anke Huber 6\u20132, 3\u20136, 6\u20133\nDoppio.\n Nicole Arendt / Jana Novotn\u00e1 hanno battuto in finale Martina Hingis / Helena Sukov\u00e1 6\u20132, 6\u20133"}
{"id": "2945952", "revid": "729019", "url": "https://it.wikipedia.org/wiki?curid=2945952", "title": "John Garang", "text": "Dal 1983 al 2005, ha guidato l'Esercito di Liberazione del Popolo del Sudan durante la seconda guerra civile sudanese; in seguito all'accordo di pace ha ricoperto la carica di primo vicepresidente del Sudan, fino alla morte avvenuta in un incidente di elicottero nel luglio del 2005.\nBiografia.\nGarang era nato in una famiglia povera, di etnia Dinka, nel villaggio Wanglei in Bor del Darfur, nella regione del Nilo superiore, in Sudan ( Stato di Jonglei). Rimasto orfano all'et\u00e0 di dieci anni, venne mantenuto da un parente per frequentare la scuola prima a Waw e successivamente a Rumbek. Nel 1962 combatt\u00e9 nella prima guerra civile sudanese, ma data la sua giovane et\u00e0 i suoi leader lo incoraggiarono a proseguire gli studi. A causa dei combattimenti in corso, Garang fu costretto a frequentare una scuola secondaria in Tanzania. Avendo vinto una borsa di studio continu\u00f2 conseguendo, nel 1969, un titolo di studio in economia al Grinnell College di Iowa, negli USA.\nNonostante l'offerta di una borsa di studio per continuare gli studi universitari a Berkeley, in California, scelse di tornare in Tanzania all'Universit\u00e0 di Dar es Salaam per studiare economia agricola dell'Africa orientale. Qui egli divenne membro del \"Fronte rivoluzionario degli studenti universitari africani\".\nIn seguito agli Accordi di Addis Abeba del 1972, che pose fine alla guerra civile tra sud e nord del paese, Garang, come altri ex ribelli, venne assorbito dall'esercito sudanese. Per undici anni fu soldato di carriera avanzando dal grado di capitano a quello di colonnello dopo aver frequentato il corso avanzato per ufficiali di fanteria a Fort Benning, in Georgia (USA). Durante tale periodo in congedo, nel corso di quattro anni accademici ha conseguito un master in economia agricola e un dottorato di ricerca alla Iowa State University con una tesi sullo sviluppo agricolo del sud del Sudan. Nel 1983 Garang, col grado di colonnello, entr\u00f2 in servizio come istruttore anziano nell'accademia militare di Wadi Sayedna, a 21 km dal centro di Omdurman formando cadetti per pi\u00f9 di 4 anni. Dopo di ci\u00f2 entr\u00f2 a far parte del dipartimento ricerche militari avanzate del quartier generale di Khartoum.\nA capo della ribellione.\nNel 1983 Garang and\u00f2 a Bor, apparentemente per pacificare un battaglione di soldati del Sud - il battaglione 105 - che rifiutava di partecipare ad una rotazione che li avrebbe portati nel nord islamico del paese. Tuttavia Garang faceva gi\u00e0 parte di una cospirazione interna all'esercito sudanese, di cui facevano parte ufficiali del comando Sud, volta ad organizzare la defezione di quel battaglione verso i ribelli che si opponevano al governo islamico di Khartum (la capitale del nord del paese). Bor venne attaccata dalle forze governative in maggio, il battaglione fu cacciato e insieme a Garring trovarono un rifugio sicuro in Etiopia, dove il governo del paese dava appoggio ai ribelli del sud Sudan. L\u00ec Garang raccolse 3000 soldati ribelli entro luglio, creando l'Esercito di liberazione del popolo di Sudan e incitando all'ammutinamento tutti i soldati del sud Sudan dell'esercito sudanese contro il dominio islamico del nord del paese sul sud cristiano-animista. Quest'azione \u00e8 l'inizio ufficiale della seconda guerra civile sudanese, un conflitto che porter\u00e0 ad almeno 1,5 milioni di morti in 20 anni di guerra.\nSebbene la distinzione tra Nord islamico e Sud cristiano-animista fosse importante e netta, Garang sostenne inizialmente di non voler fare della guerra un conflitto religioso: l'SPLA avrebbe lottato per un \"nuovo Sudan\", in cui tutte le minoranze avrebbero governato assieme e le diverse religioni avrebbero convissuto. Un'altra fonte di conflitto erano certamente le fonti petrolifere appena scoperte, che si trovavano soprattutto nelle regioni del Sud del paese confinanti col Nord e che facevano gola al governo di Khartum.\nI ribelli presto presero il controllo di gran parte del sud del paes, e nel 1985 Garang rifiut\u00f2 di entrare a far parte di un governo unitario nazionale che avrebbe messo fine al conflitto. La situazione si mantenne stabile fino al 1991, quando il regime etiope di Mengistu Haile Mariam che appoggiava l'SPLA venne rovesciato da ribelli etiopi alleati con il governo di Khartum. Garang e l'SPLA persero quindi l'appoggio del governo etiope che aveva fornito fino ad allora campi d'addestramento nel proprio territorio, appoggio logistico e rifornimenti. Centinaia di migliaia di profughi furono costretti a ritornare nel sud Sudan, respinti dai campi profughi in Etiopia in cui avevano trovato rifugio.\nQuesto caus\u00f2 l'inizio di un aiuto occidentale all'SPLA di materiali e merci \"non letali\". Ma caus\u00f2 anche una grande crisi all'interno del movimento: le operazioni militari si bloccarono, si esacerb\u00f2 il conflitto etnico interno moltiplicato dal \"divide et impera\" del governo del Nord e la leadership venne messa in discussione tanto che nell'agosto 1991 ci fu un tentativo di spodestare Garring dalla guida dell'SPLA da parte di due alti comandanti, Riek Machar e Lam Akol. Il tentativo fall\u00ec, ma mostr\u00f2 a che punto era arrivato lo scontro interno alla comunit\u00e0 del sud Sudan.\nDopo anni di continuo conflitto le trattative di pace incominciarono nel 2003: Ali Osman e Garang si incontrarono in privato a Naivasha. I loro incontri e le loro trattive segrete portarono ad un accordo di pace, il \"Comprehensive Peace Agreement\" (CPA), siglato nel capodanno 2004. Il CPA rispettava l'idea di \"nuovo Sudan\" di cui parl\u00f2 sempre Garang: il potere sarebbe stato diviso equamente tra le due parti del paese e i due rispettivi partiti pi\u00f9 forti (il National Congress Party e il Sudan People's Liberation Movement di Garang) per sei anni, fino al 2010, con Garang vicepresidente e premier della regione autonoma del sud Sudan. Nel 2011 si sarebbe poi tenuto un refendum, previsto dagli accordi di pace (che effettivamente port\u00f2 alla secessione completa del Sudan del Sud).\nCome leader, Garang fu spesso accusato di aver ucciso o imprigionato i suoi oppositori e delle varie violazioni dei diritti umani compiute dall'SPLA sotto il suo lungo comando. Il profilo ideologico che diede al suo movimento fu vago e a volte contraddittorio: pass\u00f2 dal marxismo - per ottenere l'appoggio dell'Unione Sovietica - al fondamentalismo cristiano - per ottenere l'appoggio occidentale contro il nord islamico del paese.\nLa morte.\nIl 30 luglio 2005 l'elicottero presidenziale ugandese Mi-172 su cui Garand stava tornando in Sudan - da un incontro segreto con il presidente ugandese e suo vecchio alleato Yoweri Museveni - cadde, uccidendolo.\nSia l'SPLA/M sia il governo di Khartum parlarono di incidente dovuto al cattivo tempo, ma da subito si sollevarono dubbi sulla possibilit\u00e0 di un incidente doloso, mai provati per\u00f2."}
{"id": "2945953", "revid": "287204", "url": "https://it.wikipedia.org/wiki?curid=2945953", "title": "Porsche Tennis Grand Prix 1996 - Singolare", "text": "Il singolare del Porsche Tennis Grand Prix 1996 \u00e8 stato un torneo di tennis facente parte del WTA Tour 1996.\nIva Majoli era la detentrice del titolo, ma ha perso nei quarti di finale contro Judith Wiesner.\nMartina Hingis ha battuto in finale 6\u20132, 3\u20136, 6\u20133 Anke Huber.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945956", "revid": "256896", "url": "https://it.wikipedia.org/wiki?curid=2945956", "title": "Coronesi", "text": ""}
{"id": "2945957", "revid": "838137", "url": "https://it.wikipedia.org/wiki?curid=2945957", "title": "Porsche Tennis Grand Prix 1996 - Doppio", "text": "Il doppio del Porsche Tennis Grand Prix 1996 \u00e8 stato un torneo di tennis facente parte del WTA Tour 1996.\nGigi Fern\u00e1ndez e Nata\u0161a Zvereva erano le detentrici del titolo, ma solo la Zvereva ha partecipato in coppia con Lisa Raymond.\nLa Raymond e la Zvereva hanno perso in semifinale contro Nicole Arendt e Jana Novotn\u00e1.\nNicole Arendt e Jana Novotn\u00e1 hanno battuto in finale 6\u20132, 6\u20133 Martina Hingis e Helena Sukov\u00e1."}
{"id": "2945964", "revid": "287204", "url": "https://it.wikipedia.org/wiki?curid=2945964", "title": "Ameritech Cup 1996", "text": "L'Ameritech Cup 1996 \u00e8 stato un torneo femminile di tennis giocato sul sintetico indoor. \u00c8 stata la 25\u00aa edizione del torneo, che fa parte della categoria Tier II nell'ambito del WTA Tour 1996. Si \u00e8 giocato nell'UIC Pavilion di Chicago negli USA, dal 28 ottobre al 3 novembre 1996.\nCampionesse.\nSingolare.\n Jana Novotn\u00e1 ha battuto in finale Jennifer Capriati 6\u20134, 3\u20136, 6\u20131\nDoppio.\n Lisa Raymond / Rennae Stubbs hanno battuto in finale Angela Lettiere / Nana Miyagi 6\u20131, 6\u20131"}
{"id": "2945966", "revid": "287204", "url": "https://it.wikipedia.org/wiki?curid=2945966", "title": "Ameritech Cup 1996 - Singolare", "text": "Il singolare dell'Ameritech Cup 1996 \u00e8 stato un torneo di tennis facente parte del WTA Tour 1996.\nMagdalena Maleeva era la detentrice del titolo, ma ha perso nel 2\u00ba turno contro Jennifer Capriati.\nJana Novotn\u00e1 ha battuto in finale 6\u20134, 3\u20136, 6\u20131 Jennifer Capriati.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2945969", "revid": "838137", "url": "https://it.wikipedia.org/wiki?curid=2945969", "title": "Ameritech Cup 1996 - Doppio", "text": "Il doppio dell'Ameritech Cup 1996 \u00e8 stato un torneo di tennis facente parte del WTA Tour 1996.\nGabriela Sabatini e Brenda Schultz erano le detentrici del titolo, ma quest'anno non hanno partecipato.\nLisa Raymond e Rennae Stubbs hanno battuto in finale 6\u20131, 6\u20131 Angela Lettiere e Nana Miyagi."}
{"id": "2945982", "revid": "37401", "url": "https://it.wikipedia.org/wiki?curid=2945982", "title": "Olofrasia", "text": ""}
{"id": "2945983", "revid": "1516566", "url": "https://it.wikipedia.org/wiki?curid=2945983", "title": "Drogone di Metz", "text": "Biografia.\nDal momento che egli era uno dei pochi figli ad essere sopravvissuto al padre, Drogone aveva delle prospettive molto favorevoli di salire al potere; solamente uno dei figli maggiori di Carlo Magno era ancora in vita e si premur\u00f2 di assicurarsi che i suoi oppositori fossero placati.\nDrogo divenne chierico nell'818, abate di Luxeuil nell'820 ed infine ascese alla cattedra vescovile di Metz nell'823 e nell'834 divenne arcicanonico, mantenendo tale carica per tutta la sua vita.\nIl fratello minore, Ugo, fu ordinato sacerdote anch'esso e divenne abate nonch\u00e9 cancelliere. Drogo rimase estremamente leale al fratellastro, Ludovico il Pio, e riusc\u00ec ad ottenere grande potere durante il suo regno; egli diresse il concilio di Thionville; la sua influenza incominci\u00f2 a diminuire alla morte di Ludovico ed infine precipit\u00f2 quando spir\u00f2 il fratello Ugo nell'844.\nCiononostante nell'844 fece parte, con altri ecclesiastici e dignitari imperiali, del seguito di Ludovico II, inviato a Roma dal padre Lotario, per incontrare papa Sergio II e dirimere la controversia originata dalla consacrazione ed intronizzazione papale di quest'ultimo, che erano avvenute senza attendere il consenso dell'imperatore.\nEgli riusc\u00ec poi a completare la compilazione del \"Messale di Drogo\", cos\u00ec chiamato in suo onore.\nNell'852 fece traslare le reliquie di San Celeste di Metz a Marmoutier, insieme a quelle di sant'Autore.\nDrogone \u00e8 seppellito nella chiesa abbaziale di Sant'Arnolfo a Metz.\nInformazioni a proposito di Drogone, vescovo di Metz, possono essere rinvenute negli \"Annali Bertiniani\", anno 839:"}
{"id": "2945986", "revid": "1482985", "url": "https://it.wikipedia.org/wiki?curid=2945986", "title": "Monastero di Santa Maria dei Tre Fanciulli", "text": "Il monastero di Santa Maria dei Tre Fanciulli (\"Trium Pueroum\" in lat. nome completo \u201cSanta Maria dei Tre Fanciulli\u201d), nota comunemente come chiesa dell'A' Patia, \u00e8 un'abbazia basiliana situata nel territorio comunale di San Giovanni in Fiore e poco distante dalle frazioni Fantino e Acquafredda. \nIl nome \"'A Patia\" deriva dalla parola greca \u03c0\u03b1\u03b9\u03b4\u03b9\u03ac (paidia), plurale di \u201cfanciullo\u201d. Questo nome risale all'antica tradizione che racconta come i monaci Basiliani vollero costruire il monastero sul luogo dove tre fanciulli, perduti nella boscaglia del luogo, si salvarono da un incendi\u00f2 che scoppi\u00f2 all'improvviso, grazie all'intervento della Madre di Dio.\nSecondo altri autori, la chiesa sarebbe invece dedicata al culto dei \u201cTrium Puerorum\u201d dell'episodio biblico del Libro di Daniele: tre giovani della trib\u00f9 di Giuda, Anania, Misaele e Azaria, che assunsero il nome babilonese di Sadrac, Misach e Abdenego, compagni del profeta Daniele, deportati, assieme ad altri giovani giudei, in Babilonia per essere educati a corte dal re Nabucodonosor dopo la conquista di Gerusalemme. Divenuti governatori di province ma, poich\u00e9 si rifiutarono di venerare una grande statua d\u2019oro, fatta innalzare dal re, furono per suo ordine legati e gettati nella fornace ardente. Ma l\u2019intervento dell\u2019angelo del Signore che, disceso nella fornace, tenne lontana la fiamma, li preserv\u00f2 e rimasero illesi. L\u2019intitolazione ai Tre Fanciulli evidenzia il legame con il fuoco. Le funzioni sacre evidentemente avevano lo scopo di proteggere dalle fiamme distruttive i vicini boschi silani e coloro che vi lavoravano, cio\u00e8 i pastori, i boscaioli, i carbonai e soprattutto gli addetti ai forni della pece (piciarii).\nAd oggi del complesso monastico, resta solo la chiesa, mentre i restanti edifici attigui al luogo di culto sono diroccati e andati perduti.\nI monaci basiliani.\nLa storia del monastero \u00e8 legata principalmente all'esodo dei monaci basiliani che dall'oriente sono arrivati in Italia, e in Calabria in particolare. In Calabria, infatti, questi monaci realizzarono un numero considerevole di fondazioni, sia come monasteri che come cenacoli (abitazioni per monaci), molti dei quali possono essere ancora ammirati. Il dominio dei Bizantini in Calabria, favor\u00ec lo sviluppo dell'ordine basiliano, ma quando Roberto il Guiscardo mise fine a questo dominio, cess\u00f2 anche lo sviluppo dei Basiliani.\nStoria.\nNon si sa l'esatta data della fondazione del monastero, di certo si sa che esisteva prima del 1200. Questa data, per\u00f2, probabilmente si fa riferire, a quello che \u00e8 l'attuale edificio, che con molta probabilit\u00e0, fu costruito su un edificio di culto, probabilmente un'abbazia risalente a prima dell'anno 1000. La localit\u00e0 \"A-Patia\", apparteneva in quel tempo alla diocesi di Cerenzia, i cui arcivescovi vedevano di buon grado l'arrivo di monaci fuori le mura, poich\u00e9 intendevano sviluppare le terre vicine e dare aiuto ai contadini del luogo. Ai monaci Basiliani appena arrivati, vennero concesse le realizzazioni di tre monasteri. Il primo di questi, \u00e8 appunto quello intitolato a Santa Maria dei tre Fanciulli, realizzato su una collina dalla quale si pu\u00f2 ammirare la valle crotonese sottostante, attraversata dal fiume Neto.\nVita dei monaci Basiliani.\nI monaci Basiliani dei Tre Fanciulli si dedicarono inizialmente solo all'agricoltura, mentre solo successivamente cominciarono ad ampliare i loro orizzonti economici. Cominciarono ad allevare del bestiame che ben presto diventer\u00e0 numerosissimo, aiutati dalla gente del luogo e da donazioni terriere che provenivano da fuori. Anche l'arcivescovo di Cerenzia contribu\u00ec alla donazione di terre, che favorivano lo sviluppo economico del monastero.\nLa rivalit\u00e0 con l'Abbazia Florense.\nQuando Enrico VI concesse a Gioacchino da Fiore e ai monaci florensi vaste terre della Sila e della pre-Sila, molte di queste terre anche se lontane decine di chilometri, erano da anni sfruttate dai monaci basiliani, che le utilizzavano per il pascolo. La concessione di Enrico VI delimitava nuovi confini, relegando i monaci dei Tre Fanciulli in un territorio piuttosto limitato per quanto riguarda il loro numeroso allevamento. Convinti di essere stati depauperati, poich\u00e9 possedevano da secoli quelle terre, fecero un ricorso scritto all'imperatrice Costanza, che per\u00f2 pretese di ottenere documenti scritti che attestassero ci\u00f2 che i monaci stavano avanzando. Le ragioni avanzate dai monaci non furono ritenute idonee, e quando Enrico VI mor\u00ec, l'imperatrice conferm\u00f2 la donazione che il marito aveva fatto ai monaci florensi. Per mitigare la situazione difficile che si stava creando, Gioacchino decise di riconoscere parte dei terreni ai confratelli basiliani. Quando per\u00f2 anche l'imperatrice Costanza cess\u00f2 di vivere, i basiliani non persero tempo nel rivendicare con maggiore forza, i loro territori, inizialmente invadendo e danneggiando i campi dei florensi, ma poi agendo in maniera sempre pi\u00f9 determinata, saccheggiando i fienili, il chiostro e le officine, ed infine commettendo vere e proprie violenze contro i confratelli florensi. Dopo continui e ricercati compromessi, tra cui la concessione da parte dei florensi di utilizzare molti territori in cambio di beni materiali, con lo sviluppo dell'ordine florense e il decadimento di quello basiliano, il monastero dei Tre Fanciulli, nel 1218 attraverso una bolla papale di Onorio III, venne aggregato definitivamente al monastero florense di San Giovanni in Fiore.\nArte e architettura.\nLa chiesa prima del grande restauro.\nFino al secolo scorso, come molte chiese ed edifici importanti del circondario, questa chiesa viveva in uno stato di profondo degrado. Nel 1965 il parroco che fu designato a prenderla in gestione, grazie a forte pressioni costrinse il Genio Civile di Cosenza ad effettuarvi degli importanti lavori di restauro, per far ritornare l'edificio al culto. Tali lavori, per\u00f2, eliminarono completamente importanti elementi originari, a scapito della ricerca di una maggiore funzionalit\u00e0 dell'edificio. L'antico edificio possedeva un grande chiostro con un ingresso ad arco a tutto sesto, oggi completamente scomparsi. Non si rilevano tracce neanche delle possenti mura che circondavano l'edificio, descritte da Giacinto Ippolito nel viaggio che intraprese nella localit\u00e0 dell'A Patia nel 1925. Due vasti fabbricati sorgevano vicino alla chiesa, tuttora andati perduti.\nLa chiesa oggi.\nLa chiesa presenta ancora oggi, molti elementi dello stile basiliano, come la modesta e semplice struttura e i conseguenti materiali utilizzati. Sono evidenti, per\u00f2, anche elementi e influenze architettoniche romaniche. L'attuale chiesa sorge dove un tempo vi era l'antica abbazia dei \u201cTrium Puerorum\u201d.\nI lavori di restauro consistettero:\nLa chiesa venne inoltre ammobiliata e adornata di un'acquasantiera, fu dotata di un piccolo e semplice campanile e riparata da un cornicione perimetrale. Dopo il 1965 e con ulteriori restauri del 1977, la chiesa venne completamente recuperata. L'unico elemento che non fu oggetto di restauro fu il muro perimetrale sinistro, notevolmente pi\u00f9 grosso di quello destro, che sostenuto da contrafforti in muratura, rimane l'unico elemento originario dell'antico tempio basiliano.\nGli antichi tesori.\nSecondo gli studiosi, la chiesa possedeva molti beni, reliquari sacri e moltissime tele, che con molta probabilit\u00e0, andarono ad arricchire le chiese del circondario. L'edificio attuale \u00e8 ad unica navata, ben conservato, con il tetto a capriata romanica. All'interno della chiesa si pu\u00f2 ammirare una grande tela del 1600, raffigurante il miracolo della vergine.\nCome raggiungerla.\nLa chiesetta dista circa 15\u00a0km dal centro abitato di San Giovanni in Fiore. Per raggiungere la chiesa basta percorrere la ex 107 che dal centro silano, e pi\u00f9 precisamente dal quartiere periferico di \u201cPalla Palla\u201d, porta ai centri della pre-Sila crotonese. La chiesa dista pochi chilometri dal paese di Caccuri.\nCuriosit\u00e0.\nLa chiesa nel corso della sua storia \u00e8 stata rinominata in maniera diversa quali:\nma sempre mantenendo la denominazione originale di Santa Maria Trium Puerorum.\nMolti studiosi addebitano l'incendio che distrusse la prima fondazione florense di \"Iure Vetere\" ad un attacco ostile da parte dei monaci Basiliani nei confronti dei Florensi."}
{"id": "2945989", "revid": "838137", "url": "https://it.wikipedia.org/wiki?curid=2945989", "title": "Bank of the West Classic 1996 - Doppio", "text": "Il doppio del Bank of the West Classic 1996 \u00e8 stato un torneo di tennis facente parte del WTA Tour 1996.\nLori McNeil e Helena Sukov\u00e1 erano le detentrici del titolo, ma quest'anno non ha partecipato.\nLindsay Davenport e Mary Joe Fern\u00e1ndez hanno battuto in finale 6\u20131, 6\u20133 Irina Sp\u00eerlea e Nathalie Tauziat."}
{"id": "2945990", "revid": "122670646", "url": "https://it.wikipedia.org/wiki?curid=2945990", "title": "Roma Jazz Festival", "text": "Il Roma Jazz Festival \u00e8 un'importante manifestazione di jazz della Capitale. Il festival \u00e8 organizzato dall'International Music Festival Foundation (IMF), costituita nel 2006, ereditando il lavoro portato avanti dalla Cooperativa Festival Jazz International, costituita nel 1975, nell'organizzazione di eventi musicali.\nStoria.\nOrigini.\nIl festival jazz nato nel 1976 nell'ambito delle manifestazioni dell'Estate romana, ha assunto dopo qualche anno una sua propria connotazione collocandosi nell'area dell'EUR, prima sulla scalinata del Palazzo della Civilt\u00e0 del Lavoro e poi acquisendo in gestione parte dell'area delle Tre Fontane, creando una struttura fissa denominata Euritmia. Successivamente il festival fu trasferito per diversi anni nello spazio del Foro Italico presso lo Stadio del Tennis.\nLa svolta.\nNel 1996 il Festival ha cambiato profilo e da rassegna estiva si \u00e8 trasformato in un festival autunnale, riportando la musica in ambienti pi\u00f9 adatti all'ascolto ed alla valorizzazione dei contenuti musicali ed artistici, fuori dalla kermesse estiva, ottenendo una maggiore attenzione da parte dei media e dei critici. Ma proprio in occasione della trentesima edizione il Festival \u00e8 tornato con una programmazione estiva che si \u00e8 affiancata a quella autunnale.\nIl 2009.\n\u201cJAZZ LABELS\u201d\n33\u00aa edizione della manifestazione. Il Festival, tenutosi dall'8 al 30 novembre all'Auditorium Parco della Musica, \u00e8 stato dedicato alle storiche case discografiche jazz che hanno fatto la storia di questa musica, ma anche le nuove che la storia la stanno facendo. La scelta di dedicare questa edizione alle etichette discografiche nasce dalla speciale coincidenza nel 2009 di ricorrenze importanti: 90 anni dall'incisione del primo disco jazz in Italia, 70 anni dalla fondazione della casa discografica Blue Note, 50 anni dalla pubblicazione da parte della Columbia del memorabile disco \u201cKind of Blue\u201d, 40 anni dalla nascita della casa discografica ECM. Anniversari emblematici che stanno ad indicare il lungo e costante lavoro delle case discografiche nella promozione e diffusione della musica jazz e nella scoperta di nuovi talenti, contribuendo cos\u00ec all'evoluzione della storia del jazz e fissandone il percorso.\nI temi.\nLa ricerca artistica ha sviluppato negli anni un progetto articolato su due grandi temi: \"Jazz grande espressione culturale del \u2018900\" e \"Jazz, musica \u201cecumenica\u201d\" in quanto linguaggio comune e che accomuna uomini di tutto il mondo.\nGli interpreti.\nSino ad oggi sono stati protagonisti delle varie edizioni del Festival tutti i pi\u00f9 grandi nomi del jazz italiano ed internazionale, tra questi:\ne tantissimi altri, per oltre 900 concerti e oltre un milione di presenze complessive.\nEventi correlati.\nL'International Music Festival Foundation ha inoltre organizzato dodici edizioni della Roma Gospel Festival \"Let the God's Saints Come In\", la prima nello spazio dell'Air Terminal Ostiense e le successive presso la Chiesa Anglicana di San Paolo entro le mura e le ultime presso l'Auditorium Parco della Musica. In questi anni sono stati memorabili i concerti organizzati nella Piazza del Pantheon, Piazza Vittorio e Piazza di Spagna, dove si sono registrate oltre 2000 presenze per ogni evento. Inoltre si sono realizzate cinque edizioni del Festival Internazionale di musica Blues \u201cOstiabluesfest\u201d (1995, 1996, 1997, 1999) Roma Blues Festival (Auditorium 2004), quattro mostre di grafica ed arte sul jazz ed una rassegna di video inediti in occasione della 20\u00aa, 22\u00aa, 23\u00aa e 27\u00aa edizione del Roma Jazz Festival."}
{"id": "2945993", "revid": "339392", "url": "https://it.wikipedia.org/wiki?curid=2945993", "title": "Chiesa dell'A-Patia", "text": ""}
{"id": "2945994", "revid": "339392", "url": "https://it.wikipedia.org/wiki?curid=2945994", "title": "Chiesa dell'A Patia", "text": ""}
{"id": "2945995", "revid": "339392", "url": "https://it.wikipedia.org/wiki?curid=2945995", "title": "Chiesa dell' a patia", "text": ""}
{"id": "2945996", "revid": "38120", "url": "https://it.wikipedia.org/wiki?curid=2945996", "title": "Le puits et le pendule", "text": ""}
{"id": "2945997", "revid": "123467633", "url": "https://it.wikipedia.org/wiki?curid=2945997", "title": "Silvia De Santis", "text": "Biografia.\nLaureata a Roma, frequenta il dottorato di ricerca in filologia romanza all'universit\u00e0 La Sapienza; come attrice, ha preso parte a numerosi film al cinema ed \u00e8 molto attiva in televisione dove \u00e8 scelta per diversi ruoli in molte serie televisive italiane."}
{"id": "2946000", "revid": "767487", "url": "https://it.wikipedia.org/wiki?curid=2946000", "title": "Kingspan Breffni Park", "text": "Breffni Park - conosciuto per ragioni di sponsorizzazione come Kingspan Breffni Park- \u00e8 uno stadio irlandese della Gaelic Athletic Association situato a Cavan, capoluogo dell'omonima contea. Ha una capacit\u00e0 di circa 32000 posti ( di cui solo 6000 a sedere) e il suo nome, Breffni, si riferisce all'area che ingloba le contee di Cavan e Leitrim, un tempo identificata come Regno di Breffni. L'impianto \u00e8 uno dei pochi in Irlanda ad essere dotato di un impianto di illuminazione artificiale.\nInaugurazione.\nL'apertura di Breffni Park avvenne nel 1923 per mano di Eoin O'Duffy il quale esort\u00f2 la GAA a impedire che la giovent\u00f9 irlandese fosse risucchiata dal mare di immoralit\u00e0 che caratterizzava il periodo.\nAtletica.\nNel giugno 2009 fu battuto sulla pista dello stadio il record mondiale per la staffetta di 20 ore. All'impresa presero parte 1868 partecipanti.\nCamogie.\nIl 7 giugno 2009 venne organizzato sul terreno di gioco un giorno di promozione per il camogie ( l'equivalente femminile dell'hurling)\nCalcio gaelico.\nNell'impianto si tengono importanti sfide del campionato di calcio gaelico della provincia dell'Ulster. Nel 2009, in occasione dei quarti di finale, contro ogni pronostico, Cavan si sbarazz\u00f2 per 0-13 1-9 della franchigia della contea di Fermanagh."}
{"id": "2946002", "revid": "1543377", "url": "https://it.wikipedia.org/wiki?curid=2946002", "title": "Scuola di eroi", "text": "Scuola di eroi \u00e8 un film statunitense del 1991, diretto da Daniel Petrie Jr e tratto dal romanzo di William P. Kennedy. Il cast comprende Denholm Elliott, Louis Gossett jr, Sean Astin e Wil Wheaton.\nIl film si svolge nella Regis High School, una costosa scuola superiore maschile dove vengono spediti i pi\u00f9 indisciplinati rampolli dell'\u00e9lite americana, che viene occupata da terroristi colombiani. Le forze di polizia, timorose di una strage, non riescono a risolvere la situazione che viene presa in mano da un gruppo di studenti coraggiosi.\nTrama.\nA Barranquilla, in Colombia, il Palazzo di Giustizia viene occupato da un gruppo di soldati mercenari, capeggiati dal terrorista Luis Cal\u00ec. Il padre di Luis \u00e8 Enrique Cal\u00ec, capo di un grosso traffico di stupefacenti; Enrique \u00e8 stato estradato negli Stati Uniti e Luis si vendica uccidendo uno degli impiegati del ministero di giustizia e uno dei giudici.\nIl gruppo fugge a bordo di un elicottero e riesce ad attraversare la frontiera tra Messico e Stati Uniti.\nNegli Stati Uniti, la Regis High School \u00e8 una scuola preparatoria che accoglie ragazzi di famiglia ricca ed influente, che sono stati espulsi da altre costose scuole private; per questo fatto \u00e8 soprannominata \"The Rejects High School\" (il liceo degli espulsi).\nIl gruppo pi\u00f9 problematico, che d\u00e0 regolarmente filo da torcere anche allo sceriffo locale, \u00e8 formato da Billy Tepper, Joey Trotta, Hank Giles, Ricardo Montoya e Jonathan \"Snuffy\" Bradberry. Questi ragazzi sono in continua lotta con i loro insegnanti, soprattutto Dean Parker, giusto ma intransigente.\nPhil Donoughe, compagno di stanza di Billy e Joey, \u00e8 il figlio del giudice che siede al processo contro Enrique Cal\u00ec, ed \u00e8 stato messo sotto protezione e trasferito in un luogo sicuro fino alla conclusione del procedimento.\nLuis Cal\u00ec occupa la scuola per prendere Donoughe in ostaggio, senza sapere che non si trova pi\u00f9 l\u00ec. I terroristi riempiono la scuola di esplosivo e giurano di far saltare tutti gli edifici se suo padre non sar\u00e0 rilasciato; infatti, nonostante la mancanza del figlio del giudice, Luis Cal\u00ec si rende conto di avere in mano la prole di uomini estremamente influenti.\nL'esercito americano e l'FBI circondano la scuola, ma un ordine presidenziale gli vieta di intervenire per evitare vittime fra i ragazzi.\nDean Parker tenta di avvisare le autorit\u00e0 del fatto che i suoi studenti si ribellano sistematicamente contro ogni autorit\u00e0, ma il suo allarme viene ignorato.\nNel frattempo, Billy e i suoi amici decidono di combattere i terroristi dall'interno. Luis Cal\u00ec ha imposto una disciplina militare e conteggi molto frequenti per impedire la fuga, ma i ragazzi usano la loro abilit\u00e0, affinata in anni di beffe ai danni del corpo insegnanti, per passare informazioni all'esercito all'esterno del perimetro. \nDean Parker sostiene l'operato dei ragazzi contro il diffuso scetticismo dei capi delle forze speciali.\nQuando Luis Cal\u00ec scopre che Joey Trotta \u00e8 il figlio di un noto capo mafioso, decide di rilasciarlo come gesto di rispetto. Per\u00f2 Joey disprezza l'attivit\u00e0 criminale del padre e rifiuta di lasciare i suoi amici; si impadronisce di una delle pistole dei terroristi e viene ucciso accidentalmente.\nPer vendicarsi, il padre di Joey fa uccidere Enrique Cal\u00ec. Sia gli studenti che le forze speciali si rendono conto che Luis far\u00e0 saltare la scuola non appena sentir\u00e0 alla radio la notizia della morte del padre, e concordano rapidamente un piano di salvataggio.\nAl tramonto, le forze speciali si inflitrano nella scuola. Contemporaneamente, Billy e i suoi amici si impadroniscono dei detonatori, disorientano i terroristi con attacchi a sorpresa e trasportano il preside e gli altri studenti in una camera di sicurezza sotterranea.\nLuis prende in ostaggio Billy, ma viene prima ferito da Dean Parker e poi ucciso dalle forze speciali.\nBilly accompagna Parker fuori dall'edificio e si unisce ai suoi compagni liberati fuori dalla scuola\nProduzione.\nIl film \u00e8 basato su un romanzo di William P. Kennedy. La prima sceneggiatura fu scritta da David Koepp, che la scrisse per il regista John Schlesinger. In quella sceneggiatura l'azione si doveva svolgere in una scuola europea e i nemici dovevano essere dei terroristi palestinesi. Schlesigner lasci\u00f2 il progetto e la sceneggiatura venne riscritta ambientando la storia negli Stati Uniti con nemici diversi.\nIl film venne girato con un budget stimato di 10.000.000 dollari e le riprese si svolsero dal 5 settembre al 7 novembre 1990.\nLe scene esterne della scuola sono state girate alla Miller School of Albemarle di Charlottesville, in Virginia. Altre scene esterne sono state girate a San Antonio, Texas, Richmond, Virginia e Waynesboro, Virginia.\nPremi.\nPer la loro interpretazione, Sean Astin, Wil Wheaton, Keith Coogan, T.E. Russell e George Perez furono tutti nominati per il Young Artist Award al miglior gruppo di giovani attori in un film alla tredicesima edizione del concorso. Non vinsero per\u00f2 il premio che and\u00f2 a Donovan McCrary, Desi Arnez Hines II e Baha Jackson per la loro performance in \"Boyz n the Hood - Strade violente\"\nAccoglienza.\nIl film ricevette critiche miste. Roger Ebert diede al film due stelle su quattro affermando che \"Dal momento che la trama del film \u00e8 estremamente prevedibile, speriamo almeno per una certa abilit\u00e0 nei trucchi. Qui il film \u00e8 cos\u00ec deludente che mi chiedo se gli sceneggiatori ci abbiano veramente provato.\" Il critico Clint Morris \u00e8 stato pi\u00f9 favorevole dichiarando \"Le interpretazioni sono solide rocce\". \"Scuola di eroi\" attualmente mantiene un punteggio del 36% su Rotten Tomatoes.\nBotteghino.\nIl film si piazz\u00f2 al terzo posto nel suo primo weekend nei cinema statunitensi ed incass\u00f2 negli USA 15.073.942 dollari."}
{"id": "2946004", "revid": "107392400", "url": "https://it.wikipedia.org/wiki?curid=2946004", "title": "La croce e la mezzaluna", "text": "La Croce e la Mezzaluna. Lepanto 7 ottobre 1571: quando la Cristianit\u00e0 respinse l'islam \u00e8 un saggio storico scritto dal giornalista e storico Arrigo Petacco, pubblicato per la prima volta nel 2005. Si tratta di un testo divulgativo, che riassume in modo piano e vivace, senza grande profondit\u00e0 di analisi ma con ricchezza di particolari, le varie vicende del secolare scontro fra la Cristianit\u00e0 e l'Islam dalla caduta di Costantinopoli (1453) alla celeberrima battaglia di Lepanto (1571), alla cui preparazione e conduzione sono dedicate la maggior parte delle circa 200 pagine del testo."}
{"id": "2946008", "revid": "363629", "url": "https://it.wikipedia.org/wiki?curid=2946008", "title": "Perfect Dark", "text": "Perfect Dark \u00e8 uno sparatutto in prima persona pubblicato nel 2000 dalla Rare per Nintendo 64, capostipite della serie omonima. Nel 2010 il gioco \u00e8 stato pubblicato su Xbox Live Arcade con la grafica migliorata e altre impostazioni che sfruttano Xbox Live. Nel 2015 \u00e8 stato distribuito nella raccolta \"Rare Replay\" per Xbox One. Nel 2020 \u00e8 stato annunciato un reboot, a cura di The Initiative.\nTrama.\nAnno 2020. Joanna Dark, agente segreto della Carrington Institute, deve indagare all'interno della dataDayne, e raggiungere il laboratorio nel quale si trova il dr. Carroll, che ha informazioni sulla dataDayne. Una volta salvato il dottore, che scopre essere un automa, deve subire la vendetta della dataDayne, che ha rapito il Dr. Carrington e lo tiene in ostaggio nella sua stessa villa. La dataDayne lascia libero Carrington, riprendendosi per\u00f2 il dr. Carroll. Questi era per\u00f2 riuscito a rivelare a Carrington che la dataDayne avrebbe tenuto una riunione con altre persone. Jo raggiunge il luogo, e spiandoli scopre che uno di loro, Mr. Trent, aveva chiesto al Presidente degli Stati Uniti, invano, un permesso per usare il Pelagic II, un sottomarino del governo statunitense, per scopi propri. Per riuscirci, decide di introdursi nell'Air Force One e ucciderlo.\nJoanna deve partire a salvare il Presidente, ma prima deve correre alla volta dell'Area 51, in Nevada, dove riesce a recuperare Elvis, un alieno Maian, precipitato con l'UFO mentre scortava l'ambasciatore, ed unico superstite dell'incidente. I maian erano stati chiamati dallo stesso Carrington. Joanna, grazie all'aiuto di Elvis, salva il Presidente dall'attentato. La dataDayne ruba il sottomarino, il Pelagic II, e raggiunge gli abissi dell'oceano, dove rinvengono un'antica astronave aliena, non dei Maian, bens\u00ec degli Skedar, i quali collaborano con la dataDayne.\nJo ed Elvis distruggono l'astronave, e questo suscita le ire degli Skedar e della dataDayne, che immediata invade il Carrington Institute, riuscendo a rapire Joanna. L'agente Dark viene imprigionata assieme a Cassandra De Vries, proprietaria della dataDayne, che \u00e8 stata processata dagli Skedar.\nIntanto Elvis raggiunge Joanna, mentre Cassandra verr\u00e0 uccisa, e i due riescono a prendere il controllo della nave. Elvis riesce a scoprire la rotta per la patria Skedar, che fino ad allora era sconosciuta. I due la raggiungono e Joanna uccide il loro capo, mettendo cos\u00ec fine alla loro civilt\u00e0 e alla guerra tra Skedar e Maian.\nModalit\u00e0 di gioco.\nIl gioco presenta una mappa di base, l'Istituto Carrington, che permette di accedere alle missioni oppure di esplorare l'edificio, interagire con i personaggi al suo interno o visitare le stanze di addestramento.\nIl gioco si compone di nove missioni principali suddivise in diciassette livelli, che compongono la modalit\u00e0 storia, e quattro livelli speciali. Ogni missione potr\u00e0 essere affrontata in uno dei tre livelli di difficolt\u00e0 disponibili, ovvero facile (Agente), media (Agente Speciale) o difficile (Agente Perfect). Per completare le missioni del gioco il giocatore dovr\u00e0 completare una serie di obiettivi, che richiederanno ad esempio di recuperare un determinato oggetto, raggiungere una posizione specifica o di scortare un altro personaggio lungo la missione. I livelli di difficolt\u00e0 pi\u00f9 alti, oltre ad incrementare la salute e la mira dei nemici, richiederanno al giocatore di completare un maggior numero di obiettivi.\nMissioni.\nLe missioni principali sono:\nLe quattro missioni speciali, sbloccabili completando l'addestramento e la modalit\u00e0 storia ai tre livelli di difficolt\u00e0, sono:\nMultigiocatore.\nNel gioco sono presenti tre modalit\u00e0 multigiocatore; \"Cooperativa\", \"Tutti contro tutti\" e il Simulatore di lotta. Il rifacimento per Xbox 360 aggiunge la possibilit\u00e0 di giocare le modalit\u00e0 multigiocatore online.\nLa \"cooperativa\" permette a due giocatori di completare assieme le missioni principali del gioco. Il secondo giocatore controller\u00e0 un agente dell'Istituto Carrington chiamato Velvet Dark. \u00c8 possibile giocare a questa modalit\u00e0 singolarmente e il personaggio di Velvet sar\u00e0 controllato dall'intelligenza artificiale.\n\"Tutti contro tutti\" permette di giocatore le missioni della modalit\u00e0 storia con un altro giocatore. Uno dei due impersoner\u00e0 Joanna e dovr\u00e0 completare la missione regolarmente, l'altro giocatore impersoner\u00e0 invece uno dei nemici e avr\u00e0 lo scopo di impedire a Joanna di completare la missione. L'energia del nemico sar\u00e0 inferiore a quella del giocatore principale, ma in compenso potr\u00e0 rinascere un numero illimitato di volte.\n\"Simulatore di lotta\" permette ai giocatori di sfidarsi in una serie di mappe create appositamente per il multigiocatore. I giocatori potranno scegliere tra diverse modalit\u00e0 di gioco e personalizzare la partita decidendo quale personaggio utilizzare, la durata della partita, le armi a disposizione e se aggiungere altri personaggi controllati dall'intelligenza artificiale. Il simulatore di lotta presenta inoltre una serie di sfide che aumentano gradualmente di difficolt\u00e0 e che richiederanno al giocatore di vincere nelle varie modalit\u00e0 del simulatore di lotta contro personaggi controllati dall'intelligenza artificiale seguendo regole prestabilite; queste sfide possono essere completate in singolo o in multigiocatore.\nSerie.\nVideogiochi.\nNello stesso anno di uscita di \"Perfect Dark\" fu pubblicato un gioco omonimo per Game Boy Color ambientato pochi mesi prima del gioco per Nintendo 64. Nel 2005 Rare ha pubblicato per Xbox 360 un altro prequel, \"Perfect Dark Zero\", ambientato tre anni prima di \"Perfect Dark\". Nel 2010 \"Perfect Dark\" \u00e8 stato nuovamente pubblicato per Xbox 360 con una risoluzione pi\u00f9 alta e la possibilit\u00e0 di giocare la modalit\u00e0 multigiocatore online e nel 2015 \u00e8 stato incluso nella compilation \"Rare Replay\" per Xbox One.\nDopo l'uscita di \"Perfect Dark Zero\" Rare inizi\u00f2 lo sviluppo di un nuovo gioco di Perfect Dark. Il gioco avrebbe avuto un tono pi\u00f9 maturo, e la stessa Joanna Dark sarebbe stata molto pi\u00f9 fredda e spietata, e la trama avrebbe dovuto vertere sul ritorno degli Skedar e sui viaggi nel tempo. Il gioco fu accantonato nel 2009 a seguito della riorganizzazione della compagnia.\nAi The Games Awards 2020 viene svelato un nuovo capitolo della serie dal titolo omonimo \"Perfect Dark\", questa volta sviluppato dai The Initiative, sussidiaria degli Xbox Game Studios.\nLetteratura.\nPer promuovere l'uscita di \"Perfect Dark Zero,\" lo scrittore Greg Rucka ha scritto due romanzi che seguono la storia di Joanna dopo \"Perfect Dark Zero\", ' e \"Perfect Dark: Second Front\", mentre Eric Trautmann, che aveva collaborato alla stesura dei due romanzi di Rucka, ha sceneggiato il fumetto ', che si colloca temporalmente tra i due romanzi."}
{"id": "2946010", "revid": "793215", "url": "https://it.wikipedia.org/wiki?curid=2946010", "title": "Discografia dei Die \u00c4rzte", "text": "Questa pagina contiene l'intera discografia dei Die \u00c4rzte dagli esordi fino ai tempi odierni."}
{"id": "2946012", "revid": "1818290", "url": "https://it.wikipedia.org/wiki?curid=2946012", "title": "Squadra ecuadoriana di Coppa Davis", "text": "La squadra ecuadoriana di Coppa Davis rappresenta l'Ecuador nella Coppa Davis, ed \u00e8 posta sotto l'egida dalla \"Federaci\u00f3n Ecuatoriana de Tenis\".\nLa squadra partecipa alla competizione dal 1961, non avendo per\u00f2 mai vinto la manifestazione. Nel 1985 si qualific\u00f2 ai quarti di finale e, prima dell'introduzione del Gruppo Mondiale, vinse la Zona Americana nel 1967 venendo poi eliminata nelle semifinali interzonali.\nOrganico 2019.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti ecuadoriani con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai Playoff del Gruppo I della Coppa Davis 2019 (Ecuador-Venezuela 4-0).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2946015", "revid": "1318658", "url": "https://it.wikipedia.org/wiki?curid=2946015", "title": "Tatiana Pavlova", "text": "Tat'jana Pavlova "}
{"id": "2946023", "revid": "1318658", "url": "https://it.wikipedia.org/wiki?curid=2946023", "title": "Squadra belga di Coppa Davis", "text": "La squadra belga di Coppa Davis rappresenta il Belgio nella Coppa Davis, ed \u00e8 posta sotto l'egida dalla Reale Federazione Belga di Tennis.\nLa squadra partecipa alla competizione dal 1904, non avendo per\u00f2 mai vinto la manifestazione. Proprio in quella sua prima partecipazione ottenne il miglior risultato della sua storia, qualificandosi al 2\u00ba posto in una competizione che per\u00f2 vide la partecipazione di sole tre squadre: la Francia (battuta nell'incontro preliminare 3-2) e la Gran Bretagna, conosciuta allora a livello tennistico con il nome di Isole Britanniche, contro cui perse 5-0. Raggiunge la finale anche in altre due occasioni nel 2015 perdendo contro la Gran Bretagna 1-3 e nel 2017 perdendo contro la Francia 2-3.\nOrganico 2019.\nVengono di seguito illustrati i convocati per ogni singolo turno della Coppa Davis 2013. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti belgi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato al Round Robin della Coppa Davis 2019 (Australia-Belgio 2-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2946026", "revid": "1381093", "url": "https://it.wikipedia.org/wiki?curid=2946026", "title": "Awake (album Godsmack)", "text": "Awake \u00e8 il secondo album in studio del gruppo musicale statunitense Godsmack, pubblicato il 31 ottobre 2000 dalla Republic Records.\n e \"Awake\" \u00e8 diventata uno dei loro pi\u00f9 famosi successi."}
{"id": "2946028", "revid": "834", "url": "https://it.wikipedia.org/wiki?curid=2946028", "title": "2 Days in Paris", "text": ""}
{"id": "2946030", "revid": "2121138", "url": "https://it.wikipedia.org/wiki?curid=2946030", "title": "Progetto RepRap", "text": "Il Progetto RepRap (in inglese: \"RepRap Project\", abbreviazione di \"Replicating Rapid Prototyper\", \"prototipatore rapido a replicazione\"), \u00e8 un'iniziativa finalizzata a sviluppare una stampante 3D che produca da s\u00e9 la maggior parte dei suoi stessi componenti. Tutti i lavori creati nell'ambito di questo progetto sono pubblicati con licenze open source.\nRepRap fu fondato nel 2005 dal dottor Adrian Bowyer, un Senior Lecturer in ingegneria meccanica alla Universit\u00e0 di Bath, nel Regno Unito..\nAl 2009, sono state rilasciate due stampanti 3D: \"Darwin\", nel marzo 2007, e \"Mendel\" nell'ottobre 2009.\nGli sviluppatori le hanno chiamate cos\u00ec in onore dei biologi che hanno contribuito a teorizzare l'evoluzione delle specie.\nIl 31 agosto 2010 viene ufficializzato il nome della terza generazione di stampante 3D in sviluppo: Huxley.\nGrazie alla capacit\u00e0 di autoreplicazione, gli autori immaginano la possibilit\u00e0 di distribuire economicamente unit\u00e0 RepRap ai privati e alle comunit\u00e0, dando loro la possibilit\u00e0 di creare (o scaricare da Internet) prodotti complessi, senza bisogno di costose infrastrutture industriali.\nScopo.\nL'obiettivo dichiarato del progetto RepRap \u00e8 di produrre un dispositivo autoreplicante che dia la possibilit\u00e0, a chiunque disponga di una piccola somma di denaro, di avere a disposizione un piccolo sistema produttivo, tramite il quale poter creare da s\u00e9 gli oggetti di cui si necessita per la vita di tutti i giorni.\nLa natura autoreplicativa di RepRap potrebbe anche facilitare la sua diffusione virale e condurre a un cambiamento di paradigma nella progettazione e produzione di prodotti di consumo: da un'unica fabbrica di produzione di prodotti brevettati a una produzione personale di prodotti senza brevetto e con specifiche 'aperte', di libero accesso.\nGrazie all'apertura di queste nuove possibilit\u00e0 per le persone, si potrebbe ridurre di molto il tempo necessario per la fase di miglioramento dei prodotti e permettere una maggiore diversit\u00e0 di prodotti, permettendone la produzione di nicchia.\nDa un punto di vista teorico, il progetto tenta di dimostrare la seguente ipotesi:\nCosti.\nA maggio 2010, un prototipo 3D commerciale di fascia bassa (prodotto dalla Z corporation o dalla Dimension) costa intorno ai 20.000 dollari statunitensi, senza contare il prezzo dei materiali e dei solidificatori, che possono costare altri 1500$.\nLa fabbricazione di prototipi tramite queste macchine commerciali di fascia bassa costa intorno ai 2$ per centimetro cubo.\nLe macchine prototipanti 3D prodotte dal progetto RepRap, e accompagnate dal software open source, costano intorno ai 400$ e possono fabbricare oggetti intorno al costo di 0,02$ per centimetro cubo.\nLa tecnologia usata da RepRap \u00e8 una variante della modellazione a deposizione fusa (FDM).\nHardware.\n\"RepRap\" \u00e8 l'abbreviazione di \"Replicating Rapid-prototyper\" (prototipatore rapido replicante). Come un qualsiasi progetto open-source destinato a favorire l'evoluzione, esistono molte varianti e il progettista \u00e8 libero di apportare proprie modifiche e sostituzioni. Tuttavia, le stampanti 3D RepRap sono generalmente composte da un estrusore termoplastico montato su un computer che utilizza un sistema di riferimento cartesiano XYZ. La piattaforma \u00e8 costruita da barre in acciaio e borchie collegate da parti in plastica stampata. Tutti e tre gli assi sono guidati da motori passo-passo, in X e Y attraverso una catena di distribuzione, e in Z attraverso una vite.\nEstrusore Termoplastico.\nAl cuore del RepRap c'\u00e8 l'estrusore termoplastico. I primi estrusori per la RepRap usavano un motore a corrente continua guidato da una vite saldamente pressata contro un filamento di plastica, che lo forzava a passare in una camera riscaldata di fusione e attraverso uno stretto ugello di estrusione. Tuttavia, i motori a corrente continua non possono essere avviati o arrestati velocemente, e sono quindi difficili da controllare con precisione. Pertanto, i pi\u00f9 recenti estrusori guidano il filamento utilizzando motori passo-passo, premendolo tra un rotante scanalato, o un albero zigrinato, e un cuscinetto a sfera.\nElettronica.\nL'elettronica RepRap \u00e8 basata sulla popolare piattaforma hardware open source Arduino, con schede aggiuntive per il controllo dei motori passo-passo. La versione attuale utilizza una scheda madre derivata da Arduino, chiamata Sanguino e una scheda personalizzata addizionale Arduino per il controller dell'estrusore. Questa architettura consente l'espansione di estrusori aggiuntivi, ognuno con il proprio controller.\nRepstrap.\nUna stampante 3D costruita per produrre RepRap, ma che non \u00e8 a sua volta composta da parti \"stampate\", \u00e8 spesso indicata dalla comunit\u00e0 RepRap come \"RepStrap\" (che sta per \"bootstrapped RepRap\").. Alcuni progetti RepStrap sono simili a quelli di \"Darwin\" o \"Mendel\", ma sono stati modificati per essere prodotti tramite fogli tagliati al laser o parti fresate. Altri, come Makerbot, hanno alcuni elementi in comune con RepRap (specialmente componenti elettroniche), ma anche una struttura meccanica completamente riconfigurata.\nUn esempio di RepStrap \u00e8 l'HydraRaptor.\nStampanti 3D.\nDarwin.\nIl primo rilascio pubblico di RepRap, \"Darwin\", ha un cavalletto che si muove lungo gli assi X e Y, montato sopra un piano di stampa in movimento sull'asse Z. L'asse Z di Darwin \u00e8 limitato da una vite in ogni angolo, viti che sono legate assieme da cinghie dentate in modo da girare all'unisono. I componenti elettronici sono montati sui supporti d'acciaio del parallelepipedo esterno e su una seconda piattaforma alla base. Nel tentativo di minimizzare il numero di componenti non auto-stampati (o \"vitamine\"), Darwin utilizza su ognuno dei suoi assi dei cuscinetti a strisciamento stampati.\nMendel.\nMendel ha sostituito i cuscinetti a strusciamento di Darwin con dei cuscinetti a sfera, utilizzando un preciso design che permette di minimizzare l'attrito e che tollera il disallineamento. Ha inoltre riorganizzato gli assi in modo che il piano scivoli in orizzontale sull'asse Y, mentre l'estrusore si muove su e gi\u00f9 e in direzione X. Questo rende Mendel meno sbilanciata e pi\u00f9 compatta di Darwin; questa modifica, inoltre, rimuove anche il vincolo delle viti sui quattro assi Z, presente in Darwin.\nPrusa Mendel (iteration 1).\nLa Prusa Mendel (iteration 1) \u00e8 una versione pi\u00f9 semplice della Mendel originale. Utilizza boccole stampate invece dei normali cuscinetti, anche se \u00e8 possibile sostituirle con degli economici cuscinetti lineari LM8UU. I tre cuscinetti a sfera 624, uno per l'asse X e due per l'asse Y, sono stati sostituiti con dei cuscinetti a sfera 608. Questa nuova versione punta a semplificare la costruzione, la modifica e la riparazione della stampante.\nPrusa Mendel (iteration 2).\nNella seconda versione sono state apportate alcune migliorie. Molte parti sono state rese push-fit, ovvero scorrevoli, per facilitarne la sostituzione. Il secondo piatto di stampa \u00e8 stato sostituito da un piatto riscaldante e le cinghie ora sono di tipo GT2.\nPrusa i3.\nLa Prusa i3 comprende gli insegnamenti appresi dai due precedenti modelli Prusa, cos\u00ec come da altri popolari progetti RepRap. Rispetto alla Prusa Mendel (iteration 2) \u00e8 stato sostituito il telaio per garantire una maggiore rigidit\u00e0 e prevenire contraccolpi dell'asse X.\nPoich\u00e9 questa versione \u00e8 diventata molto popolare, molte persone hanno creato delle varianti. Le principale sono: Prusa i3 Rework, Prusa i3 Hephestos e I3Berlin.\nSoftware.\nRepRap \u00e8 stato concepito come un completo sistema replicante, piuttosto che come un semplice pezzo hardware. A tal fine, il sistema include un software di computer-aided design (CAD), nella forma di un sistema di modellazione 3D, un software di computer-aided manufacturing (CAM), e driver che convertono i progetti degli utenti in una serie di istruzioni per l'hardware RepRap, che li trasforma a sua volta in oggetti fisici.\nDue diversi strumenti CAM sono stati sviluppati per la RepRap. Il primo, chiamato semplicemente \"RepRap Host\", \u00e8 stato scritto in Java dallo sviluppatore Adrian Bowyer. Il secondo, \"Skeinforge\", \u00e8 stato scritto in maniera indipendente da Enrique Perez. Entrambi sono sistemi completi per la trasformazione dei modelli computerizzati 3D in G-code, il linguaggio macchina che comanda la stampante.\nIn teoria pu\u00f2 essere usato qualsiasi CAD o programma di modellazione 3D con RepRap, a condizione che sia in grado di produrre file di tipo STL. I creatori di contenuti possono utilizzare qualsiasi strumento a loro familiare, siano essi programmi CAD commerciali, ad esempio SolidWorks, o programmi di modellazione 3D open source come Blender.\nMateriali.\nRepRap stampa oggetti attraverso acrilonitrile butadiene stirene (ABS), acido polilattico e altri simili polimeri termoplastici.\nL'acido polilattico presenta vantaggi ingegneristici dovuti a elevata rigidit\u00e0, minima deformazione e colore traslucido. \u00c8 anche biodegradabile e di origine vegetale.\nA differenza della maggior parte delle macchine commerciali, gli utenti RepRap sono incoraggiati a sperimentare metodi per la stampa di nuovi materiali e a pubblicare i risultati. In questo modo sono stati sviluppati metodi per la stampa di materiali diversi (come la ceramica)\nEsistono inoltre dei particolari estrusori che consentono di stampare cioccolato pre riscaldato.\nIl progetto RepRap non ha ancora identificato un materiale di supporto idoneo a integrare il proprio processo di stampa.\nMateriali elettroconduttivi.\nStampare anche componenti elettronici \u00e8 uno degli obiettivi principali del progetto RepRap, cos\u00ec che possa realizzare autonomamente i propri circuiti. Sono stati proposti diversi metodi:\nCome costruire una Reprap.\nCi sono diversi modi per costruire una RepRap o una Repstrap. Quanto segue \u00e8 scritto in modo tale da minimizzare le conoscenze e gli strumenti necessari.\nLa RepRap \u00e8 stata attentamente studiata per utilizzare solo componenti che possono essere costruiti con una RepRap, in aggiunta ad altri componenti economici. \u00c8 stata anche progettata per richiedere modeste capacit\u00e0 manuali per l'assemblaggio. L'unico punto critico \u00e8 trovare qualcuno che fornisca quei componenti che devono essere realizzati a loro volta con una RepRap.\nI Cloni RepStrap Darwin sono copie RepRap abbastanza accurate del tipo Darwin, ma i componenti creati da RepRap sono sostituiti da componenti creati in un modo diverso, magari in plastica stampata, in acrilico o compensato tagliato al laser. Normalmente, le componenti di queste macchine sono intercambiabili con le parti \"RepRappate\" della Darwin.\nCi sono anche altre RepStrap in grado di fabbricare componenti di RepRap (Darwin) ma che non sono strutturalmente simili alla Darwin.\nSe \u00e8 la prima RepRap che si costruisce bisogna considerare le seguenti opzioni:\nLa RepRap (che pu\u00f2 costruire s\u00e9 stessa) e la RepStrap (che pu\u00f2 costruire qualcosa che a sua volta pu\u00f2 costruire s\u00e9 stessa) possono essere suddivise in diversi sottosistemi:\nSoftware per la creazione di oggetti.\nArt of Illusion \u00e8 il software consigliato per disegnare gli oggetti che devono poi essere stampati. Non \u00e8 un CAD ma \u00e8 semplice da usare. Il software permette di creare e manipolare oggetti 3D. Questi oggetti possono essere memorizzati nel formato file STL. I file STL sono quelli utilizzati nella prototipazione rapida e possono essere stampati come oggetti reali 3D con una stampante 3D.\nIl software \u00e8 libero (GNU GPL versione 2) ed \u00e8 disponibile per macOS, Windows e Linux. Se lo si vuol provare senza installarlo, \u00e8 disponibile abbinato nella distribuzione Linux in versione liveCD insieme al resto del software ospitato per il progetto RepRap.\nSoftware per il controllo del sistema.\nLa RepRap \u00e8 controllata via USB oppure con interfaccia RS-232..\nEsiste anche una variante RepRap che permette di stampare un oggetto da un file salvato su una scheda di memoria SD.\nEstrusore termoplastico.\nCi sono tre diversi estrusori che in ultima analisi svolgono la stessa funzione. C'\u00e8 l'estrusore \"ufficiale\" che pu\u00f2 essere fatto con un'altra RepRap. Esistono anche dei kit, prodotti in massa, cos\u00ec che sia pi\u00f9 facile iniziare a stampare i primi oggetti. I kit sono studiati per essere intercambiabili con l'estrusore ufficiale.\nPu\u00f2 essere realizzato sia con un'altra RepRap che con un prototipatore rapido commerciale. Ci sono altri metodi per realizzarlo, ma queste sono le opzioni pi\u00f9 semplici. Alcuni li hanno realizzati con lavorazioni in alluminio o plastica. Altri realizzando degli stampi per colate in resina. Questo vale solo per le parti principali dell'estrusore, mentre la vite guida e altre parti meccaniche devono essere acquistate o costruite con degli attrezzi.\nC'\u00e8 un kit estrusore (in acrilico a taglio laser) reso disponibile da Bits from Bytes, con sede nel Regno Unito. Le istruzioni di montaggio sono disponibili nell'area \"Istruzioni di montaggio\" del relativo sito web. Nella sezione \"Tutorials\" sono invece presenti alcuni video del procedimento di costruzione.\nSistema di posizionamento (Bot Cartesiano).\nIl sistema di posizionamento \u00e8 la parte pi\u00f9 ingombrante di una RepRap. \u00c8 ci\u00f2 che muove la testina dell'estrusore sul piano di lavoro. Ci sono dei kit disponibili da Bits from Bytes: il kit completo, \"Silver\" o \"Gold\", contiene tutti i componenti necessari a costruire un sistema di posizionamento ed un estrusore. Come per l'estrusore, le istruzioni di montaggio sono disponibili nell'area \"Istruzioni di montaggio\" del sito web.\nElettronica di controllo per il sistema di posizionamento.\nAttualmente l'elettronica non viene fornita in forma preassemblata, cos\u00ec che la saldatura dei componenti sulla scheda dovr\u00e0 essere effettuata da s\u00e9.\nLa RepRap Research Foundation produce dei kit di componenti elettronici. Il \"Complete Arduino Electronics Kit\", ordinato insieme al microcontrollore Arduino e al cavo USB, contiene tutti i componenti elettronici richiesti per il sistema di posizionamento. Il sito principale RepRap contiene guide per costruire ognuna delle schede contenute nel kit.\nLimitazioni dell'auto-replicazione.\nSecondo la visione attuale sembra che, nell'immediato futuro, RepRap sar\u00e0 in grado di costruire autonomamente gran parte delle sue componenti meccaniche, utilizzando in modo equo risorse di basso livello; per\u00f2 avr\u00e0 ancora bisogno di supporti esterni per la produzione di diversi componenti al momento non replicabili, come sensori, motori passo-passo o microcontrollori. Una certa percentuale di tali dispositivi dovr\u00e0 essere prodotta in modo indipendente dal processo di autoreplicazione di RepRap. L'obiettivo \u00e8 comunque di avvicinarsi asintoticamente ad una replicazione del 100% tramite una serie di evoluzioni generazionali.\nAd esempio, fin dall'inizio del progetto, il team di RepRap ha esplorato una variet\u00e0 di approcci per integrare, all'interno del prodotto, dei mezzi conduttori di elettricit\u00e0. Avere successo in questa iniziativa aprirebbe la porta all'inclusione, nei prodotti RepRap, di cavi elettrici, circuiti stampati e persino motori passo-passo. Variazioni della natura dei mezzi conduttori di elettricit\u00e0 prodotti potrebbero generare componenti elettrici con funzioni diverse dalla mera conduttivit\u00e0, non diversamente da quanto \u00e8 stato fatto negli anni '40 con il \"circuito spruzzato\" di John Sargrove (noto anche come Electronic Circuit Making Equipment o ECME).\nUn altro componente sono le barre filettate per i movimenti lineari. \u00c8 attualmente area di ricerca la possibilit\u00e0 di rimpiazzarle con dei meccanismi di Sarrus auto-replicati.\nVarianti.\nIn Italia il gruppo Team Kent's Strapper ha creato la stampante \"Galileo 3D\" basandosi sulla Prusa Mendel (Variante della Mendel creata da uno studente di Praga: Josef Prusa).\nA giugno 2012 \u00e8 quasi stata sviluppata la Galileo 2.0.\nUn'altra stampante derivata dalla Prusa Mendel \u00e8 la 3Drag, sviluppata da Futura Elettronica. 3Drag \u00e8 caratterizzata dalla struttura in alluminio che la rende leggera e allo stesso tempo molto stabile. Particolare attenzione merita l'elettronica sviluppata partendo dalla scheda Arduino."}
{"id": "2946031", "revid": "834", "url": "https://it.wikipedia.org/wiki?curid=2946031", "title": "8 Femmes", "text": ""}
{"id": "2946036", "revid": "834", "url": "https://it.wikipedia.org/wiki?curid=2946036", "title": "Shekvarebuli kulinaris ataserti retsepti", "text": ""}
{"id": "2946037", "revid": "834", "url": "https://it.wikipedia.org/wiki?curid=2946037", "title": "\u00c1 l'attaque!", "text": ""}
{"id": "2946040", "revid": "834", "url": "https://it.wikipedia.org/wiki?curid=2946040", "title": "\u00c0 double tour", "text": ""}
{"id": "2946042", "revid": "834", "url": "https://it.wikipedia.org/wiki?curid=2946042", "title": "Cecil B. DeMented", "text": ""}
{"id": "2946043", "revid": "715388", "url": "https://it.wikipedia.org/wiki?curid=2946043", "title": "Squadra brasiliana di Coppa Davis", "text": "La squadra brasiliana di Coppa Davis rappresenta il Brasile nella Coppa Davis, ed \u00e8 posta sotto l'egida dalla \"Confedera\u00e7\u00e3o Brasileira de T\u00eanis\".\nLa squadra partecipa alla competizione dal 1932, non avendo per\u00f2 mai vinto la manifestazione. Il miglior risultato ad oggi sono le semifinali raggiunte in due occasioni, nel 1992 e nel 2000. Prima dell'introduzione del Gruppo Mondiale, il Brasile si qualific\u00f2 alla finale interzonale nel 1966 e nel 1971.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti belgi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai Playoff del Gruppo I della Coppa Davis 2019 (Brasile-Barbados 3\u20131).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2946044", "revid": "2043609", "url": "https://it.wikipedia.org/wiki?curid=2946044", "title": "Margherita dei Paesi Bassi", "text": "La principessa Margherita spesso rappresentava la regina Beatrice in eventi ufficiali o semi-ufficiali; alcune di queste funzioni l'hanno riportata in Canada, il suo paese di nascita, e ad eventi organizzati dalla marina mercantile olandese, della quale \u00e8 patrona.\nOltre alla regina Beatrice, Margherita ha altre due sorelle: Irene e Cristina. I suoi nonni materni erano il duca Enrico di Meclemburgo-Schwerin e la regina Guglielmina dei Paesi Bassi; quelli paterni il principe Bernardo di Lippe-Biesterfeld e la baronessa Armgard di Sierstorpff-Cramm.\nCittadinanza.\nMargherita \u00e8 nata ad Ottawa, nella provincia dell'Ontario, in quanto la sua famiglia viveva in Canada dal giugno 1940 a causa dell'occupazione dei Paesi Bassi da parte della Germania nazista. Il reparto di maternit\u00e0 dell'ospedale civile di Ottawa, nel quale \u00e8 nata la Principessa, fu dichiarato dal governo canadese temporaneamente extraterritoriale. Questa disposizione fece s\u00ec che il reparto fosse senza alcuna giurisdizione e, quindi, tecnicamente territorio internazionale; questa manovra assicur\u00f2 alla neonata principessa di derivare la propria cittadinanza unicamente dalla madre, cosicch\u00e9 essa \u00e8 solo e solamente olandese.\n\u00c8 invece un comune fraintendimento l'affermazione secondo la quale il governo canadese dichiar\u00f2 il reparto di maternit\u00e0 come territorio olandese; dal momento che la legislazione olandese sulla cittadinanza \u00e8 basata primariamente sul principio dello \"Ius sanguinis\", non era necessario che la principessa nascesse in territorio olandese ai fini dell'acquisto della relativa cittadinanza. Visto che il Canada segue per\u00f2 la regola dello \"Ius soli\", era necessario che si agisse in tal modo per evitare che Margherita, in virt\u00f9 della sua nascita sul suolo canadese, divenisse cittadina canadese.\nDal momento che Margherita \u00e8 una discendente di re Giorgio II di Gran Bretagna, ed \u00e8 quindi anch'essa in linea di successione al trono britannico, essa divenne cittadina britannica in seguito alla sentenza del 1957, conclusione della causa intentata dal principe Ernesto Augusto IV di Hannover (che avanzava pretese, senza basi legali, sul titolo di \"Principe di Gran Bretagna ed Irlanda\"); il dispositivo dichiarava infatti che tutte le persone facenti parte della linea di successione sono cittadine britanniche. Bench\u00e9 questo rese inutili i precedenti sforzi per evitarle la doppia nazionalit\u00e0, Margherita non ha in ogni caso la doppia cittadinanza.\nLa principessa Margherita potrebbe pretendere la cittadinanza britannica dal momento che essa discende da Sofia, elettrice di Hannover, basandosi sul \"The Act for the Naturalization of the Most Excellent Princess Sophia, Electress and Duchess Dowager of Hanover, and the Issue of her Body\" del 1705. La legge venne abrogata nel 1948 e non \u00e8 quindi pi\u00f9 in vigore, ma ci\u00f2 avvenne dopo la nascita della principessa.\nMargherita \u00e8 infatti una diretta discendente di Sofia del Palatinato, attraverso la sua bisnipote Anna (1709-1759), Principessa Reale e principessa d'Orange, principessa di Nassau, nata principessa di Gran Bretagna ed Irlanda, principessa di Hannover, duchessa di Brunswick e L\u00fcneburg.\nNome e battesimo.\nEssa deve il proprio nome alla margherita, il fiore indossato durante la guerra come simbolo della resistenza al regime nazista. La principessa venne battezzata nella chiesa presbiteriana di Sant'Andrea, ad Ottawa, il 29 giugno 1943; tra i suoi padrini vi erano Franklin Delano Roosevelt, presidente degli Stati Uniti, la regina Mary del Regno Unito, la principessa ereditaria di Norvegia, Marta, la baronessa Martine Roell, dama di compagnia della madre, e la \"Marina Mercantile Olandese\".\nDopoguerra.\nFu solo nell'agosto 1945, dopo che i Paesi Bassi furono liberati, che la principessa Margherita pot\u00e9 poggiare per la prima volta i piedi sul suolo olandese; la principessa Giuliana ed il marito Bernardo ritornarono al palazzo Soestdijk a Baarn, dove la famiglia aveva vissuto prima della guerra.\nMentre studiava all'Universit\u00e0 di Leida, Margherita incontr\u00f2 il futuro marito, Pieter van Vollenhoven. Il fidanzamento venne annunciato il 10 marzo 1965 e si sposarono il 10 gennaio 1967 all'Aia. Venne decretato che ogni figlio nato dal matrimonio avrebbe portato il titolo, non ereditario, di \"Sua Altezza\" \"Principe o Principessa di Orange-Nassau, van Vollenhoven\".\nMargherita ed il marito si stabilirono nell'ala destra del palazzo di Het Loo ad Apeldoorn; nel 1957 la famiglia si trasfer\u00ec nella casa attuale, Het Loo, che costruirono vicino al palazzo.\nFigli.\nMargherita e Pieter van Vollenhoven hanno quattro figli:\nIn occasione del matrimonio del principe Maurits con Marie-Helene van den Broek venne annunciato che i loro figli avrebbero portato il cognome \"van Lippe-Biesterfeld van Vollenhoven\"; i figli degli altri principi hanno cognome \"van Vollenhoven\".\nDal momento che n\u00e9 il principe Pieter-Christiaan n\u00e9 il principe Floris si sono rivolti al parlamento per ottenere l'approvazione del loro matrimonio, come richiesto in Olanda, essi hanno perso il loro posto nella linea di successione al trono."}
{"id": "2946045", "revid": "339392", "url": "https://it.wikipedia.org/wiki?curid=2946045", "title": "\u00c0 nous les petites Anglaises", "text": ""}
{"id": "2946046", "revid": "54354", "url": "https://it.wikipedia.org/wiki?curid=2946046", "title": "RepRap", "text": ""}
{"id": "2946049", "revid": "1305772", "url": "https://it.wikipedia.org/wiki?curid=2946049", "title": "L'Emploi du temps", "text": ""}
{"id": "2946055", "revid": "834", "url": "https://it.wikipedia.org/wiki?curid=2946055", "title": "Sometimes in April", "text": ""}
{"id": "2946056", "revid": "729019", "url": "https://it.wikipedia.org/wiki?curid=2946056", "title": "Mutua Madrile\u00f1a Madrid Open 2010 - Doppio maschile", "text": "Il doppio maschile del Mutua Madrile\u00f1a Madrid Open 2010 \u00e8 stato un torneo di tennis facente parte dell'ATP World Tour 2010.\nDaniel Nestor e Nenad Zimonji\u0107 erano i detentori del titolo, ma hanno perso in finale contro Bob e Mike Bryan 6-3, 6-4.\nTeste di serie.\nLe prime 8 teste di serie hanno ricevuto un Bye per il secondo turno."}
{"id": "2946057", "revid": "1442080", "url": "https://it.wikipedia.org/wiki?curid=2946057", "title": "A Division 1942-1943 (Irlanda)", "text": "La stagione 1942-1943 \u00e8 stata la ventiduesima edizione della League of Ireland, massimo livello professionistico del calcio irlandese."}
{"id": "2946061", "revid": "125014987", "url": "https://it.wikipedia.org/wiki?curid=2946061", "title": "Flavia Durand", "text": "\u00c8 stata paesaggista, ritrattista ed imitatrice di opere originali.\nBiografia.\nNasce nel 1635, figlia del pittore Giovan Battista Durand.\nAdolescente, verso il 1650, al seguito del padre lascia la Francia e si trasferisce nel Regno di Sicilia, a Messina.\nNella bottega messinese apprende dal padre l'arte pittorica.\nVerso l'anno 1660, Flavia conosce il giovane pittore siciliano Filippo Giannetto, che frequenta la scuola del fiammingo Abraham Casembroot. Ben presto i due si sposano e tra loro nasce altres\u00ec una solida collaborazione artistica.\n\"Giuseppe Grosso Cacopardo\", in \"Memorie de'pittori messinesi e degli esteri che in Messina fiorirono dal sec. XII sino al sec. XIX\" cos\u00ec definisce l'operare della Durand: \"Ritrattista inarrivabile, donna di spirito non comune, introdotta nelle primarie adunanze, era oggetto della universale ammirazione, e ognuno arrecavasi a pregio farsi ritrarre da lei\".\nIl \"Cacopardo\" precisa altres\u00ec che la pittrice, collaborando col marito, lo imit\u00f2 a tal punto che i due avevano il medesimo stile; era inoltre una diligente imitatrice di qualunque carattere; copiando con una tale esattezza da ingannare persino i pi\u00f9 esperti. \nSegu\u00ec il marito prima a Palermo e poi a Napoli; morto improvvisamente questo, nel 1702, ritorn\u00f2 a Messina, ove continu\u00f2 a dipingere.\nMor\u00ec, ottantenne, a Messina nel 1715.\nBibliografia.\nGiuseppe Grosso Cacopardo, \"Memorie de' pittori messinesi e degli esteri che in Messina fiorirono dal sec. XII sino al sec. XIX\". Tipografia Pappalardo, Messina, 1821."}
{"id": "2946067", "revid": "1928794", "url": "https://it.wikipedia.org/wiki?curid=2946067", "title": "Turn- und Sportverein Bayer 04 Leverkusen 1995-1996", "text": "Questa voce raccoglie le informazioni riguardanti il Bayer Leverkusen nelle competizioni ufficiali della stagione 1995-1996.\nStagione.\nNella stagione 1995-1996, il Bayer Leverkusen si classifico quattordicesimo in Bundesliga e venne eliminata in semifinale nella Coppa di Germania.\nIoan Lupescu (Romania) fu l'unico calciatore della rosa a partecipare ai campionati europei dei quell'anno.\nMaglie e sponsor.\nLo sponsor che compare sulle maglie della societ\u00e0 \u00e8 Alka-Seltzer, prodotto della casa farmaceutica Bayer proprietaria del team.\nLo sponsor tecnico \u00e8 il marchio Tedesco Adidas.\nRosa.\n\"* ceduti durante la stagione\"\n\"\u00b0 arrivati a gennaio\""}
{"id": "2946081", "revid": "1543377", "url": "https://it.wikipedia.org/wiki?curid=2946081", "title": "Luigi Zingales", "text": "\u00c8 \"Robert C. McCormack professor of Entrepreneurship and Finance\" presso la University of Chicago Booth School of Business. Dal 2012 \u00e8 stato uno dei promotori del movimento politico italiano Fermare il Declino e fino al 2015 \u00e8 stato consigliere di Eni.\nBiografia.\nSi \u00e8 laureato con lode in economia nel 1987 all'Universit\u00e0 Bocconi di Milano, ottenendo poi un Ph.D. in Economia dal Massachusetts Institute of Technology nel 1992. \u00c8 membro di numerosi \"think tank\" e centri di ricerca americani ed europei, in passato ha collaborato con l'ONU in tema di microfinanza ed ha diretto la American Finance Association. Nel 2003 ha vinto il premio Bern\u00e1cer per il miglior giovane economista europeo.\n\u00c8 editorialista per il Sole 24 Ore e ha una rubrica sul settimanale L'Espresso. Inoltre, siede come amministratore indipendente nel consiglio di amministrazione di Telecom Italia. Nell'ottobre del 2011 ha partecipato alla \"tre giorni\" organizzata da Matteo Renzi alla Leopolda di Firenze, chiamata Big Bang.\n\u00c8 nominato dal Governo Renzi nel nuovo C.d.A di Eni dimettendosi il 4 luglio 2015 per \u00abnon riconciliabili differenze di opinione sul ruolo del consiglio nella gestione della societ\u00e0\u00bb. Poco tempo dopo l'uscita del suo libro \"Europa o no\", apre online un proprio blog, disponibile al sito europaono.com, all'interno del quale non si limita a trattare solo elementi economici ma anche temi politici e sociali. Il sito fornisce anche aggiornamenti sulle sue pubblicazioni di stampa e le sue apparizioni in tv, radio, scuole.\nAttivit\u00e0 politica.\nNell'estate del 2012 ha fondato, insieme ad Oscar Giannino e ad altri economisti, il movimento politico Fermare il Declino (FID), che dopo una rapida ascesa in termini di visibilit\u00e0 e numero di aderenti, ha deciso di presentarsi alle Elezioni politiche italiane del 2013 come partito Fare per Fermare il Declino: Zingales ha partecipato alla campagna elettorale, ma non si \u00e8 candidato in prima persona per via di impegni accademici precedentemente sottoscritti. Il 18 febbraio 2013 ha deciso per\u00f2 di lasciare il movimento a causa di dichiarazioni non veritiere del cofondatore Oscar Giannino riguardo alle proprie credenziali accademiche. Il 7 marzo 2013 Zingales ha rilasciato un'intervista esclusiva al \"Corriere della Sera\", in cui ha raccontato tutti i retroscena dietro allo \"scandalo Giannino\" e ha dichiarato di essere disponibile a riprendere a collaborare con FID in caso di chiarimento definitivo.\nOpere.\nManifesto capitalista.\nNel 2012 esce in Italia \"Manifesto Capitalista. Una rivoluzione liberale contro un'economia corrotta\", saggio all'interno del quale Zingales affronta la crisi economica sotto la prospettiva della collettivit\u00e0, ponendo dunque l'accento su questioni come meritocrazia, clientelismo e degenerazione del libero mercato. Egli afferma sostanzialmente che chi aveva creduto che libert\u00e0 e uguaglianza fossero raggiungibili grazie al libero mercato si sia ritrovato deluso e ancor pi\u00f9 truffato da un capitalismo che ha causato un incubo di ingiustizia e povert\u00e0, dovuto in primis dalla mancanza di un sistema anti-trust adeguato e di un clientelismo diffuso. La soluzione non sta nella ricerca di un populismo che rifiuti i meccanismi economici perch\u00e9 altrimenti si rischierebbe di perdere ci\u00f2 che rimane di quello che viene definito da Zingales come \"il migliore dei sistemi possibili, che, pur con tutti i suoi difetti, offre sempre il maggior numero di opportunit\u00e0 al maggior numero di persone\". La soluzione sta proprio nella difesa del libero mercato, purch\u00e9 sia ripulito dalle lobby, dai monopoli e dalla corruzione che ne hanno causato la sua degenerazione; bisogna premiare il merito, favorire la concorrenza, eliminare i privilegi e sostenere l'istruzione. In conclusione, dunque, il \"Manifesto Capitalista\" non si pone altro fine se non quello di proporre un attento programma per rifondare il capitalismo, per renderlo pi\u00f9 giusto, pi\u00f9 umano ed efficiente, tutti elementi che fanno ovviamente capo al libero mercato.\nEuropa o no.\nLuigi Zingales in un saggio dal titolo \"Europa o no\" uscito in aprile 2014 per l'editore Rizzoli, criticando fortemente l'attuale conduzione della Zona euro, ha auspicato che nel mondo politico e intellettuale italiano si consideri pi\u00f9 seriamente l'opportunit\u00e0 o meno dell'adesione all'euro, affermando, tra l'altro, che l'Eurozona deve riformarsi nel volgere di 18-24 mesi, altrimenti, a suo giudizio, i costi di rimanere cominceranno a eccedere i benefici e l'uscita diventer\u00e0 il male minore.\nCi\u00f2 non toglie che Zingales rimane ancorato all'idea che uscire dall'euro potrebbe portare a gravi conseguenze per l'Italia, quali il default, tant'\u00e8 che egli stesso scrive nel suo libro: \"Il messaggio pi\u00f9 importante che vorrei trasmettere, per\u00f2, \u00e8 che [...] la nostra crisi attuale, in cui siamo da quasi vent'anni, non \u00e8 colpa dell'euro n\u00e9 pu\u00f2 essere risolta uscendo da esso. Anzi, la nostra crisi strutturale rischia di essere peggiorata da una nostra uscita dall'euro [...]. Il vero problema \u00e8 che sono vent'anni che la produttivit\u00e0 nel nostro paese non cresce. E se la nostra produttivit\u00e0 non riprende a crescere, non possiamo competere in Europa e nel mondo, con o senza euro. Se la nostra produttivit\u00e0 non riprende a crescere, non siamo in grado di sostenere il nostro debito pubblico n\u00e9 dentro n\u00e9 fuori dall'euro.\"\nRiconoscimenti.\nNel 2012 \u00e8 stato inserito nella lista, redatta dalla rivista Foreign Policy, dei 100 pensatori pi\u00f9 influenti al mondo, unico italiano presente oltre al Presidente della BCE Mario Draghi."}
{"id": "2946091", "revid": "322321", "url": "https://it.wikipedia.org/wiki?curid=2946091", "title": "Montclair (New Jersey)", "text": "Montclair (da pronunciarsi: m\u0252nt\u02c8kl\u025b\u0259r o m\u0252\u014b\u02c8kl\u025b\u0259r) \u00e8 una citt\u00e0 degli Stati Uniti d'America, nella contea di Essex, nello Stato del New Jersey.\n\u00c8 - per popolazione - la cinquantesima municipalit\u00e0 pi\u00f9 ampia dello Stato. Secondo l'United States Census Bureau, nel censimento dell'anno 2000 registrava una popolazione di abitanti. La sua superficie \u00e8 di .\nLa citt\u00e0 \u00e8 gemellata con il quartiere londinese di Barnet."}
{"id": "2946095", "revid": "110157", "url": "https://it.wikipedia.org/wiki?curid=2946095", "title": "Leptophis ahaetulla occidentalis", "text": "Il serpente liana (\"Leptophis ahaetulla occidentalis\") \u00e8 un serpente di colore verde e sottile, per cui si confonde con la liana alla quale \u00e8 arrotolato. Pu\u00f2 rimanere immobile per ore aspettando il passaggio di una preda (nidiacei, arvicole, rane e micromammiferi). I denti veleniferi sono fissi, il veleno fluisce nelle scanalature dei denti e situati nella parte posteriore della bocca, per cui inietta il veleno quando la vittima \u00e8 nelle fauci e quindi non \u00e8 molto pericoloso per l'uomo, il veleno inoltre non \u00e8 molto potente.\nDi color verde brillante o marrone il serpente liana \u00e8 molto facile da confondere con il serpente della vite, suo parente stretto e\nanch'esso presente in Sud America.\nCome tutti i serpenti arboricoli il serpente liana ha un corpo ovale per scivolare tra gli intrichi e le fenditure degli alberi.\nSe minacciato il serpente liana si gonfia per scoraggiare eventuali predatori.\n\u00c8 oviparo, e la femmina depone 10-25 uova.\nLe dimensioni massime osservate sono 1,5-2 metri.\nRiferimenti.\n1.^ \"Leptophis\". Integrated Taxonomic Information System. https://www.itis.gov/servlet/SingleRpt/SingleRpt?search_topic=TSN&amp;search_value=209473. Retrieved 5 August 2010. \n2.^ zipcodezoo.com. Leptophis"}
{"id": "2946096", "revid": "57342", "url": "https://it.wikipedia.org/wiki?curid=2946096", "title": "Festival delle colline torinesi", "text": "Il Festival delle colline torinesi \u00e8 una manifestazione di teatro Italiana.\nIl festival \u00e8 stato fondato nel 1996 da Sergio Ariotti e Isabella Lagattolla con lo scopo di proporre un calendario di spettacoli nel periodo estivo che permettesse di valorizzare il territorio, sfruttando le ville, i castelli, le chiese, i paesi della collina nei dintorni di Torino. \nLe proposte e gli spettacoli del Festival lo hanno qualificato come una interessante vetrina europea di un teatro pi\u00f9 sperimentale e innovativo.\nNel 2006 il Festival riceve il Premio Hystrio-Altre Muse, per la stagione 2006/07 viene attribuito al festival il Premio Speciale dal Premio Ubu diretto da Franco Quadri. "}
{"id": "2946097", "revid": "741067", "url": "https://it.wikipedia.org/wiki?curid=2946097", "title": "Vincent Riotta", "text": "Biografia.\nNato a Londra da genitori italiani di Mussomeli, in provincia di Caltanissetta, dove ancora vivono alcuni suoi parenti, ha studiato recitazione alla \"Royal Academy\" di Londra. Recita e lavora come attore sia in Gran Bretagna sia in Italia. \u00c8 molto attivo sia in televisione sia al cinema.\nIn Italia \u00e8 molto famoso per aver partecipato alla serie \"Il capo dei capi\", interpretando la parte del pentito di mafia Tommaso Buscetta.\nNel 2017 riceve il premio internazionale artistico e cinematografico Vincenzo Crocitti nella categoria\" Carriera Internazionale\", consegnato dall'autore e direttore dell'evento, Francesco Fiumarella."}
{"id": "2946098", "revid": "2119188", "url": "https://it.wikipedia.org/wiki?curid=2946098", "title": "Motociclismo (rivista)", "text": "Motociclismo \u00e8 una rivista italiana ultracentenaria dedicata al mondo delle motociclette, fondata a Milano nel 1914, attualmente edita dalla Edisport Editoriale spa.\nStoria.\nIl contesto.\nNel secondo decennio del XX secolo, anche grazie all'instancabile attivit\u00e0 divulgativa promossa dal pioniere del motorismo Cesare Goria Gatti, esistevano varie pubblicazioni periodiche sull'argomento degli automobili, termine all'epoca maschile che comprendeva ogni tipo di veicolo a motore.\nIl veloce evolversi della tecnica rendeva necessaria la creazione di riviste specialistiche, indirizzate agli ormai numerosi appassionati delle autovetture, degli aerei, dei natanti e anche delle motociclette, come gi\u00e0 era avvenuto in Inghilterra con le riviste \"The Motor Cycle\" e \"Motor Cycling\".\nL'idea di creare una rivista dedicata al motociclismo italiano, sull'esempio delle esperienze inglesi, venne a due giovani milanesi : Gino Magnani, aspirante giornalista e Ottorino Mondini, valente tecnico della fotografia e cofondatore della \"Piseroni &amp; Mondini\", piccola azienda costruttrice di apparecchi fotografici.\nLa rivista.\nIl primo numero della rivista, di 24 pagine, che porta in copertina la data \"Maggio 1914\" e il prezzo di 30 centesimi, doveva essere stampato entro il 25 aprile, in modo da poter essere distribuito agli appassionati nel corso delle fasi preparatorie nell'edizione inaugurale del Circuito motociclistico d'Italia, con partenza da Milano. Alcuni intoppi fecero slittare la conclusione della stampa al pomeriggio del 26 aprile, quando i concorrenti erano ormai partiti e il pubblico dissolto. Magnani non si perse d'animo e raggiunse Roma in treno con un centinaio di copie, riuscendo a distribuire i fascicoli nei dintorni del parco chiuso, durante la giornata di riposo tra la 1\u00aa e la 2\u00aa tappa. La restante tiratura and\u00f2 esaurita pochi giorni dopo, tra i visitatori della 1\u00aa Esposizione internazionale di motociclismo, tenutasi al Kursaal Diana.\n\"Motociclismo\" riscosse un successo di vendite sempre crescente e, nei primi mesi del 1915, fu decisa la pubblicazione quindicinale anzich\u00e9 mensile. Nella nuova cadenza, per\u00f2, venne stampato un solo numero prima che gli eventi bellici determinasse la sospensione dell'attivit\u00e0, con la chiamata alle armi dei due fondatori.\nMagnani, insieme a due nuovi soci (Italo Luraschi e Gino Calderara) riprese la pubblicazione della rivista il 15 giugno 1919,la quale, dal primo numero del 1922 diventa addirittura settimanale.\nPur con grosse difficolt\u00e0, la pubblicazione continua anche durante il secondo conflitto mondiale, interrompendosi solo per alcuni mesi all'inizio del 1945. La rivista assumer\u00e0 carattere mensile solo sedici anni dopo, dal novembre 1961.\nNel 2005 e nel 2006 alcuni collaudatori di Motociclismo (in collaborazione con Aprilia) hanno preso parte al campionato mondiale Endurance con una RSV 1000 terminando le stagioni rispettivamente all'undicesimo e al diciannovesimo posto in classifica generale.\nLegati alla \"rivista madre\" vengono pubblicati anche i mensili Motociclismo d'Epoca e Fuoristrada, oltre al catalogo annuale \"Tutte le moto del mondo\".\nBibliografia.\n\"La passione infinita\", Carlo Perelli, Motociclismo n.2592 pag.104, settembre 2004"}
{"id": "2946100", "revid": "1522738", "url": "https://it.wikipedia.org/wiki?curid=2946100", "title": "La storia infinita (serie animata)", "text": "La storia infinita (\"Die Unendliche Geschichte\") \u00e8 una serie televisiva a cartoni animati di produzione franco-tedesco-canadese di due stagioni prodotte tra il 1995 e il 1996. Basata sul romanzo \"La storia infinita\" di Michael Ende.\nIn Italia \u00e8 andata in onda su Telemontecarlo all'interno del contenitore \"Zap Zap\" nel 1997 e nel mondo anglosassone \u00e8 nota col titolo \"The Neverending Story : The Animated Adventures of Bastian Balthazar Bux\" (\"La storia infinita: le avventure animate di Bastian Balthazar Bux\").\nIl \"character design\" di alcuni personaggi (per esempio il mordiroccia Junior, l'Imperatrice Bambina, il suo attendente Testalarga, l'albero parlante Barkis e il fortunadrago Fucor) \u00e8 preso dal film \"La storia infinita 3\" uscito un anno prima della produzione della serie animata stessa.\nDoppiaggio.\nIl doppiaggio italiano \u00e8 stato svolto presso lo studio SEFIT-CDC, in collaborazione con Elettronica Sincrostudio, sotto la direzione di Cesare Barbetti."}
{"id": "2946103", "revid": "6923", "url": "https://it.wikipedia.org/wiki?curid=2946103", "title": "BMW 550i", "text": ""}
{"id": "2946104", "revid": "6923", "url": "https://it.wikipedia.org/wiki?curid=2946104", "title": "Cadillac CTS-V", "text": ""}
{"id": "2946108", "revid": "729795", "url": "https://it.wikipedia.org/wiki?curid=2946108", "title": "Turni di guardia nella marina militare", "text": "I turni di guardia nella marina militare (detti anche \"servizi\") si diversificano a seconda della posizione della nave (in porto o in navigazione) e a seconda del giorno di navigazione. Gli stessi turni vengono osservati nelle marine militari di tutto il mondo, anche se \u00e8 prerogativa dell'ufficiale in comando del vascello cambiare gli orari per motivi contingenti.\nTurni di guardia in porto.\nQuando la nave \u00e8 ancorata in porto si osservano i seguenti turni:\nNormalmente, chi svolge il servizio di \"guardia\" svolge anche il servizio di \"diana\" del giorno seguente, cio\u00e8 effettua in successione i due turni che vengono quindi indicati come servizio di \"guardia e diana\".\nTurni di guardia in navigazione.\nDal secondo giorno di navigazione in poi.\nA partire dal secondo giorno di navigazione, la \"prima comandata\" che va dalle 16.00 alle 20.00 viene separata in \"primo gaettone\" e \"secondo gaettone\". Questo per fare in modo di ruotare le guardie finch\u00e9 tutto l'equipaggio non ha fatto almeno un turno di \"guardia\" (mattino o pomeriggio), \"diana\", \"prima comandata\" e \"seconda comandata\".\nI turni risultano quindi cos\u00ec suddivisi:\n\"Rilevare\" un servizio.\nUn servizio si dice \"rilevato\" quando viene sostituito da quello successivo, che subentra al suo posto. Ad esempio, in un giorno di navigazione successivo al primo, il \"secondo gaettone\" rileva il \"primo gaettone\".\nNel mondo.\nNelle navi militari in molte marine un turno di guardia viene chiamato quarto (Watch in inglese), che indica la frazione di tempo durante la quale una squadra \u00e8 in servizio di guardia per la sicurezza durante la navigazione o per la sua manutenzione.\nLe norme internazionali per prevenire le collisioni in mare stabiliscono chiaramente il requisito della vigilanza secondo il quale tutte le navi devono costantemente assicurare un adeguato monitoraggio utilizzando tutti i mezzi disponibili adattati alle circostanze e alle condizioni esistenti, in modo da consentire un pieno apprezzamento della situazione e del rischio di collisione. Alcune regate in solitaria in solitario di pi\u00f9 giorni senza scali e senza assistenza, come la Vend\u00e9e Globe, o la Route du Rhum, sono comunque organizzate nonostante l'ovvia contraddizione alla regola. Le regate sono tollerate dalle autorit\u00e0.\nDal termine Quarto deriva il grado di Quartiermastro in vigore in alcune marine."}
{"id": "2946109", "revid": "6923", "url": "https://it.wikipedia.org/wiki?curid=2946109", "title": "Mercedes-Benz C-Class", "text": ""}
{"id": "2946110", "revid": "729019", "url": "https://it.wikipedia.org/wiki?curid=2946110", "title": "Guerra tra Repubblica di Venezia e Regno d'Ungheria", "text": "La guerra tra la Repubblica di Venezia e il Regno d'Ungheria scoppi\u00f2 nel 1411 poich\u00e9 la prima mirava al controllo dei passi alpini mentre il secondo cercava uno sbocco sul mare Adriatico.\nIl fuoriuscito fiorentino Filippo Scolari, al servizio di Sigismondo ed alla testa di 16.000 ungheresi e boemi, invase il Friuli, prendendo e saccheggiando Monfalcone, Marano, Portogruaro, Ceneda, Serravalle, Belluno, Feltre, il Trevisano, il Veronese ed il Padovano (dove sperava nell'insurrezione antiveneziana a favore degli spodestati Carraresi, Scaligeri e da Camino).\nLo Scolari, assieme a Sigismondo ed alla testa di 6.000 cavalieri, entr\u00f2 a Udine il 28 settembre 1411, dopo che la citt\u00e0 aveva chiesto invano protezione al duca d'Austria Ernesto \u201cIl Ferreo\u201d d\u2019Asburgo; Udine fu costretta a pagare un alto prezzo per evitare il saccheggio; il 30 settembre cadde anche Cividale.\nAnche i veneziani invasero il Friuli causando stragi e saccheggi: il nobile friulano Tristano Savorgnan, dopo essere stato assediato quattro mesi nel proprio castello di Povoletto, fece atto di sottomissione alla Serenissima e ripar\u00f2 subito a Venezia dove fu nominato provveditore. Proprio Tristano Savorgnan si rese protagonista di un'azione ardita: con 400 cavalieri, numerosi fanti e innalzando false insegne ungheresi ingann\u00f2 la guarnigione che presidiava le mura cittadine e riusc\u00ec ad entrare a Udine, ma venne scoperto e subito cacciato (28 marzo 1412). Carlo I Malatesta, al soldo di Venezia, con 8.000 cavalieri e 6.000 fanti saccheggi\u00f2 anche i territori di Enrico IV conte di Gorizia (maggio-giugno 1412).\nNeppure l'Istria fu risparmiata dal conflitto: Venezia occup\u00f2 Buie, Portole, Rozzo e Colmo, mentre gli ungheresi occuparono il castello di Montona credendolo di Venezia, scoprendo invece che era presidiato da milizie patriarcali. I due contendenti si affrontarono per il controllo dei territori appena occupati; Venezia realizz\u00f2 22 miglia di fossi e terrapieni lungo il Livenza, che fu pattugliato da una flottiglia munita d'artiglierie; Filippo Scolari con 3.000 cavalieri e truppe raccolte nelle guarnigioni (boemi, tedeschi, ungheresi ed alcuni feudatari friulani) attacc\u00f2 di sorpresa all'alba il campo veneziano a Motta di Livenza (24 agosto 1412).\nCarlo Malatesta venne ferito tre volte negli scontri e Taddeo del Verme (anch'egli ferito nello scontro) furono alla fine soccorsi da un contingente di cavalleria condotta da Ruggero \"Cane\" Ranieri e Crasso da Venosa, i quali riuscirono a respingere gli attaccanti che lasciarono sul campo pi\u00f9 di 1.300 tra caduti e feriti. Guglielmo da Prata ed altri tre capitani furono fatti prigionieri, e cinque delle sei bandiere furono perse. Passati all'offensiva, i Veneziani posero l'assedio a Udine (15 ottobre 1412), riuscendo a sconfiggere Filippo Scolari, solo per venire cacciati dall'esercito guidato da Sigismondo, divenuto frattanto re di Germania, che fu accolto in citt\u00e0 il 13 dicembre 1412. Venezia occup\u00f2 tuttavia i porti della Dalmazia ed assold\u00f2 Pandolfo III Malatesta signore di Fano, Brescia e Bergamo, ma nessuno raggiunse un successo decisivo.\nLe parti firmarono una tregua di cinque anni a Castelletto del Friuli (17 aprile 1413), anche a causa dell'avanzata ottomana nei Balcani; l'ostilit\u00e0 di Venezia impediva inoltre a Sigismondo di recarsi a Roma ed ottenere l'incoronazione imperiale. Ognuno dei due belligeranti mantenne i territori occupati fino ad allora."}
{"id": "2946114", "revid": "767487", "url": "https://it.wikipedia.org/wiki?curid=2946114", "title": "Harold Sines Vance", "text": " Fu dirigente nell'ambito automobilistico e collaboratore del governo statunitense. La sua notoriet\u00e0 deriv\u00f2 dal suo impiego in Studebaker, dove ricopr\u00ec il ruolo di dirigente (1935-1954) e presidente (1948-1954), e dal suo impegno per quattro anni nella commissione per l'energia atomica degli Stati Uniti, dove incoraggi\u00f2 l'uso industriale dell'energia nucleare.\nBiografia.\nVance nacque a Port Huron nel Michigan nel 1890. Fu un discreto studente, e manc\u00f2 l'ingresso all'Accademia Militare degli Stati Uniti di West Point. Inizi\u00f2 in seguito a lavorare per suo suocero. Nel 1910 fu assunto allo stabilimento di Port Huron della E-M-F Company, che fu acquistata in seguito dalla Studebaker. Nei quadri di quest'ultima fu protagonista negli impianti di Detroit e ne divenne vicepresidente nel 1926, quando supervision\u00f2 la chiusura dello stabilimento a favore degli impianti di South Bend, nell'Indiana. All'epoca della grande depressione Vance continu\u00f2 ad essere vicepresidente della societ\u00e0 e lavor\u00f2 con Paul G. Hoffman, che in seguito collabor\u00f2 con il piano Marshall e la Ford Foundation.\nUna serie di errori finanziari della Studebaker causati dal presidente Albert Russel Erskine, suicida nel 1933, port\u00f2 la compagnia all'insolvenza. Vance e Hoffman ottennero il governo della societ\u00e0, che era in amministrazione controllata, dalla White Motor Company. La Studebaker aveva debiti con le banche per 7 milioni di dollari, ma era pronta una serie di autovetture predisposte alla commercializzazione.\nNel 1935, con la pronta immissione nel mercato di vetture e titoli, questi ultimi sottoscritti da Lehman Brothers, da Goldman Sachs ed altri, portarono fuori la Studebaker dall'incipiente liquidazione. In questo periodo, Vance e Hoffman, ricoprirono un ruolo di primo piano nella Studebaker.\nInfatti un nuovo periodo di successi arrivarono con il lancio della Studebaker Champion del 1939, con un guadagno di 364 milioni di dollari grazie alle vendite del 1943. Il successo continu\u00f2 anche durante la seconda guerra mondiale, con guadagni di 1,2 miliardi di dollari, e una produzione di 290.000 autocarri, 64.000 motori per la Flying Fortress e 16.000 veicoli anfibi (in particolare lo Studebaker US6 ed il M29 Weasel).\nCon la partenza di Hoffman, che divenne capo della Economic Cooperation Administration nel 1948, Vance rimase solo alla guida della Studebaker.\nNel 1952 Vance fu chiamato dal governo statunitense per presiedere una commissione relativa alla mobilitazione per la guerra di Corea. Al segretario alla difesa, Robert Lovett, Vance disse: \u201cBob, I understand that the Army has 60,000 trucks in Texas just sitting around\u201d (\u201cBob, vengo a sapere che l'Esercito ha 60 mila camion giacenti in Texas\u201d); questa scoperta port\u00f2 alla cancellazione di ordini di autocarri per 100 milioni di dollari, molti dei quali ordinati alla Studebaker. L'azione attir\u00f2 l'attenzione del Presidente degli Stati Uniti d'America, Dwight D. Eisenhower, che richiese a Vance di diventare direttore del processo di mobilitazione, ma Vance rifiut\u00f2. Il 2 febbraio 1953 fu raffigurato sulla copertina del TIME.\nNel 1954, la Studebaker si fuse con la Packard e Vance lasci\u00f2 l'azienda. Un anno dopo, il 31 ottobre 1955, entr\u00f2 nella commissione per l'energia atomica degli Stati Uniti, e ci lavor\u00f2 fino al 31 agosto 1959."}
{"id": "2946116", "revid": "767487", "url": "https://it.wikipedia.org/wiki?curid=2946116", "title": "5 Supermen contro i nani venuti dallo spazio", "text": "5 Supermen contro i nani venuti dallo spazio \u00e8 un film messicano del 1971, diretto da Federico Curiel.\nTrama.\nIl criminale dottor Zarkoff, conosciuto negli ambienti della malavita come \"Mano Negra\", per vendicarsi dei lottatori di lucha libre \"Blue Demon\", \"Mil M\u00e1scaras\", \"El Medico Asesino\", \"Tinieblas\" e \"La Sombra Vengadora\", suoi giurati nemici, ha inventato una macchina che grazie a dei particolari braccialetti conferisce ai nani che fanno parte della sua banda una forza sovrumana.\nDopo che un attentato contro i cinque campioni del ring fallisce miseramente, il folle scienziato tenta di colpirli negli affetti, sequestrando tre loro amiche mentre sono impegnate nel concorso di Miss Messico. Il suo scopo \u00e8 quello di sottoporre le giovani ad un esperimento di lavaggio del cervello e ad istigarle contro Blue Demon, Mil Mascaras e compagni, ma le forze unite degli eroi manderanno a monte il suo piano.\nIl film ha avuto due seguiti (anche se non con tutti gli stessi campioni del ring): \"Vuelven los Campeones Justicieros\" (1972) e \"El triunfo de los Campeones Justicieros (1974)\"\".\"\nIl titolo internazionale del film \u00e8: \"The Champions of Justice\".\nCuriosit\u00e0.\nSebbene nel film i cinque protagonisti combattano spesso a torso nudo, nella locandina italiana del film -realizzata per l'occasione- campeggia in primo piano uno di loro, raffigurato di spalle, vestito con una calzamaglia rossa e pantaloncini neri che ricorda il costume del celebre eroe dei fumetti l'Uomo mascherato, i cui albi affollavano le edicole all'epoca della proiezione della pellicola."}
{"id": "2946121", "revid": "126257", "url": "https://it.wikipedia.org/wiki?curid=2946121", "title": "Harold Vance", "text": ""}
{"id": "2946122", "revid": "57641", "url": "https://it.wikipedia.org/wiki?curid=2946122", "title": "Turni di guardia della marina militare", "text": ""}
{"id": "2946123", "revid": "126257", "url": "https://it.wikipedia.org/wiki?curid=2946123", "title": "Harold S Vance", "text": ""}
{"id": "2946124", "revid": "126257", "url": "https://it.wikipedia.org/wiki?curid=2946124", "title": "Harold S. Vance", "text": ""}
{"id": "2946127", "revid": "118031", "url": "https://it.wikipedia.org/wiki?curid=2946127", "title": "Prima comandata", "text": ""}
{"id": "2946128", "revid": "57641", "url": "https://it.wikipedia.org/wiki?curid=2946128", "title": "Seconda comandata", "text": ""}
{"id": "2946133", "revid": "1305772", "url": "https://it.wikipedia.org/wiki?curid=2946133", "title": "Bellerofonte Castaldi", "text": "Biografia.\nCompositore e suonatore di tiorba presente all'epoca, anche come intagliatore di caratteri musicali e stampatore delle proprie opere, viaggi\u00f2 in Germania e in Italia, e visse per un periodo di tempo a Venezia.\nOpere.\nBellerofonte Castaldi virtuoso di tiorba, \u00e8 una delle figure pi\u00f9 enigmatiche ed anticoformiste del seicento, ha scritto una notevole quantit\u00e0 di brani strumentali spesso assai virtuosistici, ma anche brani vocali, che vanno segnalati oltre per la godibilit\u00e0 delle melodie anche per altri aspetti peculiari: innanzitutto le estensioni vocali spesso inconsuete per l'epoca, poi i testi (scritti dallo stesso Castaldi), sono quanto di pi\u00f9 lontano si possa immaginare dalla rigidit\u00e0 accademica letteraria dell'epoca."}
{"id": "2946135", "revid": "57641", "url": "https://it.wikipedia.org/wiki?curid=2946135", "title": "Gaettone", "text": ""}
{"id": "2946138", "revid": "1632387", "url": "https://it.wikipedia.org/wiki?curid=2946138", "title": "Heavy Metal Fruit", "text": "Heavy Metal Fruit \u00e8 il quattordicesimo album in studio del gruppo musicale norvegese Motorpsycho, pubblicato il 18 gennaio 2010 per la Rune Grammofon e la Stickman Records.\n\u00c8 stato stampato sia in formato CD che in vinile ed \u00e8 il terzo album nel corso degli ultimi due anni."}
{"id": "2946151", "revid": "287204", "url": "https://it.wikipedia.org/wiki?curid=2946151", "title": "Monte Togano", "text": "Il Monte Togano (2.301\u00a0) \u00e8 una montagna delle Alpi Ticinesi e del Verbano nelle Alpi Lepontine. Si trova in Piemonte (Provincia del Verbano-Cusio-Ossola).\nDescrizione.\nLa montagna si trova tra la Val Vigezzo e la Val Grande e costituisce il punto pi\u00f9 elevato del Parco Nazionale della Val Grande.\nAccesso alla vetta.\nSi pu\u00f2 salire sulla vetta partendo da Trontano e passando per il rifugio Parpinasca (1.210\u00a0m s.l.m.).\nAltra via d'accesso parte dall'abitato di Orcesco (comune di Druogno) e raggiunge la vetta passando per l\"'Alpe Campra\" (1379\u00a0m s.l.m.) e il \"Passo di Biordo\" (2061\u00a0m s.l.m.).\nPunti di appoggio.\nOltre al gi\u00e0 citato rifugio Parpinasca presso l\"'Alpe Al Cedo\" \u00e8 presente l'omonimo Rifugio Dante Castelnuovo \"al Cedo\" del Club Alpino Italiano, sezione Val Vigezzo."}
{"id": "2946155", "revid": "466539", "url": "https://it.wikipedia.org/wiki?curid=2946155", "title": "Everett McGill", "text": "Biografia.\nNato nella Florida, studi\u00f2 alla Rosedale High School, Rosedale, stato del Kansas. Appare in molti lavori di David Lynch, fra cui \"I segreti di Twin Peaks\"."}
{"id": "2946156", "revid": "282094", "url": "https://it.wikipedia.org/wiki?curid=2946156", "title": "Erasto", "text": ""}
{"id": "2946160", "revid": "729019", "url": "https://it.wikipedia.org/wiki?curid=2946160", "title": "Bundesautobahn 25", "text": "L'autostrada tedesca A 25, in tedesco Bundesautobahn 25 \u00e8 un'autostrada che corre nella parte nord della Germania con un percorso dalla lunghezza di 18,6 km da Amburgo attraverso lo Schleswig-Holstein nella zona nota come \"Marschland\" (o \"Marsch\")."}
{"id": "2946161", "revid": "125976643", "url": "https://it.wikipedia.org/wiki?curid=2946161", "title": "Bundesautobahn 26", "text": "La Bundesautobahn 26 (lett.: \u00abautostrada federale 26\u00bb) \u00e8 un'autostrada tedesca con un percorso dalla lunghezza di attraverso la Bassa Sassonia.\nNe \u00e8 pianificato il prolungamento fino a raggiungere una lunghezza totale di 58,8\u00a0km per raggiungere la A 1 e Amburgo.\nPercorso.\n!Tipo!!n\u00b0 uscita!!Indicazione!!km!!Corrispondenze!!Strada europea"}
{"id": "2946165", "revid": "729019", "url": "https://it.wikipedia.org/wiki?curid=2946165", "title": "Bundesautobahn 27", "text": "L'autostrada tedesca A 27, in tedesco Bundesautobahn 27 \u00e8 un'autostrada che corre nella parte nord della Germania con un percorso dalla lunghezza di 162 km attraverso i l\u00e4nder di Brema e Bassa Sassonia. Coincide integralmente con il percorso della Strada europea E234.\nInizia sul Mare del Nord a Cuxhaven e termina a Walsrode e lungo il tracciato attraversa le citt\u00e0 di Bremerhaven e Brema."}
{"id": "2946166", "revid": "478814", "url": "https://it.wikipedia.org/wiki?curid=2946166", "title": "Pedro Sousa", "text": "I suoi migliori ranking ATP sono stati il 99\u00ba in singolare, raggiunto nel febbraio 2019, e il 241\u00ba in doppio nel febbraio 2013.\nCarriera.\n2007-2011, primo titolo ITF.\nSousa muove i primi passi nel circuito ATP nel 2007 quando riceve una wild card per il tabellone principale del torneo di Estoril, e viene eliminato al primo turno da Igor' Kunicyn. L'anno dopo perde al terzo turno di qualificazione dello stesso torneo. L'8 febbraio 2009 vince in Spagna il suo primo trofeo ITF battendo in finale lo spagnolo Gerard Granollers-Pujol, a questo successo seguiranno nel corso della carriera altri 8 titoli in singolare e 10 in doppio nel circuito ITF. A fine aprile 2009 entra per la prima volta nel tabellone principale di un torneo Challenger al Tunis Open e perde al primo turno. Nel novembre successivo vince i primi incontri in un Challenger al Ciudad de Guayaquil e viene eliminato nei quarti. Nell'aprile 2011 supera per la prima volta le qualificazioni di un torneo ATP all'Estoril e viene battuto al primo turno da Juan Mart\u00edn del Potro.\n2012-2013, prime finali Challenger e top 200 nel ranking.\nInizia il 2012 partecipando a tornei Futures e in febbraio vince i suoi primi due titoli in doppio. Disputa il primo Challenger stagionale in aprile a Barranquilla e arriva in semifinale. Nel resto della stagione resta concentrato sui Challenger ma non supera mai i quarti. In maggio si presenta per la prima volta in un torneo del Grande Slam al Roland Garros, ma viene battuto al terzo turno di qualificazione. Viene invece eliminato al primo turno di qualificazione sia a Wimbledon a fine giugno che agli US Open in agosto. In ottobre disputa la sua prima finale Challenger al torneo di doppio della Peugeot Tennis Cup di Rio de Janeiro. Nel gennaio 2013 debutta in Coppa Davis e si impone in singolare e in doppio nella sfida vinta 5-0 dal Portogallo contro il Benin. Durante la stagione viene eliminato in semifinale nei Challenger di Barranquilla, Porto Alegre e San Paolo del Brasile. Nel novembre 2013 perde contro Leonardo Mayer la prima finale in singolare di un torneo Challenger al Ciudad de Guayaquil. Entra cos\u00ec per la prima volta tra i top 200 del ranking, al 199\u00ba posto.\n2014-2016, infortunio, uscita dal ranking e ritorno in top 200.\nSalta quasi tutto il 2014 per l'operazione al polso sinistro infortunato a inizio stagione, rientra a fine agosto alle qualificazioni degli US Open, perde tutti e tre gli incontri disputati in stagione ed esce dalla classifica mondiale. Rientra nel febbraio 2015 partecipando ad alcuni Futures e arriva due volte in semifinale. Passa poi ai tornei Challenger ma non supera mai il secondo turno durante l'annata, che chiude alla 786\u00aa posizione del ranking. Nel 2016 risale la classifica grazie a 5 titoli e 5 finali nei tornei ITF, quasi tutte ottenute ad Hammamet. Nella seconda parte della stagione rientra nel circuito Challenger e arriva in semifinale nei tornei di Tampere e Campinas. Migliora il suo best ranking e il 31 ottobre 2016 si porta al 186\u00ba posto della classifica.\n2017, primi titoli Challenger e 102\u00ba nel ranking.\nNel gennaio 2017 si presenta per la prima volta agli Australian Open, ma viene battuto al primo turno di qualificazione. Il 30 aprile 2017 vince il suo primo trofeo Challenger nella I edizione degli Internazionali di Tennis d'Abruzzo di Francavilla al Mare, sconfiggendo in finale la testa di serie numero 2 Alessandro Giannessi con il punteggio di 6-3 7-6. Il risultato gli permette di guadagnare 47 posizioni in classifica e migliorare il suo best ranking arrivando alla 172\u00aa posizione. In maggio vince il primo incontro in carriera in un torneo ATP sempre all'Estoril, grazie al ritiro di Paul-Henri Mathieu, al secondo turno viene eliminato da Gilles M\u00fcller. In luglio vince nei primi due turni di qualificazione a Wimbledon e viene eliminato al terzo. Il 6 agosto 2017 vince il suo secondo trofeo Challenger, sconfiggendo a Liberec nella finale dello Svijany Open il brasiliano Guilherme Clezar. Il mese dopo si aggiudica il Citt\u00e0 di Como Challenger battendo in finale Marco Cecchinato. La sequenza di risultati gli consente a fine settembre di raggiungere la 102\u00aa posizione della classifica mondiale, suo nuovo best ranking.\n2018, due titoli Challenger.\nNel gennaio 2018 si presenta al Qatar ExxonMobil Open ma si ritira durante il primo incontro di qualificazione per un malanno alla schiena che lo constringe a un breve periodo di inattivit\u00e0. Subisce la stessa sorte il mese dopo al Rio Open. A fine aprile ottiene al Millennium Estoril Open la sua seconda vittoria nel circuito ATP superando in tre set il n\u00ba 70 ATP Gilles Simon; viene eliminato al secondo turno dal connazionale Jo\u00e3o Sousa, che si aggiudicher\u00e0 il torneo. Il 13 maggio vince la prima edizione del Braga Open sconfiggendo in finale Casper Ruud. In luglio arriva la sua terza vittoria nei tornei ATP allo Swedish Open; sconfigge al primo turno il n\u00ba 93 ATP Radu Albot e al secondo viene eliminato da Fernando Verdasco. In agosto perde la finale del Challenger di Liberec contro Andrej Martin, e la settimana dopo supera Jan-Lennard Struff nella finale del Challenger IsarOpen, anch'esso alla sua prima edizione. A fine stagione perde le finali nei Challenger di Lima e Guayaquil, rispettivamente contro Cristian Gar\u00edn e Guido Andreozzi, e chiude l'anno in 104\u00aa posizione.\n2019-2021, prima finale ATP, tre titoli Challenger, top 100 e successivo crollo nel ranking.\nNonostante le 7 sconfitte consecutive subite all'inizio del 2019 \u2013 la maggior parte nel circuito maggiore \u2013 a febbraio entra per la prima volta nella top 100 del ranking, al 99\u00ba posto. I primi risultati positivi arrivano in primavera con due quarti di finale raggiunti nei Challenger e le qualificazioni superate all'ATP 500 di Barcellona. Nel prosieguo della stagione gioca quasi esclusivamente nei Challenger e a giugno si impone in quello di Blois battendo in finale Kimmer Coppejans. Si ripete due mesi dopo con il successo su Pedja Krstin nella finale del Meerbusch Challenger e a settembre viene sconfitto nella finale della Firenze Tennis Cup da Marco Trungelliti, ma non rientra nella top 100. In doppio non va oltre due finali giocate nei Challenger. Nel febbraio 2020 disputa la sua prima finale ATP all'Argentina Open di Buenos Aires e viene sconfitto dal talento emergente Casper Ruud per 1-6, 4-6. Nella seconda parte della stagione, dopo la lunga pausa per il COVID-19, raggiunge la finale al Lisboa Bel\u00e9m Open e a dicembre torna a ridosso della top 100 grazie al successo su Carlos Taberner nella finale del Maia Challenger. Nell'arco del 2021 vince due soli incontri nei tabelloni principali di tornei ATP e non va oltre i quarti di finale nei Challenger. Fa il suo debutto olimpico in luglio ai Giochi di Tokyo e al primo turno raccoglie tre soli game contro Alejandro Davidovich Fokina. Chiude la stagione a fine agosto dopo l'eliminazione al primo turno di qualificazione degli US Open, e a fine anno si trova alla 173\u00aa posizione del ranking, la peggiore dall'aprile 2017.\nStatistiche.\n\"Aggiornate al 3 gennaio 2022.\"\nRisultati in progressione.\nDoppio.\n\"Nessuna Partecipazione\""}
{"id": "2946167", "revid": "339392", "url": "https://it.wikipedia.org/wiki?curid=2946167", "title": "Autocarri in servizio con il Regio Esercito", "text": ""}
{"id": "2946171", "revid": "345376", "url": "https://it.wikipedia.org/wiki?curid=2946171", "title": "Sacra conversazione (Cima da Conegliano)", "text": "La Sacra Conversazione (\"Madonna col Bambino in trono circondato da frati e devoti in preghiera, con i santi Sebastiano, Giovanni Battista, Maria Maddalena e Rocco\") \u00e8 un dipinto a olio su tavola (301x211 cm) di Cima da Conegliano, databile al 1490 conservato presso la Pinacoteca di Brera a Milano. Il pittore ha voluto valorizzare il dipinto accostando colori caldi a colori pi\u00f9 freddi."}
{"id": "2946173", "revid": "119591041", "url": "https://it.wikipedia.org/wiki?curid=2946173", "title": "TTV Performing Arts on screen", "text": "Il TTV Performing Arts on screen (o pi\u00f9 propriamente \u201cRiccione TTV Festival \u2013 Performing Arts on screen\u201d) \u00e8 una delle pi\u00f9 importanti manifestazioni dedicate alla produzione video legata alle arti sceniche. Giunto alla 25\u00aa edizione, il TTV si svolge nella citt\u00e0 di Riccione ed \u00e8 organizzato dall\u2019associazione Riccione Teatro. L\u2019edizione pi\u00f9 recente ha avuto luogo ad agosto-settembre 2020.\nStoria del festival.\nLa manifestazione \u00e8 nata nel 1985 come rassegna internazionale di videoteatro abbinata al Premio Riccione per il Teatro, su iniziativa di Franco Quadri, all\u2019epoca direttore dell\u2019associazione Riccione Teatro. Inizialmente indicato con la sigla TTVV (\u201cTeatro, TV, Video\"), poi semplificato in TTV, il festival fin dall\u2019inizio ha riservato un\u2019attenzione particolare al rapporto fra arti sceniche e nuove tecnologie, proponendosi come punto di riferimento per la riflessione sui linguaggi della contemporaneit\u00e0, con incontri, spettacoli e proiezioni che hanno acquistato i consensi delle maggiori istituzioni culturali e teatrali.\nNel 2000, con l\u2019appoggio del Ministero per i beni e le attivit\u00e0 culturali, della Regione Emilia-Romagna, della Provincia di Rimini e del Comune di Riccione, il TTV ha assunto cadenza biennale.\nDal 2002 al 2010, sotto la direzione di Fabio Bruschi, la manifestazione ha assegnato il Premio Riccione TTV per la Televisione. Nel 2002 il premio \u00e8 stato assegnato a Piero Chiambretti per la trasmissione \"Chiambretti c'\u00e8\", nel 2004 ad Antonio Albanese per \"Non c'\u00e8 problema\", nel 2006 a Serena Dandini per \"Parla con me\", nel 2008 a Daniele Luttazzi per \"Decameron\" e ad Enrico Vaime alla carriera, nel 2010 a Marco Paolini per \"La macchina del capo. Racconto di Capodanno\" e \"Miserabili. Io e Margaret Thatcher\". \nDal 2010, sotto la direzione di Simone Bruscia, accanto a spettacoli, mostre e convegni, il festival ha introdotto nuove rassegne cinematografiche con ospiti come Mario Martone, Peter Greenaway Matteo Garrone, Elio Germano e approfondimenti sul teatrodanza con documentari, rassegne video e performance di esponenti storici del Tanztheater Wuppertal Pina Bausch. Dal 2018 \u00e8 in programma inoltre focus sul vincitore del Premio speciale per l\u2019innovazione drammaturgica, riconoscimento assegnato fuori concorso dal Premio Riccione per il Teatro a personalit\u00e0 o compagnie, attive in Italia, che abbiano aperto nuove prospettive al mondo della scena. I primi due focus hanno avuto per protagonisti Chiara Lagani di Fanny &amp; Alexander (2018) e il duo Daria Deflorian-Antonio Tagliarini (2020)."}
{"id": "2946177", "revid": "287204", "url": "https://it.wikipedia.org/wiki?curid=2946177", "title": "Samurai Deeper Kyo", "text": " \u00e8 un manga pensato e realizzato da Akimine Kamijyo. Il manga \u00e8 stato serializzato dal 26 maggio 1999 fino al 10 maggio 2006 sulla rivista \"Weekly Sh\u014dnen Magazine\" di K\u014ddansha, e conta trentotto volumi \"tank\u014dbon\".\nA partire dal 12 dicembre, 34 volumi sono stati pubblicati negli Stati Uniti e in Canada dalla Tokyopop, la quale ha ceduto i diritti della serie alla Del Rey, che ha unificato i volumi 35 e 36 in un pezzo unico e che ha distribuito gli ultimi due volumi restanti in un volume unico.\nNel 2002 lo Studio Deen ha prodotto l'anime omonimo in 26 episodi, trasmessi da TV Tokyo dal luglio al dicembre 2002.\nTrama.\nSituato nel Giappone dei Tokugawa, \"Samurai Deeper Kyo\" segue la storia di , il quale vuole riconquistare il suo corpo dopo che la sua anima fu sigillata all'interno del corpo del suo nemico, Mibu Kyoshiro. Durante la sua ricerca, Kyo incontra Shiina Yuya, l'erede dello shogunato Benitora di Tokugawa, e Sanada Yukimura, un rivale conosciuto dei Tokugawa.\nLa trama inizia seguendo Yuya Shiina, una cacciatrice di taglie alla ricerca dell'assassino di suo fratello Nozomu, che incontra un venditore ambulante di medicinali di nome Kyoshiro Mibu. Nel corso della storia i personaggi di Kyoshiro Mibu ed, in misura minore, di Yuya Shiina recedono dalla storia, mentre Kyo dagli Occhi di Demone viene in primo piano. L'unico desiderio dichiarato di Kyo \u00e8 quello di ritrovare il proprio corpo. Questa strada porta Kyo, Yuya e una serie di altri compagni, a scontrarsi dapprima con lo shogunato Tokugawa e successivamente con la trib\u00f9 dei Mibu, una razza di superumani violenti che hanno manovrato il Giappone nell'ombra per millenni.\nAlla base dell'arco principale della storia di Kyo c'\u00e8 la ricerca di riavere il proprio corpo, ci sono poi molti archi narrativi minori, ognuno dei quali porta a quello successivo; inoltre le basi per molte rivelazioni successive sono poste molti volumi in anticipo.\nNel manga viene rivelato che tutti i Mibu, ad eccezione di Kyo, sono i discendenti delle \"Bambole da battaglia\", creature create dai Mibu per lottare per il loro divertimento. Col tempo, le \"Bambole da battaglia\" credono di essere loro stesse i veri Mibu e che i Mibu originari si estinsero a causa di lotte intestine. Le \"Bambole da battaglia\", per\u00f2, vengono progressivamente uccise dal \"Malattia della Morte\". La prima vittima della malattia \u00e8 stata la sorella di Muramasa, maestro di Kyo, ma molti altri presto seguiranno la stessa sorte; infatti la malattia si manifesta quando la persona infetta raggiunge una certa et\u00e0. Per questo motivo, il processo di invecchiamento \u00e8 stato arrestato in Antera, Tokito e probabilmente altri.\nAlla fine Kyo sconfigge il padre e creatore del Mibu, l'Ex Re Rosso, che era la prima \"Bambola da battaglia\". Originariamente il Re Rosso era un sovrano molto amato e benevolo, ma in seguito il re era diventato completamente corrotto dalla perdita della fede nell'umanit\u00e0, ed \u00e8 diventato un tiranno pazzo con il desiderio di eliminare completamente tutta l'umanit\u00e0. Al termine della battaglia finale con il Re Rosso, durante la quale esplode la capitale dei Mibu, Kyo \u00e8 considerato morto e non si sa se si tratti di Kyo o Kyoshiro che sopravvive alla battaglia finale, tuttavia sembra che ancora una volta condividano lo stesso corpo.\nMedia.\nManga.\nIl manga, scritto e disegnato da Akimine Kamijyo, \u00e8 stato serializzato dal 26 maggio 1999 al 10 maggio 2006 sulla rivista \"Weekly Sh\u014dnen Magazine\" edita da K\u014ddansha. I vari capitoli sono stati poi raccolti in trentotto volumi \"tank\u014dbon\" pubblicati dal 13 ottobre 1999 al 14 luglio 2006.\nIn Italia la serie \u00e8 stata pubblicata da Panini Comics sotto l'etichetta Planet Manga dal 31 agosto 2010 al 28 settembre 2013.\nAnime.\nIl manga \u00e8 stato adattato in una serie anime nel 2002 dallo Studio Deen e mandato in onda su TV Tokyo dal 1\u00ba luglio 2002 fino al 24 dicembre dello stesso anno, per un totale di 26 episodi. Le sigle d'apertura e chiusura sono rispettivamente \"Aoi no Requiem (Blue Requiem)\" e \"Love Deeper\" entrambe cantate da Pipeline Project in collaborazione con Yuiko Tsubokura.\nLa serie \u00e8 stata trasmessa anche in Danimarca, Inghilterra, Francia, Germania, Indonesia, Singapore e Spagna.\nVideogiochi.\nBandai ha pubblicato due videogiochi basati su \"Samurai Deeper Kyo\". Il primo, un picchiaduro a incontri per PlayStation, \u00e8 stato pubblicato in Giappone il 12 dicembre 2002. Oltre all'edizione regolare del gioco, Bandai ne distribu\u00ec una limitata in bundle con un gioco di carte collezionabili a tema. Il secondo, invece \u00e8 un'avventura dinamica per Game Boy Advance (GBA), sviluppata da Marvelous Entertainment e pubblicata in Giappone il 27 dicembre 2002. Questo gioco \u00e8 stato successivamente localizzato in Nord America da Destineer ed \u00e8 stato venduto in bundle con una riedizione del cofanetto della serie anime nel 2008. Usc\u00ec il 12 febbraio 2008, \u00e8 stato l'ultimo gioco ad uscire per GBA prima della dismissione del sistema avvenuta il 15 maggio 2010.\nAccoglienza.\nManga.\nMike Dungan di Mania recens\u00ec il primo volume del manga e afferm\u00f2 che a prima vista \"Samurai Deeper Kyo\" sembrava essere come qualsiasi altro manga con protagonisti dei samurai, le cui caratteristiche peculiari erano la presenza di feroci spadaccini, avversari incredibilmente potenti, belle donne e molto sangue e scene di smembramento. Tuttavia il protagonista Kyo riusciva ad alleggerire le situazioni facendo un po' di umorismo. Yuya e Kyoshiro formavano una grande squadra con un enorme potenziale comico che faceva divertire il lettore. La capacit\u00e0 di Yuya di reggere il confronto nella maggior parte della situazioni la rendeva molto pi\u00f9 di una semplice vittima indifesa e la doppia personalit\u00e0 di Kyoshiro aiutava a rendere questo suo aspetto ancora pi\u00f9 interessante. Se invece fosse stato presente solamente Kyo in scena, si sarebbe rivelato un personaggio noioso. Tuttavia quest'ultimo era dotato di un buon cuore, era un po' sciocco e finiva coinvolto in qualche scena \"ecchi\", elementi che lo rendevano molto pi\u00f9 simpatico agli occhi del lettore. Okuni di Izumo era invece una bella donna pericolosa i cui complotti aggiungevano ulteriori conflitti alla storia, rendendola pi\u00f9 interessante. I disegni erano molto curati e presentavano grandi momenti umoristici. Le battaglie scorrevano velocemente ed erano sempre facili da seguire. In alcune occasioni il tratto era un po' sporco, ma in linea generale si rivelava comunque pi\u00f9 che buono. I dialoghi erano fluidi e adeguati ai personaggi. Un'altra particolarit\u00e0 fu la scelta di mantenere le onorificenze assieme a molti termini e concetti culturali dell'epoca, con un glossario posto nel fondo del volume per spiegare tutto.\nAnime.\nKyle Sudukis di Impulse Gamer recens\u00ec l'intera serie anime e afferm\u00f2 che la serie utilizzava gli stereotipi classici di anime e manga. Anche se la storia risultava un po' confusa, con i personaggi e le loro storie che finivano per distrarre un po' lo spettatore, ma in compenso l'azione, il dramma, il romanticismo e l'umorismo erano estremamente divertenti e attiravano il pubblico a s\u00e9 fin dall'inizio. Sudukis spieg\u00f2 che parte della confusione derivava dalla variet\u00e0 di personaggi che venivano introdotti nella serie e che a volte portava a chiedersi chi fossero o dove fossero andati. Il recensore sostenne che il pezzo forte della serie era la relazione che c'era tra Kyoshiro, Kyo e Yuya, inoltre le battaglie erano davvero impressionanti, soprattutto quando Kyo o Kyoshiro usava la sua potente spada gigante. Lo stile d'animazione adottato poteva non essere piacevole ad un primo impatto visivo, tuttavia il fatto che l'intera opera fosse caratterizzata come un dipinto dai toni terrosi e alcuni fantastici colori la rendevano comunque interessante. Sebbene i personaggi ricadevano nei classici clich\u00e9, gli animatori erano riusciti a sfruttare al meglio le loro peculiarit\u00e0 creando un'anime interessante e visivamente impressionante. Fu molto lodato il doppiaggio che si adattava perfettamente al genere. In conclusione la storia poteva non essere la pi\u00f9 originale di sempre, tuttavia poich\u00e9 i due nemici si combattevano per la supremazia, era abbastanza divertente per tutta la sua durata.\nChris Beveridge di Mania recens\u00ec il primo volume DVD e not\u00f2 che \"Samurai Deeper Kyo\" si differenziava dalla maggior parte degli anime sui samurai degli anni 2001 e 2002 in quanto erano quasi tutti basati sul periodo di restauro Meiji mentre tale serie iniziava la propria storia nell'anno 1600 e trov\u00f2 la cosa un bene. L'inizio era rapido e forniva le basi per tutto ci\u00f2 che sarebbe avvenuto successivamente. Lo spadaccino Kyo dagli occhi di demone aveva un aspetto considerevolmente impressionante mentre il campo di battaglia disseminato di corpi e nebbia era allestito in modo molto cinematografico, riuscendo ad evocavare un bel numero di emozioni fin dal principio. La serie vantava anche di momenti pi\u00f9 comici e la cosa non si rivelava un male. Nonostante la durata complessiva degli episodi, veniva presentata una quantit\u00e0 discreta di personaggi storici realmente esistiti, come ad esempio Sanada, e questa caratteristica dava al tutto una svolta interessante agli eventi. Beveridge afferm\u00f2 che i primi cinque episodi lo avevano interessato a sufficienza da invogliarlo a proseguire la storia, sperando per\u00f2 che la narrazione un po' discontinua si stabilizzasse. In alcune parti il ritmo non era molto scorrevole, anche se ci\u00f2 era attribuito al dover raccontare i punti di vista dei vari personaggi per comprendere a meglio la trama. Nonostante la presenza di alcuni problemi tecnici, in generale era un prodotto solido ed una volta immedesimati nello stesso ci si poteva dimenticare dei suoi effettivi difetti. \"Kyo\" era stato un interessante anime di due ore che suggeriva alcune divertenti avventure future, menzionando la sequenza in cui Kyo e Sanada stanno combattendo contro un gruppo di nemici senza volto mentre sorridono e si godono tranquillamente la carneficina, il che diceva molto sui due personaggi e sull'evoluzione della serie. Beveridge concluse che la visione di quella sola scena era pi\u00f9 che sufficiente per fargli desiderare di vederne di pi\u00f9.\nInfluenza culturale.\nFrancesca Guarracino di MangaForever recens\u00ec il primo volume di \"Gamaran\" e afferm\u00f2 che l'opera in questione aveva preso spunto da altri titoli di successo appartenenti allo stesso filone, tra cui \"Samurai Deeper Kyo\"."}
{"id": "2946178", "revid": "889336", "url": "https://it.wikipedia.org/wiki?curid=2946178", "title": "Rohan Bopanna", "text": "\u00c8 attivo soprattutto in doppio, specialit\u00e0 dove si \u00e8 distinto raggiungendo la finale agli US Open 2010 e con il titolo di campione in doppio misto al Roland Garros 2017.\nCarriera.\nHa raggiunto il suo pi\u00f9 alto ranking nel singolo il 23 luglio 2007, con la 213\u00aa posizione, mentre nel doppio ha raggiunto il 3\u00ba posto il 22 luglio 2013.\nHa fatto per lungo tempo coppia con il pakistano Aisam-ul-Haq Qureshi cercando di sensibilizzare i rispettivi paesi verso la cessazione delle ostilit\u00e0 Il doppio, attivo dal 2007 al 2011, si \u00e8 poi riunito nel 2014 e nel 2021; per questa collaborazione sono stati premiati da diverse organizzazioni (tra cui un ATP World Tour Awards nel 2010).\nNegli Slam ha raggiunto la finale degli US Open 2010 insieme a Qureshi, persa contro i gemelli Bryan, e la semifinale di Wimbledon 2013. In Coppa Davis ha giocato quarantacinque match con la squadra indiana vincendone venti."}
{"id": "2946179", "revid": "6923", "url": "https://it.wikipedia.org/wiki?curid=2946179", "title": "International Lawn Tennis Challenge 1907", "text": "L'International Lawn Tennis Challenge 1907 \u00e8 stata la settima edizione di quella che oggi \u00e8 nota come Coppa Davis. Rispetto ai precedenti anni per la Coppa si sfidarono solo la rappresentativa statunitense, quella dell'Australasia e quella britannica, che in quanto detentrice del titolo ebbe accesso diretto alla finale. Le partite si sono disputate nell'impianto di Worple Road, Wimbledon, Londra, dal 13 al 23 luglio 1907. Ad aggiudicarsi il trofeo fu per la prima volta la squadra dell'Australasia che in finale batte la Gran Bretagna."}
{"id": "2946180", "revid": "1097011", "url": "https://it.wikipedia.org/wiki?curid=2946180", "title": "Carrettiere", "text": "Il carrettiere era un trasportatore di merci varie, dal carbone alla legna, dai materiali da costruzione ai prodotti della campagna. A volte trasportava anche persone. \nIl mezzo di lavoro.\nIl mezzo, quasi sempre di propriet\u00e0, era costituito da un carretto e da un cavallo o asino."}
{"id": "2946181", "revid": "767487", "url": "https://it.wikipedia.org/wiki?curid=2946181", "title": "Pencil Full of Lead", "text": "Pencil Full of Lead \u00e8 un brano musicale di Paolo Nutini, estratto come terzo singolo dall'album \"Sunny Side Up\". Il singolo \u00e8 stato pubblicato il 2 novembre 2009. Il brano \u00e8 stato utilizzato come colonna sonora della campagna pubblicitaria italiana di Infostrada.\nIl video musicale prodotto per il brano \u00e8 stato reso disponibile il 20 ottobre 2009 su YouTube e vede protagonista una versione di Paolo Nutini animata in claymation."}
{"id": "2946182", "revid": "61051", "url": "https://it.wikipedia.org/wiki?curid=2946182", "title": "B-57 Canberra", "text": ""}
{"id": "2946188", "revid": "1632387", "url": "https://it.wikipedia.org/wiki?curid=2946188", "title": "Child of the Future", "text": "Child of the Future \u00e8 il tredicesimo album in studio della band norvegese Motorpsycho che usc\u00ec il 7 agosto 2009 per la Rune Grammofon e la Stickman Records. Usc\u00ec per il ventesimo anniversario della band e per celebrare questo traguardo fu messo in commercio solo in LP e, per questa peculiarit\u00e0, risulta praticamente introvabile.\nL'album fu registrato da Steve Albini mentre la copertina fu creata da Kim Hiorth\u00f8y.\nTracce.\nLato A\nLato B\nAutori: A1,B3,B4 di S\u00e6ther, A2,B1,B2 di Ryan/S\u00e6ther, A3 di Kapstad/S\u00e6ther.\nComponenti.\ncon:"}
{"id": "2946192", "revid": "98077", "url": "https://it.wikipedia.org/wiki?curid=2946192", "title": "David Turoldo", "text": ""}
{"id": "2946194", "revid": "1543377", "url": "https://it.wikipedia.org/wiki?curid=2946194", "title": "10/10", "text": "10/10 \u00e8 un brano musicale di Paolo Nutini, estratto come quarto singolo dall'album \"Sunny Side Up\". Il singolo \u00e8 stato pubblicato l'11 gennaio 2010, soltanto in versione digitale.\nIl video musicale prodotto per \"10/10\" \u00e8 stato reso disponibile il 1\u00ba febbraio 2010, tre settimane dopo la pubblicazione del singolo ed \u00e8 stato realizzato montando materiale \"live\" e vari \"backstage\" della lavorazione di \"Sunny Side Up\"."}
{"id": "2946197", "revid": "125281792", "url": "https://it.wikipedia.org/wiki?curid=2946197", "title": "Aisam-ul-Haq Qureshi", "text": "Ha raggiunto il suo pi\u00f9 alto ranking ATP in singolare il 10 dicembre 2007, con la 125\u00aa posizione, mentre in doppio ha raggiunto l'8\u00ba posto il 6 giugno 2011. Si \u00e8 aggiudicato 20 titoli del circuito maggiore in doppio, specialit\u00e0 nella quale ha perso le finali agli US Open 2010 nel doppio maschile e nel doppio misto.\nCarriera.\nHa una brillante carriera tra gli juniores, raggiungendo la settima posizione del ranking ITF nel 1998, che l'ha reso il giocatore pakistano meglio classificato di sempre a livello giovanile.\nSempre nel 1998 fa il suo esordio nella squadra pakistana di Coppa Davis, con cui negli anni successivi gioca quasi ininterrottamente sia in singolare che in doppio, la maggior parte delle volte in coppia con Aqeel Khan.\nDa sempre impegnato nella lotta contro le discriminazioni razziali, nel 2002 la sua partnership in doppio con l'israeliano Amir Hadad in due prove dello slam, Wimbledon e soprattutto gli US Open, in cui raggiungono il terzo turno, gli regala la prima pagina del New York Times. A fine stagione, la coppia viene inoltre premiata con l'Arthur Ashe Humanitarian of the Year, premio assegnato dall'ATP agli atleti che pi\u00f9 si sono distinti dal punto di vista umanitario, al di fuori del campo di gioco.\nOttiene il primo dei suoi vari titoli ATP in coppia con l'indiano Rohan Bopanna vincendo l'SA Tennis Open 2010 a Johannesburg. Con Bopanna forma dal 2007 al 2011 e poi di nuovo nel 2014 e nel 2021 il \"doppio della pace\", e il loro sodalizio dar\u00e0 vita alla fondazione \"Stop war, start tennis\", che intende combattere il clima di odio e di guerra fra India e Pakistan. Questa iniziativa consente a entrambi di aggiudicarsi, nel 2010, l'Arthur Ashe Humanitarian of the Year. Il pi\u00f9 prestigioso risultato sui campi da tennis della coppia Qureshi / Bopanna \u00e8 la finale raggiunta agli US Open 2010, nella quale vengono superati dopo due tiebreak dalle teste di serie n\u00ba 1, i fratelli Bob e Mike Bryan. Nello stesso torneo perde anche la finale nel doppio misto in coppia con Kv\u011bta Peschke.\nNel corso della ultra-ventennale carriera, Qurashi arriva tre volte in finale in tornei Masters 1000, la prima volta con Bopanna si aggiudica il titolo nel 2010 a Parigi-Bercy, battendo in finale Benneteau / Mahut. Disputa le altre due finali Masters con Jean-Julien Rojer, perdono quella di Parigi-Bercy 2012 contro Bopanna / Bhupathi e sconfiggono in quella del Miami Open 2013 la coppia Fyrstenberg / Matkowski. Tra il 2011 e il 2013 prende parte per tre volte consecutive alle ATP Finals, e viene sempre eliminato nel round-robin.\nVita personale.\nDal 2011 \u00e8 sposato con Faha Makhdum, una dottoressa anglo-pakistana."}
{"id": "2946198", "revid": "6923", "url": "https://it.wikipedia.org/wiki?curid=2946198", "title": "International Lawn Tennis Challenge 1908", "text": "L'International Lawn Tennis Challenge 1908 \u00e8 stata l'ottava edizione di quella che oggi \u00e8 nota come Coppa Davis. Per la prima volta una partita venne giocata in territorio australiano, gli incontri inoltre furono disputati in periodi ed impianti diversi. La squadra dell'Australasia biss\u00f2 il successo dell'anno precedente in finale contro gli Stati Uniti."}
{"id": "2946199", "revid": "729019", "url": "https://it.wikipedia.org/wiki?curid=2946199", "title": "Gymnopus hariolorum", "text": "\"Gymnopus hariolorum\" (Bull.) Anton\u00edn, Halling &amp; Noordel, (1997), \u00e8 un fungo facilmente riconoscibile per la \"peluria\" alla base del gambo, per il portamento collibioide e per l'odore da molti autori definito come di cavolo marcio.\nDescrizione della specie.\nCappello.\n20\u201350\u00a0mm, da emisferico a convesso, si apre a maturazione in piano-irregolare con accenno di umbone, margine da involuto a dritto a volte appena striato, leggermente igrofano. Da marrone-rosato a marrone pallido pi\u00f9 scuro al centro, a tempo secco assai pi\u00f9 chiaro con il centro marrone ocraceo pallido, leggermente viscido a tempo umido, liscio.\nLamelle.\nAbbastanza fitte, da annesse a libere, color crema pallido, biancastre a maturit\u00e0 macchiate, taglio concolore.\nGambo.\n35-70 x 3\u20134\u00a0mm, leggermente clavato, ingrossato alla base ornata da irsuti \"peli\" bianchi, chiaro quasi bianco in alto, sfumato di marrone rosato nella parte rimanente. Se raccolto trascina alla base ragguardevoli quantit\u00e0 del substrato di vegetazione.\nCarne.\nBiancastra cerosa, sottile.\nHabitat.\nSu lettiera di foglie soprattutto di faggio, ontano, betulla ma anche in boschi misti di latifoglia e conifera, dalla primavera all'estate.\nCommestibilit\u00e0.\nL'odore assai sgradevole \u00e8 carattere sufficiente a scoraggiarne il consumo alimentare. Non commestibile."}
{"id": "2946203", "revid": "729019", "url": "https://it.wikipedia.org/wiki?curid=2946203", "title": "Mitsubishi F-2", "text": "Il Mitsubishi F-2 \u00e8 un caccia multiruolo giapponese costruito dalla Mitsubishi Heavy Industries. \u00c8 basato sull'F-16 Fighting Falcon della General Dynamics, societ\u00e0 che \u00e8 un importante sub-contraente della Mitsubishi sull'F-2, sviluppando un progetto tecnologicamente inferiore al Mitsubishi FS-X per ragioni politiche ed economiche.\nStoria del progetto.\nInizialmente designato come programma FS-X, col nome industriale Mitsubishi SX-3, alla fine degli anni '80 tutti i progetti interni furono accantonati a favore di un memorandum of understanding basato sul trasferimento di tecnologia dagli Stati Uniti di un F-16 Fighting Falcon facente ampio uso di materiali compositi che gli conferisce una certa \"capacit\u00e0 stealth\". Quanto alla sua maneggevolezza, la sua configurazione dovrebbe permettergli di essere eccellente.\nIl primo prototipo monoposto, YF-2A ha fatto il suo primo volo il 7 ottobre 1995. Il secondo velivolo, biposto, denominato YF-2B \u00e8 decollato per la prima volta il 2 aprile 1996.\nIl suo costo non \u00e8 mai stato rivelato, ma la maggior parte delle stime lo individua in oltre 70 milioni di dollari per esemplare, esclusi i costi di ricerca e sviluppo. Questo \u00e8 molto pi\u00f9 costoso rispetto all'F-16 Fighting Falcon per delle prestazioni giudicate appena superiori.\nL'F-2 \u00e8 entrato in servizio operativo con le forze aeree giapponesi nel 2000.\nNel 2004, 98 esemplari erano in servizio."}
{"id": "2946204", "revid": "559473", "url": "https://it.wikipedia.org/wiki?curid=2946204", "title": "Mosciano", "text": ""}
{"id": "2946206", "revid": "26644", "url": "https://it.wikipedia.org/wiki?curid=2946206", "title": "Aisam-Ul-Haq Qureshi", "text": ""}
{"id": "2946207", "revid": "54253", "url": "https://it.wikipedia.org/wiki?curid=2946207", "title": "Child of the future", "text": ""}
{"id": "2946210", "revid": "729019", "url": "https://it.wikipedia.org/wiki?curid=2946210", "title": "Bundesautobahn 28", "text": "L'autostrada tedesca A 28, in tedesco Bundesautobahn 28 \u00e8 un'autostrada che corre nella parte nord della Germania con un percorso dalla lunghezza di 96 km attraverso la Bassa Sassonia. Il suo tracciato fa parte della Strada europea E22."}
{"id": "2946217", "revid": "599013", "url": "https://it.wikipedia.org/wiki?curid=2946217", "title": "Lucus", "text": "Il lucus in latino era il bosco sacro.&lt;br&gt;\nLucus pu\u00f2 inoltre riferirsi a:"}
{"id": "2946219", "revid": "32021622", "url": "https://it.wikipedia.org/wiki?curid=2946219", "title": "Lucus Ferentinum", "text": ""}
{"id": "2946220", "revid": "1543377", "url": "https://it.wikipedia.org/wiki?curid=2946220", "title": "Advanta Championships of Philadelphia 1996", "text": "L'Advanta Championships of Philadelphia 1996 \u00e8 stato un torneo femminile di tennis giocato sul sintetico indoor. \n\u00c8 stata la 14\u00aa edizione del torneo, che fa parte della categoria Tier II nell'ambito del WTA Tour 1996.\nSi \u00e8 giocato al Philadelphia Civic Center di Philadelphia, negli USA dall'11 al 17 novembre 1996.\nCampionesse.\nSingolare.\n Jana Novotn\u00e1 ha battuto in finale Steffi Graf 6\u20134 (Graf ritirata)\nDoppio.\n Lisa Raymond / Rennae Stubbs hanno battuto in finale Nicole Arendt / Lori McNeil 6\u20134, 3\u20136, 6\u20133"}
{"id": "2946223", "revid": "124482658", "url": "https://it.wikipedia.org/wiki?curid=2946223", "title": "Robert Lindstedt", "text": "Ha raggiunto il suo pi\u00f9 alto ranking nel singolo il 26 aprile 2004, con la 309\u00aa posizione, mentre nel doppio ha raggiunto il 3\u00ba posto il 20 maggio 2013.\nNel triennio 2010-2011-2012 ha raggiunto la finale del Torneo di Wimbledon sempre in coppia con Horia Tec\u0103u, venendo sconfitto da J\u00fcrgen Melzer e Philipp Petzschner in tre set, quindi da Bob Bryan e Mike Bryan sempre in tre set e infine da Jonathan Marray e Frederik Nielsen al 5\u00ba set.\nNel 2014 conquista il suo primo titolo Slam all'Australian Open in coppia con \u0141ukasz Kubot superando Eric Butorac e Raven Klaasen.\nRisultati in progressione.\nSingolare.\n\"Nessuna partecipazione\""}
{"id": "2946224", "revid": "123111967", "url": "https://it.wikipedia.org/wiki?curid=2946224", "title": "Piaggio Paperino", "text": "Piaggio Paperino o MP5 Paperino (MP5 sta per \"Moto Piaggio 5\") \u00e8 un prototipo di motoscooter (che potrebbe in un certo senso essere considerato il progenitore \"naturale\", nonostante alcune sostanziali differenze, della Piaggio Vespa) predisposto dalla Piaggio durante la seconda guerra mondiale. In particolare, tale prototipo risale al periodo in cui l'azienda, sotto la direzione di Enrico Piaggio, trasfer\u00ec le proprie lavorazioni dallo storico stabilimento di Pontedera a Biella, in Piemonte, localit\u00e0 ritenuta meno esposta ai bombardamenti aerei degli alleati contro le truppe della Germania nazista in fuga verso il nord Italia.\nProgenitore della Vespa.\nIn un'epoca in cui altre case motociclistiche (le principali del tempo, in Italia, erano Moto Guzzi, Gilera, Sertum, Benelli e Bianchi) lavoravano alla progettazione di nuovi motoveicoli, il modello studiato dalla Piaggio durante il periodo biellese venne costruito e collaudato in diverse versioni, senza per\u00f2 che al progetto fosse dato un seguito pratico: la possibilit\u00e0 di una sua produzione seriale venne, infatti, accantonata e il motociclo non entr\u00f2 mai nel ciclo produttivo aziendale. Nel 1945, a guerra finita, venne tuttavia seguito da un modello simile e pi\u00f9 innovativo - l'MP6 - che fu commercializzato a partire dal maggio 1946 con il nome di \"Vespa\".\nIl Piaggio Paperino venne progettato a partire dal 1944 - come Moto Piaggio 5 o MP5 - sotto la supervisione dell'ingegner Renzo Spolti, che insieme al collega Vittorio Casini aveva ricevuto il compito di allestire nello stabilimento di un'ex tessitura di Biella un'officina dotata di pochi macchinari. Con essi collabor\u00f2, quale esperto di motori, il conte Carlo Felice Trossi. Spolti, che era stato a capo fra il 1934 ed il 1938 dell'Ufficio Progetti Motori d'Aviazione, ed aveva diretto la progettazione ed il calcolo per l'Aviazione Italiana dei motori P X, P XI e P XII, venne incaricato da Enrico Piaggio di ideare un veicolo da destinare al mercato di massa nell'economia post-bellica e che fosse in linea, sul piano della sostenibilit\u00e0 produttiva, con le politiche aziendali della casa.\nCaratteristiche.\nIl lavoro concettuale di Spolti - che, secondo una leggenda metropolitana, prese spunto dalle caratteristiche di progettazione del velivolo Piaggio P.108 - fu subito indirizzato alla realizzazione di un mezzo a completa carenatura con scocca autoportante in lamiera stampata e ampio scudo frontale, con pedane poggia piedi coperte da tappeti in gomma (autentica innovazione per l'epoca), e con ruote di piccolo diametro dotate di pneumatici Superga. Il mezzo doveva essere attrezzato con motore Sachs M32 da 98 centimetri cubici a cambio automatico. I comandi erano ridotti all'essenziale: freno e frizione. L'altezza del mezzo, pari a quello di una bicicletta da donna, doveva consentire un facile accesso.\nLa mancata produzione.\nA scoraggiare la produzione in serie del prototipo fu, in definitiva, la presenza del tunnel centrale, che rendeva scomodo l'accesso allo scooter, tanto che doveva essere \"cavalcato\" come una tradizionale motocicletta.\nSebbene il progetto fosse passato conseguentemente di mano, e affidato a Corradino D'Ascanio, l'ingegner Spolti continu\u00f2 ad occuparsi del motoveicolo, che avrebbe visto la luce come Piaggio Vespa nel 1946, seguendone nei dettagli e negli aspetti strettamente organizzativi la produzione seriale."}
{"id": "2946225", "revid": "729019", "url": "https://it.wikipedia.org/wiki?curid=2946225", "title": "China National Nuclear Corporation", "text": "La China National Nuclear Corporation (CNNC; ) \u00e8 una societ\u00e0 di supporto economico che sovraintende tutti gli aspetti del programma nucleare civile e militare della Cina. \u00c8 stata costituita il 16 settembre 1988 dietro decreto del governo cinese. Il presidente ed il vicepresidente sono nominati dal presidente del consiglio di stato.\nOrigini e scopi.\nSeguendo il suo statuto, la CNNC \"combina la produzione di armamenti nucleari con la produzione civile, prendendo l'industria nucleare come base per lo sviluppo dell'energia nucleare e promuovendo la diversificazione dell'economia\", integra al suo interno scienza, tecnologia, industria e commercio internazionale.\nNel 1996 la Export-Import Bank of the United States, l'ufficio federale degli Stati Uniti per il credito all'esportazione, le ha concesso un prestito di 120 milioni di dollari a basso interesse.\nLa CNNC \u00e8 il successore del Ministero per l'Industria Nucleare cinese, che costru\u00ec la prima bomba atomica cinese, la prima bomba all'idrogeno ed il primo sottomarino nucleare. Ha funzionato come un ufficio governativo per l'industria nucleare nazionale e riferite direttamente al Consiglio di Stato. Supervisiona societ\u00e0 cinesi legate al nucleare: produttori, istituzioni, istituti di ricerca, e le piante, comprese quelle relative alle armi nucleari. \u00c8 stato responsabile per la progettazione e la gestione di centrali nucleari, produzione ed approvvigionamento del combustibile nucleare, compreso il trattamento di uranio naturale, conversione ed arricchimento, fabbricazione di assemblaggio del combustibile, ritrattamento del combustibile esaurito e dello smaltimento dei rifiuti nucleari.\nKang Rixin, un dirigente generale della compagnia, \u00e8 attualmente oggetto di indagine (dal 10 agosto 2009) per lo stanziamento di 260 milioni di $ dollari per la costruzione di tre centrali nucleari, questi fondi sarebbero stati utilizzati per il mercato azionario e sostenere pesanti perdite. \u00c8 anche accusato di aver accettato bustarelle da una societ\u00e0 straniera che intende costruire centrali nucleari in Cina."}
{"id": "2946227", "revid": "287204", "url": "https://it.wikipedia.org/wiki?curid=2946227", "title": "Advanta Championships of Philadelphia 1996 - Singolare", "text": "Il singolare dell'Advanta Championships of Philadelphia 1996 \u00e8 stato un torneo di tennis facente parte del WTA Tour 1996.\nSteffi Graf era la detentrice del titolo, ma si \u00e8 ritirata in finale sul punteggio di 6\u20134 per Jana Novotn\u00e1.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2946230", "revid": "838137", "url": "https://it.wikipedia.org/wiki?curid=2946230", "title": "Advanta Championships of Philadelphia 1996 - Doppio", "text": "Il doppio dell'Advanta Championships of Philadelphia 1996 \u00e8 stato un torneo di tennis facente parte del WTA Tour 1996.\nLori McNeil e Helena Sukov\u00e1 erano le detentrici del titolo, ma solo la McNeil ha partecipato in coppia con Nicole Arendt.\nLa Arendt e la McNeil hanno perso in finale 6\u20134, 3\u20136, 6\u20133 contro Lisa Raymond e Rennae Stubbs."}
{"id": "2946231", "revid": "767487", "url": "https://it.wikipedia.org/wiki?curid=2946231", "title": "Ian Herman", "text": "\u00c8 uno dei fondatori della band Tananas.\nHa anche suonato saltuariamente nel gruppo \"Unofficial Language\" con Paul Hanmer e Peter Sklair."}
{"id": "2946232", "revid": "226458", "url": "https://it.wikipedia.org/wiki?curid=2946232", "title": "Lampertus", "text": "Si hanno pochissime informazioni biografiche su questo maestro vetraio tedesco. Forse formato nell'ambiente artistico di Spira, fu attivo in diverse chiese della citt\u00e0 di Esslingen dal 1280, in particolare in quella dedicata a San Dionigi.\nLa sua opera si segnala per una garbata e raffinata leggerezza parigina che fa da tramite tra la produzione tedesca e quella francese di questo periodo. In particolare, Lampertus potrebbe essere oggetto di un (auto?)ritratto in una delle vetrate della chiesa di San Dionigi. Si tratta del secondo ritratto di un artista vetraio, dopo quello di Gherlacus del secolo precedente, e attesta l'ormai avvenuta ascesa dello status sociale del vetraio, iniziata proprio con il predecessore."}
{"id": "2946237", "revid": "287204", "url": "https://it.wikipedia.org/wiki?curid=2946237", "title": "IGA U.S. Indoor Championships 1996", "text": "L'IGA U.S. Indoor Championships 1996 \u00e8 stato un torneo di tennis giocato sul cemento indoor. \n\u00c8 stata l'11\u00aa edizione del torneo, che fa parte della categoria Tier III nell'ambito del WTA Tour 1996. \nSi \u00e8 giocato al The Greens Country Club di Oklahoma City negli USA, dal 20 al 25 febbraio 1996.\nCampionesse.\nSingolare.\n Brenda Schultz ha battuto in finale Amanda Coetzer 6\u20133, 6\u20132\nDoppio.\n Chanda Rubin / Brenda Schultz hanno battuto in finale Katrina Adams / Debbie Graham 6\u20134, 6\u20133\nCollegamenti esterni.\nSito ufficiale"}
{"id": "2946241", "revid": "216739", "url": "https://it.wikipedia.org/wiki?curid=2946241", "title": "Gerlachus", "text": "Di lui si hanno scarsissime informazioni biografiche. Si forma a Coblenza, la sua influenza si avverte in tutta la zona del Reno fino a Strasburgo dove Gerlachus termina il suo percorso artistico e, forse, la sua vita. \nLa sua opera principale risale al periodo 1150-1160. Si tratta delle cinque vetrate dell'abbazia premostratense di Arnstein, acquistate dal barone Heinrich Friedrich Karl von und zu Stein nel 1815 per il suo castello di Nassau e ora nel Westfalisches Landesmuseum di M\u00fcnster. Dei quindici pannelli di cui era composta originariamente la vetrate, ne rimangono solo cinque. \nL'opera mostra l'esuberanza decorativa che \u00e8 uno dei segni distintivi dello stile di Gerlachus e, soprattutto, l'autoritratto dello stesso Gerlachus. Quest'ultima immagine mostra l'artista nell'atto di dipingere, sormontato da una preghiera al Signore perch\u00e9 sia benevolo nei suoi confronti. Il testo in latino recita: \"Rex regnum clare Gerlacho propiciare\".\n\u00c8 storicamente il primo autoritratto di un vetraio e mostra una \"orgogliosa, quasi esibizionistica conoscenza del proprio valore\". Gi\u00e0 pochi anni prima l'abate Sugerio di Saint-Denis aveva chiamato un vetraio con il prestigioso titolo di \"magister\", cio\u00e8 maestro, a segno di un avvenuto riconoscimento del prestigio sociale e artistico dell'opera del vetraio.\nA causa dell'eccezionalit\u00e0 dell'autoritratto, \u00e8 stato supposto che Gerlachus sia stato anche il donatore della vetrata alla chiesa, oltre che il suo esecutore."}
{"id": "2946242", "revid": "1442080", "url": "https://it.wikipedia.org/wiki?curid=2946242", "title": "IGA U.S. Indoor Championships 1996 - Singolare", "text": "Il singolare dell'IGA U.S. Indoor Championships 1996 \u00e8 stato un torneo di tennis facente parte del WTA Tour 1996.\nBrenda Schultz era la detentrice del titolo e ha battuto in finale 6\u20133, 6\u20132 Amanda Coetzer."}
{"id": "2946243", "revid": "838137", "url": "https://it.wikipedia.org/wiki?curid=2946243", "title": "IGA U.S. Indoor Championships 1996 - Doppio", "text": "Il doppio dell'IGA U.S. Indoor Championships 1996 \u00e8 stato un torneo di tennis facente parte del WTA Tour 1996.\nNicole Arendt e Laura Golarsa erano le detentrici del titolo, ma quest'anno non hanno partecipato.\nChanda Rubin e Brenda Schultz hanno battuto in finale 6\u20134, 6\u20133 Katrina Adams e Debbie Graham."}
{"id": "2946244", "revid": "1745361", "url": "https://it.wikipedia.org/wiki?curid=2946244", "title": "McCarthy", "text": ""}
{"id": "2946245", "revid": "767487", "url": "https://it.wikipedia.org/wiki?curid=2946245", "title": "Generali Ladies Linz 1996", "text": "Il Generali Ladies Linz 1996 \u00e8 stato un torneo di tennis giocato sul cemento indoor. \u00c8 stata la 10\u00aa edizione del Generali Ladies Linz, che fa parte della categoria Tier III nell'ambito del WTA Tour 1996. Si \u00e8 giocato a Linz, in Austria,dal 26 febbraio al 3 marzo 1996.\nCampionesse.\nSingolare.\n Sabine Appelmans ha battuto in finale Julie Halard-Decugis 6\u20132, 6\u20134\nDoppio.\n Manon Bollegraf / Meredith McGrath hanno battuto in finale Rennae Stubbs / Helena Sukov\u00e1 6\u20134, 6\u20134"}
{"id": "2946248", "revid": "76261", "url": "https://it.wikipedia.org/wiki?curid=2946248", "title": "Francesco Antonio Uttini", "text": ""}
{"id": "2946249", "revid": "1442080", "url": "https://it.wikipedia.org/wiki?curid=2946249", "title": "Generali Ladies Linz 1996 - Singolare", "text": "Il singolare del Generali Ladies Linz 1996 \u00e8 stato un torneo di tennis facente parte del WTA Tour 1996.\nJana Novotn\u00e1 era la detentrice del titolo, ma ha perso nei quarti di finale contro Sabine Appelmans.\nSabine Appelmans ha battuto in finale 6\u20134, 6\u20132 Julie Halard-Decugis."}
{"id": "2946250", "revid": "1632387", "url": "https://it.wikipedia.org/wiki?curid=2946250", "title": "Little Lucid Moments", "text": "Little Lucid Moments \u00e8 il dodicesimo album in studio della band norvegese Motorpsycho uscito il 31 marzo 2008, per la Rune Grammofon Records in Scandinavia, in Inghilterra, negli USA e in Francia mentre per la Germania e per il resto dell'Europa usc\u00ec il 28 marzo 2008 per la Stickman Records. \u00c8 disponibile sia in formato Cd che in doppio vinile.\nLa copertina \u00e8 ancora una volta firmata da Kim Hiorth\u00f8y.\nQuesto \u00e8 il primo album con il nuovo batterista Kenneth Kapstad che sostitu\u00ec H\u00e5kon Gebhardt dopo l'uscita dalla band."}
{"id": "2946252", "revid": "838137", "url": "https://it.wikipedia.org/wiki?curid=2946252", "title": "Generali Ladies Linz 1996 - Doppio", "text": "Il doppio del Generali Ladies Linz 1996 \u00e8 stato un torneo di tennis facente parte del WTA Tour 1996.\nMeredith McGrath e Nathalie Tauziat erano le detentrici del titolo, ma solo la McGrath ha partecipato in coppia con Manon Bollegraf.\nLa Bollegraf e la McGrath hanno battuto in finale 6\u20134, 6\u20134 Rennae Stubbs e Helena Sukov\u00e1."}
{"id": "2946253", "revid": "322321", "url": "https://it.wikipedia.org/wiki?curid=2946253", "title": "Salzano", "text": "Salzano (\"Sals\u00e0n\" /sal'san/ in veneto) \u00e8 un comune italiano di abitanti della citt\u00e0 metropolitana di Venezia in Veneto. Fa parte del comprensorio dei sette comuni del Miranese.\nStoria.\nIl territorio era gi\u00e0 abitato in epoca romana, come testimoniano i reperti, tuttavia le prime citazioni scritte di Robegano e Salzano sono del 1154 e del 1283 rispettivamente.\nI due villaggi ebbero storie indipendenti, l'una cappella della pieve di Zianigo, l'altra della pieve di Martellago. Per secoli si osserv\u00f2 inoltre una leggera preminenza demografica di Robegano, maggiormente favorita per la vicinanza al Marzenego e la presenza della strada che congiungeva Noale a Mestre.\nZone di confine tra le citt\u00e0 rivali di Padova e Treviso, furono al centro di aspri scontri sino al 1384, quando i Carraresi assunsero il controllo della Marca. Dal 1388, invece, a causa di un tumulto popolare, il territorio fu definitivamente sottomesso alla Serenissima.\n\u00c8 questo un periodo di grande stabilit\u00e0 (fatti salvi gli anni della guerra della Lega di Cambrai). Dal punto di vista politico, l'attuale comune fu sottoposto alla podesteria di Noale. L'economia, prevalentemente agricola, fu gestita dalle congregazioni religiose veneziane e dal patriziato, il quale ha lasciato numerose ville signorili. Nel 1603, grazie alla devozione popolare, venne ultimata la costruzione a Robegano di un santuario dedicato alla Madonna delle Grazie. Intanto a Salzano, tra '600 e '700, famiglie patrizie veneziane costruirono case padronali anche di notevole pregio, quali Villa Don\u00e0, Villa Combi, C\u00e0 Contarini, C\u00e0 Bozza e C\u00e0 Savorgnan\nCon la caduta della Serenissima e il passaggio ai Francesi, le due frazioni divennero sedi di comuni, riuniti nel 1808. Da questo momento la storia di Salzano coincide con quella di tutto il Veneto: pass\u00f2 al Regno Lombardo-Veneto sino all'Unit\u00e0 d'Italia del 1866.\nTra il 1867 e il 1875 l'arciprete di Salzano fu monsignore Giuseppe Sarto, futuro papa Pio X.\nSimboli.\nLo stemma del comune, a campo rosso, riporta un criptogramma consistente nella prima e nell'ultima lettera (\"S\" e \"N\") dell'antica denominazione veneta: \"SalzaN\".\nLo stemma e il gonfalone sono stati concessi con decreto del presidente della Repubblica del 4 aprile 1979.\nMonumenti e luoghi d'interesse.\nArchitetture religiose.\nChiesa Arcipretale dedicata a San Bartolomeo Apostolo.\nNel territorio comunale sono degni di nota la chiesa arcipretale dedicata a San Bartolomeo, del 1843, ma con opere del XVI e del XVII secolo. La facciata, orientata ad Ovest, presenta 4 semicolonne toscane che sorreggono l'architrave e il timpano, lateralmente alle semicolonne sono poste le statue di S. Giovanni Battista e San Bartolomeo, rispettivamente compatrono e patrono della comunit\u00e0.\nAppena entrati, la chiesa si presenta in stile Classico-toscano, sulle pareti laterali si aprono quattro cappelle con volte a botte, colpiscono subito l'affresco del soffitto \"La Gloria di San Bartolomeo\" di Sebastiano Santi e i numerosi dipinti posti simmetricamente lungo le pareti della chiesa, che per la maggior parte narrano la vita di San Pio X. Colpisce anche il presbiterio, con i due angeli alti 165\u00a0cm. posti lateralmente alla sacra mensa, scolpiti dal futuro Beato Fra Claudio Granzotto e l'organo Mascioni, installato nel 1952, che consta di 1746 canne. L'organo \u00e8 montato su un semitamburo in legno, al centro del quale \u00e8 stato ricavato un arco nel quale \u00e8 stata incastonata la pala di Giovanni Spoldi (1886) raffigurante il martirio di San Bartolomeo. Sulla chiave di volta dell'arco racchiudente la pala, lo stemma pontificio di S. Pio X, ripreso pi\u00f9 volte all'interno della chiesa: in un affresco; sulla base del busto del Santo; e sulla sommit\u00e0 del battistero regalato dal Papa alla sua vecchia parrocchia nel 1911.\nDal punto di vista storico, citiamo l'immagine della Madonna del Carmelo (qui chiamata Madonna della Roata) che dal 1568 fu protagonista di fatti miracolosi sulla strada verso Mirano, e il crocifisso ligneo restaurato di recente posto nella cappella laterale del Sacro Cuore, con datazione quasi certa al 1531. Nella stessa Cappella \u00e8 presente una riproduzione della grotta della Vergine di Lourdes, allestita nel 1922, per sciogliere un voto fatto dai salzanesi durante la prima guerra mondiale.\nCampanile.\nIl campanile, iniziato nel 1712 e terminato nel 1879, \u00e8 alto 67,30 metri. Il materiale usato per la costruzione \u00e8 la pietra della Val di Sole, la base fu rivestita nel 1984 con marmi dei colli Euganei. La guglia del campanile \u00e8 sormontata da un angelo alto 2,80 metri, non si tratta di quello originale, poich\u00e9 nell'agosto 1984 fu colpito da un fulmine. Nella caratteristica loggetta sotto la guglia vi \u00e8 una statua della Madonna, che veglia sulla citt\u00e0, precedentemente al restauro del 2005, vi era la campana pi\u00f9 piccola, oggi spostata assieme alle altre cinque nella loggia delle campane. La campana maggiore delle cinque pesa 4460 libbre grosse venete (Kg 2127) e porta il nome di S. Giuseppe; su di essa sta scritto (Non nobis, Domine, non nobis, sed Nomini tuo da gloriam\" (Non a noi, Signore, non a noi, ma al tuo nome d\u00e0 gloria). Il concerto \u00e8 stato elettrificato tra il 1958 e il 1960 ed intonato in SI maggiore crescente. Sono state fuse dalla fonderia Pietro Colbachini di Bassano del Grappa (VI) eccetto la seconda, dalla fonderia De Poli di Vittorio Veneto (TV).\nArchitetture civili.\nPiazza.\nLa piazza, intitolata a Pio X, \u00e8 un luogo centrale del paese e per questo \u00e8 stato teatro di notevoli interventi urbanistici che, nel corso di circa 150 anni, hanno radicalmente mutato l'aspetto del paese. Fino a 120 anni fa, buona parte della superficie della piazza era occupata dal cimitero, poi trasferito, e dalla vecchia casa canonica, demolita nel 1887. la pavimentazione attuale \u00e8 stata inaugurata in occasione dell'Anno Santo del 2000.\nSulla piazza oggi troviamo il campanile, di fronte a questo il Museo di San Pio X, con documenti, reliquie, preziosi arredi e paramenti sacri appartenuti a Don Giuseppe Sarto, poi Pio X. Sul lato ovest il monumento ai caduti, inaugurato nel 1921, su cui sono riportati i nomi di 149 giovani salzanesi. Sul lato sud si trova l'edificio del circolo NOI, sede dei centri catechistici e ricreativi della parrocchia. Fra palazzo Combi, oggi sede della canonica, e il circolo NOI, si trova la Casa della Comunit\u00e0, anticamente adibita a barchessa, oggi centro di preghiera e vita culturale.\nComplesso comunale.\nLa Villa Don\u00e0 Romanin - Jacur.\nLa villa fu voluta dalla famiglia patrizia veneziana dei Don\u00e0 che la realizz\u00f2 nei primi decenni dei XVII secolo, sulle spoglie di una precedente casa padronale cinquecentesca a pianta quadrata, la facciata propone la classica modulazione delle ville veneziane con apertura su tre livelli, il piano terra, il piano nobile e un ulteriore piano con aperture ridotte. Nel lato ovest sono visibili tracce di affreschi cinquecenteschi, poi coperti quando furono acquistati dalla famiglia Jacur poich\u00e9 raffiguranti divinit\u00e0 pagane. Nel 1847 la villa venne acquistata dalla famiglia ebrea di banchieri padovani Jacur, che vi realizzarono l'adiacente filanda.\nIl complesso divenne, durante la seconda guerra mondiale, sede del Comando Tedesco, che danneggi\u00f2 numerose statue settecentesche poste sulla sommit\u00e0 dei pilastri che reggono i cancelli. Oggi la villa \u00e8 sede del comune di Salzano.\nFilanda.\nCostruita da Leone Romanin Jacur nel 1872 fu una fabbrica di seta composta di un corpo centrale, dove si trovano la sala delle macchine e della filatura, e di due ali laterali con portico. La filanda \u00e8 stata attiva fino al 1952 ed ha contribuito allo sviluppo economico e sociale di Salzano rappresentando uno dei centri industriali di questo tipo tra pi\u00f9 importanti del Veneto. Nei periodi di massima produzione vi lavoravano 250 persone, di cui solo tre uomini (Direttore, fuochista e macchinista).\nIl sistema di aerazione del Salone della Filatura conquist\u00f2 la medaglia d'argento all'Esposizione Internazionale di Bruxelles nel 1876. Il complesso \u00e8 un insieme di arte, funzionalit\u00e0 e qualit\u00e0, in armonia con l'ambiente circostante.\nParco romantico.\nParco all'inglese di 48.000 metri quadrati caratterizzato da canali, grotte, rialzati, sentieri, e da una fitta vegetazione. Realizzato nel 1854 a corredo della villa per volont\u00e0 della famiglia Jacur che devi\u00f2 il corso del fiume Marzenego. Danneggiato pesantemente alla fine del secondo conflitto mondiale, si \u00e8 sviluppato per decenni in modo spontaneo, abbandonato, e tra il 1997 e 2001 \u00e8 stato restaurato in rispetto della sua forma originaria.\nTerme di Salzano.\nSalzano \u00e8 riconosciuto quale Comune termale grazie alla Fonte Primavera, dalla quale sgorga un'acqua oligominerale a 18.6 gradi. \nAree naturali.\nOasi Naturalistica Lycaena.\nEx cave situate presso la localit\u00e0 Villetta, negli ultimi decenni, non subendo interventi da parte dell'uomo, l'area ha potuto svilupparsi seguendo i dettami della natura stessa. Prende il nome da una particolare variet\u00e0 di farfalla che vi risiede, \u00e8 riconosciuta Zona a Protezione Speciale e Sito di Interesse Comunitario.\nCultura.\nEventi.\nCarnevale della Monica.\nIl carnevale di Salzano \u00e8 una sfilata di carri allegorici a livello regionale, con figuranti in costume e gruppi a piedi.\nFesta della Filatura.\nFesta popolare che ripropone il ciclo produttivo della seta, dalla coltivazione dei gelsi alla tessitura, nella magnifica cornice della filanda. Un'importante dimensione \u00e8 quella del ricordo delle antiche tradizioni e mestieri, attraverso canti, filastrocche, danze e giochi di una volta, che hanno caratterizzato Salzano come paese di campagna.\nFesta della zucca.\nFesta popolare che si tiene nel mese di novembre. \nSagra di San Bortolo.\nDedicata al patrono di Salzano. Il maschio dell'anatra viene cucinato come prodotto tipico locale.\nInfrastrutture e trasporti.\nIl comune \u00e8 servito da una stazione ferroviaria denominata \"Salzano-Robegano\", posta a circa 2\u00a0km dal centro lungo la linea ferroviaria Venezia Santa Lucia - Bassano del Grappa ed \u00e8 parte del progetto SFMR.\nIl paese \u00e8 servito anche da alcune linee extraurbane ACTV per Mestre e per Mirano:\n5E FOSCARI-GRITTI; HE; 5E; 4DE"}
{"id": "2946254", "revid": "124370622", "url": "https://it.wikipedia.org/wiki?curid=2946254", "title": "Struttura della Coppa Davis", "text": "La struttura della Coppa Davis \u00e8 formata da diversi gruppi legati tra loro da un sistema di promozioni e retrocessioni.\nAl vertice si trova il \"Gruppo mondiale\" (\"World group\"), in cui le squadre si affrontano in un tabellone ad eliminazione diretta. Al di sotto si trovano i gruppi formati in base ad un criterio regionale: la \"Zona Americana\", la \"Zona Euro-Africana\" e la \"Zona Asia/Oceania\". Ognuno di questi gruppi si suddivide in ulteriori quattro: i primi due sono strutturati con scontri ad eliminazione diretta come il World Group, mentre negli ultimi due le squadre formano un Round-robin. I vincitori di ogni gruppo verranno promossi al livello superiore, ad esclusione dei vincitori del Gruppo I che dovranno incontrare una delle squadre sconfitte al primo turno del World Group per salire in quello superiore, e i perdenti invece saranno retrocessi nel Gruppo inferiore, ad esclusione dei perdenti del Gruppo quattro, che costituisce il livello pi\u00f9 basso,\nStruttura.\nNel 2010 il Gruppo III della Zona Euro-Africana \u00e8 stato suddiviso in due gruppi: uno esclusivamente europeo ed uno esclusivamente africano. Contestualmente \u00e8 stato eliminato il Gruppo IV.\nAl Gruppo I partecipano in totale 24 squadre, ma la distribuzione tra le varie zone pu\u00f2 variare ogni anno in conseguenza del numero di squadre promosse o retrocesse di ogni continente tra il World Group e il Gruppo I. In totale tra Gruppo Mondiale e Gruppo I troviamo 22 rappresentative della Zona Euro-Africana, 9 della Zona Americana e 9 della Zona Asia/Oceania."}
{"id": "2946255", "revid": "117349784", "url": "https://it.wikipedia.org/wiki?curid=2946255", "title": "Donna Woolfolk Cross", "text": "Biografia.\nFiglia di Dorothy Woolfolk, una fumettista americana e del romanziere William Woolfolk, Donna Woolfolk Cross ottenne il diploma Bachelor in Inglese presso l'universit\u00e0 della Pennsylvania nel 1969. Dopo aver lavorato a Londra presso la casa editrice Virgin Books, ritorn\u00f2 negli Stati Uniti stabilendosi a New York dove ha insegnato letteratura presso l'Onondaga Community College di Syracuse (New York), e successivamente diventando una scrittrice a tempo pieno, pubblicando quattro saggi e il romanzo La papessa.\nLa papessa.\nScritto in forma di romanzo e costato sette anni di ricerche storiche, il libro \"La papessa\" narra la leggenda di una donna travestita da uomo che sarebbe stata eletta Papa e avrebbe pontificato dall'853 all'855; da questa opera \u00e8 stato poi tratto l'omonimo film.\nUscito in USA nel 1996 con il titolo di \"Pope Joan\", in Italia \u00e8 stato pubblicato la prima volta nel 1998 dalla casa editrice Piemme, mentre una nuova edizione in formato pocket \u00e8 in corso di pubblicazione dalla Newton Compton."}
{"id": "2946256", "revid": "119734596", "url": "https://it.wikipedia.org/wiki?curid=2946256", "title": "Tepice", "text": "Il Tepice (\"Teppes\" in piemontese) \u00e8 un torrente tributario in destra idrografica del Po, nel quale si getta appena a valle della confluenza in quest'ultimo del Banna. \nNonostante i due torrenti abbiano bacini idrograficamente indipendenti per la loro vicinanza e per le caratteristiche geografiche simili essi vengono analizzati insieme nei documenti di pianificazione idrica ufficiali.\nPercorso.\nIl Tepice nasce dalla confluenza di alcuni rami sorgentizi che scendono verso sud-est dalle colline comprese tra Pino Torinese e Baldissero e che si riuniscono formando la Valle Ceppi, una valletta collinare che termina sulla pianura in comune di Chieri. Qui il Tepice, dopo essere stato scavalcato dalla ex SS 10 Padana Inferiore, entra nella cittadina dove viene canalizzato e dove a tratti il suo alveo scorre nel sottosuolo. A fianco di via Fasano le sue sponde sono state sistemate a parco pubblico ma pi\u00f9 a valle, all'altezza di via Cesare Battisti, il torrente sparisce nuovamente nel sottosuolo. Uscito definitivamente allo scoperto a sud del centro urbano il Tepice percorre la pianura passando tra Cambiano e Santena, dove segna il confine tra i rispettivi territori comunali. Dirigendosi verso ovest viene superato dall'autostrada A21 Torino-Piacenza; il suo corso risulta spesso pesantemente alterato sia topograficamente che idrologicamente da arginature e dalla confluenza con vari canali artificiali.\nAppena a sud della borgata Bauducchi (Moncalieri) riceve in destra idrografica il contributo del Rio di Valle Sauglio e viene quindi attraversato in meno di 200 metri prima dall'ex SS 393 di Villastellone e poi dalla A6 Torino-Savona. Si getta infine nel Po a quota 221 poche decine di metri a valle della confluenza nello stesso del Banna.\nIl perimetro del bacino idrografico del torrente \u00e8 39\u00a0km.\nPrincipali affluenti.\nI principali affluenti del Tepice sono:\nEventi alluvionali.\nIl Tepice attraversa un territorio fortemente antropizzato fin dall'antichit\u00e0 e quindi le notizie relative alle sue sporadiche esondazioni risalgono molto indietro nel tempo. Nel 1517 per esempio il torrente allag\u00f2 il territorio di Chieri, evento a seguito del quale furono create difese spondali nel tentativo di prevenire ulteriori danni alla cittadina.\nL'area potenzialmente di maggior criticit\u00e0 \u00e8 per\u00f2 quella appena a monte della confluenza nel Po, dove le acque di piena possono unirsi a quelle del Banna e dove eventuali esondazioni mettono a rischio il funzionamento di infrastrutture viarie di grande importanza come autostrade e ferrovie. In questa zona il Tepice esond\u00f2 nell'aprile del 2009, provocando danni tra Santena e Trofarello.\nAspetti ambientali.\nLo stato ambientale del Tepice, almeno nella sua porzione di pianura, \u00e8 considerato \"pessimo\", sia per l'inquinamento dovuto ai numerosi scarichi di origine industriale e civile sia per la presenza di metalli pesanti. L'area delle sorgenti del Tepice \u00e8 invece un ambiente di pregio, caratterizzato da buone qualit\u00e0 naturalistiche.\nA partire dal 1996 alcune associazioni del Chierese hanno messo in atto varie azioni di pressione per richiamare l'attenzione sul degrado del bacino del Tepice. Il loro operato ha portato ad un monitoraggio pi\u00f9 puntuale della qualit\u00e0 delle acque e ad alcune proposte di tutela dell'area sorgentizia."}
{"id": "2946259", "revid": "767487", "url": "https://it.wikipedia.org/wiki?curid=2946259", "title": "Indonesia Open 1996", "text": "L'Indonesia Open 1996 \u00e8 un torneo di tennis giocato sul cemento. \u00c8 la 4\u00aa edizione del torneo, che fa parte della categoria Tier III nell'ambito del WTA Tour 1996. Si \u00e8 giocato al Gelora Senayan Stadium di Giacarta in Indonesia, dal 9 al 14 aprile 1996.\nCampionesse.\nSingolare.\n Linda Wild ha battuto in finale Yayuk Basuki per walkover\nDoppio.\n Rika Hiraki / Naoko Kijimuta hanno battuto in finale Laurence Courtois / Nancy Feber 7\u20136, 7\u20135"}
{"id": "2946263", "revid": "599013", "url": "https://it.wikipedia.org/wiki?curid=2946263", "title": "Jir\u00ed Anton\u00edn Benda", "text": ""}
{"id": "2946264", "revid": "287204", "url": "https://it.wikipedia.org/wiki?curid=2946264", "title": "Indonesia Open 1996 - Singolare", "text": "Il singolare dell'Indonesia Open 1996 \u00e8 stato un torneo di tennis facente parte del WTA Tour 1996.\nSabine Hack era la detentrice del titolo, ma quest'anno non ha partecipato.\nLinda Wild ha battuto in finale Yayuk Basuki che si \u00e8 ritirata."}
{"id": "2946265", "revid": "7969", "url": "https://it.wikipedia.org/wiki?curid=2946265", "title": "Bruce H. Humberstone", "text": ""}
{"id": "2946266", "revid": "122363300", "url": "https://it.wikipedia.org/wiki?curid=2946266", "title": "Felicia Day", "text": " \n\u00c8 conosciuta per il ruolo di Vi nella serie TV \"Buffy l'ammazzavampiri\" e come sceneggiatrice, produttrice e protagonista della webserie \"The Guild\". \u00c8 stata un membro del consiglio di amministrazione della International Academy of Web Television (IAWTV) da dicembre 2009 alla fine di luglio 2012. \u00c8 nota essere un'accanita giocatrice di vari videogiochi e molto del suo contributo a \"The Guild\" si basa sulla sua esperienza personale nel gioco online.\nBiografia.\nFormazione.\nFelicia Day ha iniziato la sua carriera all'et\u00e0 di 8 anni in un adattamento teatrale di \"Il buio oltre la siepe\". Ha studiato canto lirico e balletto, partecipando a concerti e competizioni nazionali. Ha studiato a casa per buona parte della sua infanzia, iniziando il college all'et\u00e0 di 16 anni. Abile violinista, ha ottenuto l'ammissione alla Juilliard School, ma ha preferito frequentare l'Universit\u00e0 del Texas a Austin per studiare matematica e proseguire i suoi studi di musica. Ha vinto il \"National Merit Scholarship Program\" (1995) e si \u00e8 diplomata come valedictorian della sua classe. Dopo la laurea, Felicia Day si \u00e8 trasferita a Los Angeles per fare l'attrice. Ha coperto diversi ruoli in vari film indipendenti, spot pubblicitari e serie televisive, come \"Undeclared\" e \"Maybe It's Me\". Successivamente ha ottenuto ruoli pi\u00f9 importanti, come una parte nel film \"Bring It On Again\" e nelle serie \"Buffy l'ammazzavampiri\" e \"Supernatural\".\nThe Guild.\nFelicia Day \u00e8 stata autrice, sceneggiatrice e protagonista di \"The Guild\", una webserie ispirata al mondo dei videogiochi di ruolo online di massa (MMORPG). La prima stagione venne pubblicata indipendentemente su YouTube, ricevendo milioni di visualizzazioni. Per la seconda stagione Microsoft stipul\u00f2 un contratto con il cast della serie, che venne trasmessa sui principali canali video Microsoft (Xbox Live, MSN Video e Zune Marketplace). Felicia Day ha anche prodotto un video musicale intitolato \"(Do You Wanna Date My) Avatar\", nel quale i membri del cast impersonano i propri avatar nel gioco. Nello stesso video venne annunciata la terza serie, la cui messa in rete era prevista per il 25 agosto 2009. Un secondo video musicale venne pubblicato prima del debutto della quarta stagione. Felicia Day \u00e8 apparsa anche nella web serie \"The Legend of Neil\" di Sandeep Parikh (attore anche in \"The Guild\"), dove riveste il ruolo di una fata dell'universo di \"The Legend of Zelda\".\nLe varie stagioni di The Guild hanno ricevuto numerosi premi, tra i quali il YouTube Video Award per la miglior serie (2007), il South by Southwest Greenlight Award per la miglior produzione originale (2008), lo Yahoo! Video Award per la miglior serie (2008) e gli Streamy Awards per la miglior webserie di genere commedia (2009), per il miglior cast (2009), per la miglior regia (2010) e per la miglior attrice (Felicia Day, 2009 e 2010).\nGeek &amp; Sundry.\nNel marzo 2012 Day annunci\u00f2 l'apertura del canale YouTube Geek &amp; Sundry, avvenuta il 2 aprile seguente. Geek and Sundry produsse la sesta stagione di \"The Guild\". Il canale contiene inoltre diversi programmi presentati da Day, tra cui \"The Flog,\" \"Vaginal Fantasy,\" \"Felicia's Ark\" e \"Co-Optitude\" (che presenta insieme al fratello Ryon Day). Il canale comprende anche la serie \"TableTop\" in cui Wil Wheaton presenta ad ogni puntata un nuovo gioco da tavolo insieme a diversi ospiti.\nNell'agosto 2014 venne annunciata l'acquisizione di Geek and Sundry da parte della divisione digitale della Legendary Entertainment, per diventare parte della rete Nerdist Industries di Chris Hardwick; Felicia Day ha mantenuto comunque la direzione della serie.\nAltre produzioni.\nFelicia Day ha recitato come Penny nel web musical in tre puntate \"Dr. Horrible's Sing-Along Blog\" di Joss Whedon, autore anche di Buffy l'ammazzavampiri. \u00c8 apparsa come paziente nell'episodio \"Non \u00e8 cancro\" di Dr. House - Medical Division e come guest star nella serie fantascientifica Dollhouse nell'episodio \"Epitaph One\" (non trasmesso in televisione negli USA, ma in DVD) e nel finale della serie, \"Epitaph Two\". Felicia Day ha partecipato ad una serie di spot commerciali per Sears e per Cheetos. Ha recitato anche nella serie Lie to Me e nell'adattamento cinematografico della serie Red Riding Hood (della rete televisiva Syfy). Inoltre ha interpretato Charlie Bradbury nella serie televisiva Supernatural.\nPremi e riconoscimenti.\nNel settembre 2008 \u00e8 stata nella top 10 degli autori web di \"TV Week\". Ha vinto la prima edizione degli Streamy Awards, tenutasi a Los Angeles il 28 marzo 2009, come miglior attrice femminile in una commedia (per il suo ruolo da protagonista in \"The Guild\"), e ha conseguito lo stesso premio anche nell'edizione dell'anno successivo. Nel 2012 ha vinto la prima edizione degli IAWTV Awards per la migliore attrice e la miglior sceneggiatura di genere commedia (entrambi per la serie \"The Guild\"), e l'anno successivo ha ottenuto quello per la migliore sceneggiatura non-fiction (per \"The Flog\")."}
{"id": "2946267", "revid": "838137", "url": "https://it.wikipedia.org/wiki?curid=2946267", "title": "Indonesia Open 1996 - Doppio", "text": "Il doppio dell'Indonesia Open 1996 \u00e8 stato un torneo di tennis facente parte del WTA Tour 1996.\nClaudia Porwik e Irina Sp\u00eerlea erano le detentrici del titolo, ma quest'anno non hanno partecipato.\nRika Hiraki e Naoko Kijimuta hanno battuto in finale 7\u20136, 7\u20135 Laurence Courtois e Nancy Feber."}
{"id": "2946268", "revid": "1714743", "url": "https://it.wikipedia.org/wiki?curid=2946268", "title": "Maria Amalia di Brandeburgo", "text": "Biografia.\nEra figlia di Federico Guglielmo I di Brandeburgo e della seconda moglie Sofia Dorotea di Schleswig-Holstein-Sonderburg-Gl\u00fccksburg.\nVenne data in moglie al principe ereditario Carlo di Mecklenburg-G\u00fcstrow, figlio di Gustavo Adolfo e Maddalena Sibilla di Holstein-Gottorp, che spos\u00f2 a Potsdam il 20 agosto 1687.\nRimasta vedova il 25 marzo 1688, spos\u00f2 in seconde nozze a Potsdam il 5 luglio 1689 il duca Maurizio Guglielmo di Sassonia-Zeitz.\nFrequent\u00f2 Wilhelmsbrunnen, un centro di acque termali vicino alla citt\u00e0 di Schleusingen che suo marito volle attrezzare a proprie spese per consentire a tutti il suo sfruttamento benefico. La presenza della duchessa nella stazione termale contribu\u00ec a promuoverne l'uso presso la popolazione.\nTranne Dorotea Guglielmina, nessun figlio raggiunse l'et\u00e0 adulta e alla morte del duca il titolo si estinse tornando all'Elettorato di Sassonia.\nRimasta vedova nel 1718, le venne concesso di abitare nella residenza ducale di Schleusingen dove mor\u00ec 21 anni dopo.\nVenne sepolta nella cripta reale della chiesa di San Martino a Kassel.\nDiscendenza.\nDiede al marito cinque figli:"}
{"id": "2946272", "revid": "287204", "url": "https://it.wikipedia.org/wiki?curid=2946272", "title": "Internationaux de Strasbourg 1996", "text": "L'Internationaux de Strasbourg 1996 \u00e8 stato un torneo di tennis giocato sulla terra rossa.\n\u00c8 stata la 10\u00aa edizione del Internationaux de Strasbourg, che fa parte della categoria Tier III nell'ambito del WTA Tour 1996. Si \u00e8 giocato a Strasburgo in Francia, dal 20 al 25 maggio 1996.\nCampionesse.\nSingolare.\n Lindsay Davenport ha battuto in finale Barbara Paulus 6\u20133, 7\u20136\nDoppio.\n Yayuk Basuki / Nicole Bradtke hanno battuto in finale Marianne Werdel-Witmeyer / Tami Whitlinger-Jones 5\u20137, 6\u20134, 6\u20134"}
{"id": "2946275", "revid": "475691", "url": "https://it.wikipedia.org/wiki?curid=2946275", "title": "Alto Jonio Cosentino", "text": ""}
{"id": "2946276", "revid": "287204", "url": "https://it.wikipedia.org/wiki?curid=2946276", "title": "Internationaux de Strasbourg 1996 - Singolare", "text": "Il singolare dell'Internationaux de Strasbourg 1996 \u00e8 stato un torneo di tennis facente parte del WTA Tour 1996.\nLindsay Davenport era la detentrice del titolo e ha battuto in finale 6\u20133, 7\u20136 Barbara Paulus."}
{"id": "2946277", "revid": "122651622", "url": "https://it.wikipedia.org/wiki?curid=2946277", "title": "Governatore del Kansas", "text": "Il governatore del Kansas \u00e8 il capo dell'esecutivo statale dello stato statunitense del Kansas, nonch\u00e9 il capo delle forze armate statali."}
{"id": "2946278", "revid": "838137", "url": "https://it.wikipedia.org/wiki?curid=2946278", "title": "Internationaux de Strasbourg 1996 - Doppio", "text": "Il doppio dell'Internationaux de Strasbourg 1996 \u00e8 stato un torneo di tennis facente parte del WTA Tour 1996.\nLindsay Davenport e Mary Joe Fern\u00e1ndez erano le detentrici del titolo, ma hanno perso nei quarti di finale contro Marianne Werdel-Witmeyer e Tami Whitlinger-Jones.\nYayuk Basuki e Nicole Bradtke hanno battuto in finale 5\u20137, 6\u20134, 6\u20134 Marianne Werdel-Witmeyer e Tami Whitlinger-Jones."}
{"id": "2946279", "revid": "1869172", "url": "https://it.wikipedia.org/wiki?curid=2946279", "title": "Radu VIII Ilias Haid\u0103ul", "text": "Biografia.\nRadu \"l'Hajduk\" (\"il ribelle\") divenne principe di Valacchia grazie all'appoggio degli Asburgo. Gli austriaci erano penetrati in Transilvania nel 1551 grazie al Trattato di Ny\u00edrb\u00e1tor, decisi ad arginare la spinta dell'Impero ottomano verso il Regno d'Ungheria. Nel 1552, il generale Giovanni Battista Castaldo appoggi\u00f2 le pretese sul trono valacco dell'anti-turco Radu contro suo zio, il voivoda filo-turco Mircea V Ciobanul.\nRadu entr\u00f2 in Valacchia in novembre con un esercito di 15.000 uomini: ribelli valacchi (principalmente boiari emigrati in Transilvania per sfuggire alle persecuzioni di Mircea), mercenari ungari e polacchi. Il 16 novembre l'esercito di Mircea (8.000-9.000 uomini) venne sconfitto presso M\u0103ne\u0219ti ed il voivoda si rifugi\u00f2 a Giurgiu. Radu venne riconosciuto sovrano dalla Sublime Porta e prese corte a Targoviste.\nNel 1553, Mircea, appoggiato dal voivoda di Moldavia Alexandru L\u0103pu\u0219neanu invase la Valacchia alla testa di un'armata di turchi e tartari e sconfisse (11 maggio) l'esercito di Radu VIII Ilias, costringendolo a rifugiarsi in Transilvania. In agosto, Radu inizi\u00f2 a pianificare una contro-invasione ma venne bloccato dal sovrano transilvano, intenzionato a mantenere buoni rapporti con l'Impero ottomano, mentre Mircea fortificava il confine valacco-transilvano. Nel 1554, voivoda L\u0103pu\u015fneanu rimuoveva dal potere in Valacchia Mircea e, con il benestare del sultano Solimano il Magnifico, nominava voivoda P\u0103tra\u0219cu cel Bun, mentre Radu restava nella Transilvania controllata dagli Asburgo.\nNel 1556 la Transilvania venne strappata a Ferdinando d'Asburgo da Isabella Jagie\u0142\u0142o, madre e reggente per il giovane Giovanni II d'Ungheria. Radu VIII Ilias venne probabilmente in quel periodo catturato e consegnato al sultano, pare per richiesta esplicita dello stesso Solimano. Detenuto a Costantinopoli, Radu venne annegato nel Mar di Marmara nel 1558, mentre suo zio Mircea veniva rimesso dai turchi sul trono di Valacchia."}
{"id": "2946281", "revid": "330270", "url": "https://it.wikipedia.org/wiki?curid=2946281", "title": "Karel Van Mander", "text": ""}
{"id": "2946282", "revid": "330270", "url": "https://it.wikipedia.org/wiki?curid=2946282", "title": "Carel Van Mander", "text": ""}
{"id": "2946283", "revid": "330270", "url": "https://it.wikipedia.org/wiki?curid=2946283", "title": "Carel van Mander", "text": ""}
{"id": "2946285", "revid": "729019", "url": "https://it.wikipedia.org/wiki?curid=2946285", "title": "Bundesautobahn 226", "text": "La Bundesautobahn 226 (letteralmente: \"autostrada federale 226\") \u00e8 una breve autostrada che corre nella parte nord della Germania con un percorso dalla lunghezza di 4 km che si dirama dalla A 1 e funge da tangenziale nord di Lubecca nello Schleswig-Holstein."}
{"id": "2946288", "revid": "767487", "url": "https://it.wikipedia.org/wiki?curid=2946288", "title": "I. liga 1959-1960", "text": "L'edizione 1959/60 del campionato cecoslovacco di calcio vide la vittoria finale dello .\nCapocannoniere del torneo fu Michal Pucher dello con 18 reti."}
{"id": "2946290", "revid": "1632387", "url": "https://it.wikipedia.org/wiki?curid=2946290", "title": "Black Hole/Blank Canvas", "text": "Black Hole/Blank Canvas \u00e8 l'undicesimo album in studio della band norvegese Motorpsycho ed \u00e8 il primo dopo l'abbandono dello storico batterista H\u00e5kon Gebhardt che lasci\u00f2 la band nella primavera del 2005. Gli altri due membri, Hans Magnus Ryan e Bent S\u00e6ther, decisero di proseguire il progetto Motorpsycho come un duo. Registrarono il loro nuovo album negli studi The Void a Eindhoven assieme al produttore, ingegnere e per molto tempo tecnico del suono dal vivo Pieter Kloos che fu anche il produttore di questo loro terzo doppio album. Usc\u00ec il 17 marzo 2006, (il 20 in Norvegia) e fu seguito da un tour in Europa a partire dalla primavera 2006. Per il tour assoldarono il batterista Jacco van Rooij ed il vibrafonista \u00d8yvind Brandtsegg che suon\u00f2 anche nell'album del 1994 \"Timothy's Monster\".\nTracce.\nCD1\nCD2\nTutte le tracce sono di Ryan/S\u00e6ther\nComponenti.\ncon:"}
{"id": "2946292", "revid": "1305772", "url": "https://it.wikipedia.org/wiki?curid=2946292", "title": "Entriacontano", "text": "Con il termine entriacontano ci si riferisce ad un qualunque alcano avente formula bruta C31H64 o ad una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-entriacontano.\nIl \"n\"-entriacontano \u00e8 un alcano lineare solido di formula CH3(CH2)29CH3. Presenta 10.660.307.791 isomeri.\n\u00c8 possibile trovarlo in varie piante, tra cui piselli, gomma arabica della Acacia nilotica, nelle foglie di tabacco, nelle foglie del pesco e altre. \u00c8 presente altres\u00ec nella cera d'api, nella misura di 8-9% circa."}
{"id": "2946299", "revid": "669557", "url": "https://it.wikipedia.org/wiki?curid=2946299", "title": "Federazione internazionale di bob e skeleton", "text": "La Federazione Internazionale di Bob e Skeleton (in inglese: \"International Bobsleigh &amp; Skeleton Federation\", abbreviata IBSF), in precedenza nota come \"F\u00e9d\u00e9ration Internationale de Bobsleigh et de Tobogganing\" (in francese, abbreviata FIBT), \u00e8 la federazione sportiva internazionale, riconosciuta dal Comitato olimpico internazionale che governa gli sport invernali olimpici del bob e dello skeleton e il bob su strada.\nLa sua sede centrale si trova a Losanna (in precedenza era a Milano), all'interno della \"Maison du sport international\". Al 2021 sono affiliate 78 federazioni nazionali.\nStoria.\nLa federazione fu fondata a Parigi il 23 novembre 1923 da delegati di Gran Bretagna, Francia e Svizzera e rappresentanti di Canada e Stati Uniti. Inizialmente fu scelta la denominazione \"F\u00e9d\u00e9ration Internationale de Bobsleigh et de Tobogganing\" (FIBT), ed includeva solo lo sport internazionale del bob. Il primo presidente fu il conte Renaud de la Fr\u00e9geoli\u00e8re (che rimase in carica 37 anni), mentre il compito di organizzare la federazione fu affidata a Franz Reichel, giornalista del \"Figaro\".\nNel 1927 lo sport dello slittino e lo skeleton vennero aggiunti come sezione indipendente. Tuttavia, nel 1957 lo slittino si separ\u00f2 dalla FIBT e fond\u00f2 una propria federazione, la \"F\u00e9d\u00e9ration Internationale de Luge de Course\" (FIL). In molte federazioni nazionali non esiste una separazione tra bob, skeleton e slittino.\nA met\u00e0 degli anni 1980, la FIBT decise di creare una Coppa del Mondo di bob per dare una nuova dimensione alla disciplina: infatti, in precedenza, tale pratica sportiva aveva una vetrina solo grazie ai giochi olimpici invernali e ai campionati mondiali ed europei. Nel 1999 la FIBT combatt\u00e9 con successo per riportare lo skeleton (gi\u00e0 apparso nei giochi olimpici di St. Moritz 1928 e 1948) nella lista ufficiale degli sport ai Giochi olimpici invernali, il che avvenne a partire dai giochi di Salt Lake City 2002.\nNel 2015 il nome ufficiale \u00e8 stato cambiato in \"International Bobsleigh &amp; Skeleton Federation\", mentre la lingua francese \u00e8 stata soppressa come lingua ufficiale dell'organizzazione, sostituita dalle lingue inglese e tedesca impiegate nei documenti ufficiali e nei comunicati.\nCompetizioni organizzate.\nLa federazione \u00e8 responsabile delle norme e dei regolamenti negli sport del bob e dello skeleton, per gli sport giovanili e junior, nonch\u00e9 per l'organizzazione di eventi internazionali:\nFederazioni nazionali affiliate.\nAl 2021 la IBSF conta 78 federazioni nazionali affiliate nei cinque continenti:"}
{"id": "2946302", "revid": "767487", "url": "https://it.wikipedia.org/wiki?curid=2946302", "title": "I. liga 1958-1959", "text": "L'edizione 1958/59 del campionato cecoslovacco di calcio vide la vittoria finale del CH Bratislava.\nCapocannoniere del torneo fu Miroslav Wiecek del Ban\u00edk Ostrava con 20 reti."}
{"id": "2946305", "revid": "290023", "url": "https://it.wikipedia.org/wiki?curid=2946305", "title": "Vidazzone", "text": "Il vidazzone, o viddazzone, aidatone (in Logudoro) o ancora idassoni in alcune varianti della lingua sarda, \u00e8 stato un antico sistema agricolo utilizzato in Sardegna, in particolar modo durante il Cinquecento, che prevedeva l'obbligo di rotazione annuale nell'utilizzazione dei terreni, praticato sia nei terreni pubblici ad uso civici (ademprivio), sia nei terreni privati.\nIl sistema prevedeva un periodo annuale o, in certe zone, biennale, di semina, quasi esclusivamente composta da grano, seguita da un anno a maggese con annesso utilizzo a pascolo per il bestiame al fine di garantire la concimazione naturale, in modo da migliorarne lo sfruttamento. \nCon questo termine si denotavano, per estensione, anche i terreni in prossimit\u00e0 del centro abitato su cui veniva applicata la vidazzone. . Spesso venivano addirittura assoldate delle guardie appositamente per verificare che si operasse correttamente la separazione tra la parte coltivata e quella destinata a pascolo.\nQuesto genere di terre, gli ademprivi, ricadevano sotto la giurisdizione del villaggio o comune nel cui territorio si trovavano ed erano concesse agli abitanti dello stesso contro pagamento di un piccolo affitto o talvolta gratuitamente. L'affitto poteva essere in moneta o in natura sotto forma di prodotti agricoli.\nQuesto sistema era ancora in uso in molte localit\u00e0 fino al secondo dopoguerra, e, seppure in un numero minore di comuni, il suo uso si \u00e8 protratto fino a ridosso della fine del XX secolo."}
{"id": "2946313", "revid": "228587", "url": "https://it.wikipedia.org/wiki?curid=2946313", "title": "San Pietro in trono tra i santi Giovanni Battista e Paolo", "text": "San Pietro in trono con i santi Giovanni Battista e Paolo \u00e8 un dipinto a olio su tavola trasferito su tela (155x146 cm) di Cima da Conegliano, databile al 1516 e conservato presso la Pinacoteca di Brera a Milano.\nStoria.\nLa tavola venne realizzata probabilmente per del convento francescano di Santa Maria Mater Dominis a Conegliano, anche se prima di arrivare a Brera, nel 1811 con le soppressioni monastiche, si trovava ormai nel refettorio da un periodo imprecisato.\nEsiste una ricevuta del pagamento al pittore dalla prioria del convento nel 1516. Si tratta cos\u00ec dell'ultima opera sicuramente documentabile dell'artista.\nDescrizione.\nLa pala \u00e8 una tipica sacra conversazione veneziana, ambientata in un luminoso loggiato con due aperture sul paesaggio ai lati. Al centro spicca il trono di san pietro, abbigliato come un papa col triregno, la veste bianca, i guanti e una croce astile in mano. Posate ai piedi sono le chiavi del regno dei cieli, il suo pi\u00f9 tipico attributo. In basso un angelo musicante suona un liuto con espressione malinconica: una citazione della \"Pala di San Zaccaria\" di Giovanni Bellini.\nAi lati si vedono i santi Giovanni Battista, con l'abito da eremita e la croce da cui pende il cartiglio con la scritta \"Ecce Agnus Dei\"; a destra san Paolo, con la spada, il libro e il mantello tipicamente rosso.\nStilisticamente si nota una luce pi\u00f9 che mai morbida e naturale, aggiornata agli della pittura veneta contemporanea, pur senza mai rinnegare le radici quattrocentesche del suo stile."}
{"id": "2946315", "revid": "287204", "url": "https://it.wikipedia.org/wiki?curid=2946315", "title": "Bartholomeus Breenbergh", "text": "Biografia.\nEra uno degli almeno otto figli di una facoltosa famiglia protestante di Deventer. Il padre era farmacista in questa citt\u00e0. Dopo la sua morte, avvenuta nel 1607, la famiglia lasci\u00f2 Deventer per spostarsi presumibilmente ad Hoorn.\nSi conosce poco degli anni iniziali della vita artistica di questo pittore. Dal momento che non vivevano artisti ad Hoorn presso la cui scuola Bartholomeus potesse imparare l'arte della pittura e che le sue prime opere rivelano l'influenza dei Pre-Rembrandtisti, si suppone che avesse eseguito il suo apprendistato in Amsterdam. Probabilmente fu allievo di Jacob Pynas proprio in questa citt\u00e0, dove \u00e8 documentata la sua presenza nell'ottobre del 1619, dove rilasci\u00f2 deposizione giurata. Secondo il Rijksbureau voor Kunsthistorische Documentatie, Breenbergh fu anche allievo di Pieter Lastman e Abraham Bloemaert.\nTra il 1619 e il 1629, visse a Roma, dove lavor\u00f2 con Paul Brill, uno dei pi\u00f9 influenti rappresentanti del tardo manierismo e ne copi\u00f2 parecchie opere. Nello stesso periodo visse a Roma anche Cornelis van Poelenburch. Anch'egli fu fortemente ispirato dalle opere del Bril.\nSia Breenbergh che Poelenburch lavorarono nello stesso tempo allo studio della natura in modo innovativo, cio\u00e8 ritraendo l'aspetto della campagna romana del tempo inondata dalla luce meridionale, evidenziando non solo il paesaggio naturale, ma anche utilizzando motivi architettonici, come rovine di epoca romana. Gli schizzi eseguiti mostrano una predilezione per gli effetti chiaroscurali drammatici.\nBartholomeus Breenbergh fu, assieme a Cornelis van Poelenburch, uno dei principali pittori paesaggisti appartenenti alla prima generazione dei \"Dutch Italianates\".\nLa relazione artistica tra questi due pittori \u00e8 particolarmente evidente nelle opere giovanili appartenenti al periodo in cui vissero entrambi a Roma e il loro stile cos\u00ec simile da rendere spesso difficile l'attribuzione delle opere all'uno o all'altro.\nDopo la partenza da Roma del Poelenburch nel 1625, per Breenbergh, rimasto in Italia, inizi\u00f2 una nuova fase stilistica. Utilizz\u00f2 nei suoi paesaggi angolazioni estreme e contrasti pi\u00f9 marcati, con una gestione pi\u00f9 libera del mezzo artistico. A questo periodo appartengono dodici schizzi della zona di Bracciano, presi dal 1624 al 1627 nelle propriet\u00e0 del suo protettore il duca Paolo Giordano II Orsini. Ad esempio, in \"Veduta di Mugnano\", si nota il punto di vista basso e particolarmente in diagonale, l'effetto chiaroscurale della luce intensa che bagna le case che sembrano sorgere dalla rupe scoscesa.\nLa maggior parte dei disegni di quest'artista furono prodotti durante il suo soggiorno romano, mentre la gran parte dei suoi dipinti e incisioni furono eseguiti al suo ritorno nei Paesi Bassi.\nLe opere di Bartholomeus Breenbergh si possono classificare in due distinti gruppi: quelle appartenenti al periodo romano, costituite da una serie di paesaggi italiani (\"Dutch Italianates\") e quelle dipinte dopo il suo ritorno nei Paesi Bassi, ad Amsterdam, composte da paesaggi pi\u00f9 severi e monumentali, spesso con soggetti storici, fortemente influenzate dai Pre-Rembrandtisti.\nInoltre, negli ultimi anni della sua carriera, pass\u00f2 alla pittura di figura.\nCollabor\u00f2 con Alexander Keirinckx e Pieter Potter. Fu affiliato alla Schildersbent, con il soprannome di \"Het Fret\" (il furetto).\nTra i suoi mecenati e collezionisti, vi furono Antoine Joseph Dezallier d'Argenville, John Maitland e Valerius R\u00f6ver."}
{"id": "2946317", "revid": "4175", "url": "https://it.wikipedia.org/wiki?curid=2946317", "title": "Franca Helg", "text": "Biografia.\nLaureata al Politecnico di Milano nel 1945, Franca Helg fu attiva sia nel campo della progettazione architettonica che in quello del design industriale, con importanti interventi progettuali spesso in collaborazione con Franco Albini, al quale fu a lungo associata professionalmente, dal 1951 fino alla morte di lui nel 1977. In seguito lavor\u00f2 con Marco Albini e Antonio Piva.\nDopo essere stata assistente alla cattedra di Composizione architettonica tenuta da Lodovico Barbiano di Belgiojoso prima all'Istituto Universitario di Architettura di Venezia (Iuav) e quindi al Politecnico di Milano, consegu\u00ec la libera docenza nel 1967, insegnando la stessa disciplina, di cui divenne ordinaria nel 1984. Tra le sue realizzazioni, i magazzini romani La Rinascente, in piazza Fiume, le Terme Luigi Zoja di Salsomaggiore, il Museo degli Eremitani a Padova.\nArchivio.\nL'archivio conserva la documentazione dell'attivit\u00e0 professionale svolta da Franco Albini e Franca Helg nei settori della progettazione architettonica, urbanistica e del disegno industriale dal 1945 al 1989; dal 1978 in collaborazione con Antonio Piva e Marco Albini. L'archivio comprende anche la documentazione dell'attivit\u00e0 professionale di Marco Albini fino al 2001. I disegni originali su carta da lucido nei formati A4, A3, A2, A1 e A0 sono conservati distesi in 5 cassettiere di dimensioni cm 150 x 108 x 105 e organizzati in diversi raggruppamenti: 850 disegni protocollati (1936-45); 240 disegni protocollati relativi a 32 progetti (1949-54); 25 disegni autografi di Franca Helg; 100 disegni autografi di Franco Albini; 541 disegni protocollati (1945-2001); 20.880 disegni protocollati relativi a 608 progetti (1945-2001). I plastici di progetto sono 8, gli oggetti prodotti su disegno di Albini e Helg sono una decina. Il materiale documentale inerente ad ogni progetto(relazioni tecniche, contabilit\u00e0 di cantiere, pratiche amministrative, corrispondenza con committenti, imprese e fornitori) \u00e8 raccolto in 70 faldoni di formato A4. Il materiale fotografico comprende stampe fotografiche conservate in 510 cartelle di formato A4 e diapositive conservate in 76 faldoni di formato A4."}
{"id": "2946320", "revid": "7969", "url": "https://it.wikipedia.org/wiki?curid=2946320", "title": "Bruce Humberstone", "text": ""}
{"id": "2946322", "revid": "1934238", "url": "https://it.wikipedia.org/wiki?curid=2946322", "title": "Federazione Internazionale Slittino", "text": "La Federazione Internazionale Slittino (FIL), nata come \"F\u00e9d\u00e9ration Internationale de Luge de course\" (in lingua francese), oggi ufficialmente denominata \"International Luge Federation\" (in lingua inglese), \u00e8 la federazione sportiva internazionale, riconosciuta dal CIO, che governa lo sport olimpico dello slittino e dello slittino su pista naturale (non olimpico).\nHall of Fame.\nNel 2004 la FIL ha istituito l\"'Hall of Fame\" per insignire coloro che si sono maggiormente distinti nella storia di questa disciplina. Attualmente solo otto atleti fanno parte di questa \"\u00e9lite\"."}
{"id": "2946324", "revid": "483293", "url": "https://it.wikipedia.org/wiki?curid=2946324", "title": "F\u00e9d\u00e9ration Internationale de Luge de Course", "text": ""}
{"id": "2946325", "revid": "483293", "url": "https://it.wikipedia.org/wiki?curid=2946325", "title": "International Luge Federation", "text": ""}
{"id": "2946326", "revid": "74801", "url": "https://it.wikipedia.org/wiki?curid=2946326", "title": "Elisabetta Sofia di Brandeburgo", "text": "Biografia.\nElisabetta Sofia nascque da Federico Guglielmo I, Elettore di Brandeburgo e Sofia Dorotea di Schleswig-Holstein-Sonderburg-Gl\u00fccksburg. Spos\u00f2 il 29 aprile 1691 suo cugino, il Duca Federico Casimiro Kettler di Curlandia (1650\u20131698). Il matrimonio fu combinato rafforzare i legami tra le due famiglie, gi\u00e0 unita tramite le nozze della zia di Elisabetta Sofia, Luisa Carlotta di Brandeburgo, con Giacomo Kettler; nel 1703 suo fratello Alberto Federico avrebbe sposato la figlia di suo marito, Maria Dorotea di Curlandia. Quando suo marito mor\u00ec nel 1698, Elisabetta Sofia divenne tutore-reggente congiunto insieme con il suo ex cognato Ferdinando. Nel gennaio del 1701, Elisabetta Sofia lasci\u00f2 la Curlandia, suo figlio e la figliastra per la corte di suo fratello a Berlino. Nel 1703, fu formalmente privata della custodia di suo figlio e della reggenza. In seguito le fu data una indennit\u00e0 russa da Anna di Russia.\nSpos\u00f2 a Potsdam il 30 marzo 1703 Cristiano Ernesto di Brandeburgo-Bayreuth, divenendone la terza moglie. Ebbe molta influenza politica presso il marito, instaurando un governo filo-prussiano. Convinse il marito a comprarle il castello di Erlangen, dove soggiorn\u00f2 e contribu\u00ec a incrementare enormemente il debito pubblico.\nNon diede alcun figlio a Cristiano Ernesto e rimase vedova nel 1712.\nIl 3 giugno 1714 a Ehrenburg spos\u00f2 in terze nozze il duca Ernesto Luigi I di Sassonia-Meiningen. Anche da questo matrimonio non ebbe figli.\nElisabetta mor\u00ec nella sua residenza presso il castello di Gl\u00fccksburg a 74 anni e venne sepolta a Meiningen.\nDiscendenza.\nDiede al marito due figli:"}
{"id": "2946327", "revid": "1654832", "url": "https://it.wikipedia.org/wiki?curid=2946327", "title": "Pier Paola Bucchi", "text": "Biografia.\nSin dai primi anni di vita ha mostrato di possedere una predisposizione per le arti, per cui \u00e8 stata avviata prima alla Scuola di ballo del Teatro dell'Opera di Roma sino al conseguimento del diploma di prima ballerina e successivamente a quella del Covent Garden di Londra, dove si \u00e8 diplomata in mimo.\nDebutta in Italia nella commedia musicale \"Enrico '61\" di Garinei e Giovannini con Renato Rascel.\nLina Wertm\u00fcller la vuole come una delle tre sorelle (Luisa) ne \"Il giornalino di Gian Burrasca\".\nNumerosi sono i ruoli interpretati negli anni a seguire, sia in televisione (\"Maigret\", \"Nero Wolfe\") che in teatro, con la compagnia Morelli-Stoppa.\nI registi approfittando della sua fisicit\u00e0 le assegnano vari tipi di ruoli dal drammatico, come ne \"Il lutto si addice ad Elettra\" di Eugene O'Neill, al cantastorie giullare nei film ispirati al \"Decamerone\". Federico Fellini le affida un ruolo come mimo nel \"Fellini Satyricon\". Nella stagione teatrale 1974/75 interpreta in un \"recital\" dal titolo \"Ah, l'amore\", un'antologia di otto figure femminili tratte da autori come Oscar Wilde, De Rojas, Ettore Petrolini, Seneca e altri, nel quale \u00aboffre un saggio di poliedrica espressivit\u00e0\u00bb.\nNel 1976 arriva in radio e inizia una nuova carriera come autrice, regista e interprete di vari programmi, sia comici che drammatici. Con Fernanda Pivano scrive uno sceneggiato in dieci puntate sulla vita di Zelda Fitzgerald (1985). Come autrice e regista realizza per la Rai numerosi cortometraggi per alcune trasmissioni contenitore come \"Giorno di festa\" e \"Lo Zibaldone\". \nNel 1979 torna in teatro come autrice, attrice e regista della \"Medea\" in vari anfiteatri estivi.\nScrive sceneggiature per la TV e dal 1987 al 1994 collabora con il regista Luciano Emmer, con il quale aveva gi\u00e0 girato nel 1965/66 un Carosello per la Nestl\u00e9 con Valeria Valeri. \nDal 2002 al 2009 \u00e8 interprete per la televisione in diverse serie di successo quali \"Carabinieri 3\", \"Don Matteo\" e \"Il commissario Rex\".\nRitorna in teatro come attrice in \"Finch\u00e9 mamma non ci separi\" di Diego Ruiz, al teatro dei Satiri e al Teatro Olimpico nella stagione teatrale 2008/09, e nella stagione successiva con \"Prova orale per membri esterni\" di Claudio Grimaldi."}
{"id": "2946328", "revid": "78081", "url": "https://it.wikipedia.org/wiki?curid=2946328", "title": "Pierpaola Bucchi", "text": ""}
{"id": "2946329", "revid": "459956", "url": "https://it.wikipedia.org/wiki?curid=2946329", "title": "Grom gelaterie artigianali", "text": ""}
{"id": "2946330", "revid": "647919", "url": "https://it.wikipedia.org/wiki?curid=2946330", "title": "Stigmatopelia senegalensis", "text": ""}
{"id": "2946332", "revid": "1603714", "url": "https://it.wikipedia.org/wiki?curid=2946332", "title": "San Pietro martire tra i santi Nicola e Benedetto", "text": "San Pietro martire tra i santi Nicola da Bari e Benedetto con angelo musicante \u00e8 un dipinto a olio su tavola (330x216 cm) di Cima da Conegliano, databile al 1505-1506 circa e conservato presso la Pinacoteca di Brera a Milano.\nStoria.\nIl dipinto fu commissionato da Benedetto Carlone, mercante di spezie, per la cappella di San Pietro Martire nella chiesa del Corpus Domini a Venezia, dove pianificava di essere sepolto. Arriv\u00f2 a Brera nel 1811 con le soppressioni napoleoniche.\nDescrizione e stile.\nIl modello di riferimento per la pala sono le sacre conversazioni di Giovanni Bellini, di toccante equilibrio, a cui Cima aggiunse la sua personale sensibilit\u00e0 per il paesaggio e per la resa della luce nitida e splendente, dimostrando una precoce adesione alle novit\u00e0 di Giorgione.\nIn una scenografia volta aperta sul paesaggio, san Pietro martire, riconoscibile per l'abito domenicano, il coltello in testa e la palma del martirio in mano, manda una benedizione dall'alto di un piediastallo, ai cui piedi sta un angioletto musicante, tema molto diffuso inventato dal Bellini.\nAi lati stanno i santi Nicola di Bari, riconoscibile per la veste vescovile e per le tre palle d'oro con cui salv\u00f2 tre fanciulle povere dalla miseria, e san Benedetto, con la scura tonaca benedettina, il libro (che ricorda la Regola di ogni monaco) e il pastorale. benedetto era dopotutto il protettore del committente.\nLa lucerna che pende realisticamente dalla chiave di volta, perfettamente sull'asse del dipinto, rimanda a echi padovani, filtrati dal Bellini che a sua volta, in giovent\u00f9, li aveva appresi dal Mantegna.\nIl paesaggio digrada dolcemente da destra verso sinistra, mostrando colli verdeggianti e montagne popolati da figurette fino al bordo di un lago (il Garda?). Con sensibilit\u00e0 viene riprodotto l'effetto di sbiadimento per gli oggetti pi\u00f9 lontani, mentre il cielo presenta i bagliori dell'alba."}
{"id": "2946333", "revid": "125707370", "url": "https://it.wikipedia.org/wiki?curid=2946333", "title": "Renato Roffi", "text": "Carriera.\nGiocatore.\nCresciuto nell'Astor di Lucca, venne acquistato dal e inserito nella formazione Primavera. Nella stagione scudettata del 1969-1970, causa indisponibilit\u00e0 di sei giocatori rossobl\u00f9 gi\u00e0 partiti per il Mondiale in Messico, ebbe l'occasione assieme ad altri suoi compagni di essere convocato in prima squadra per il girone finale di Coppa Italia, riuscendo anche ad esordire subentrando al 71' al posto del suo compagno di giovanili Taddeini nella terza partita del girone di andata allo Stadio Franco Ossola contro il .\nDalla stagione 1971-1972 venne inserito nella rosa della prima squadra del , con la quale trascorse quasi l'intera carriera (con eccezione di una breve esperienza alla nella Serie B 1981-1982), disputando sei campionati in Serie A e tre in Serie B e ottenendo con sardi la promozione in A nella stagione 1978-1979, nella quale mise a segno la sua unica rete in campionato, in occasione del pareggio esterno con la del 20 maggio 1979.\nEsord\u00ec a San Siro contro il il 14 ottobre 1971. Inizio' la sua carriera come mediano di spinta, e successivamente, grazie all'intervento di Chiappella, venne impiegato come libero.\nAllenatore.\nRitiratosi dal calcio giocato, si dedic\u00f2 alla carriera di allenatore nel calcio giovanile toscano. Nel giugno 2009 trionf\u00f2 nel \"Torneo Regionale\" alla guida dei Giovanissimi Regionali della Lucchese, sconfiggendo nella finale dello Stadio Marcello Melani di Pistoia il San Michele Cattolica Virtus. Nella societ\u00e0 rossonera ebbe l'occasione di lanciare il terzino Federico Mattiello poi approdato in Serie A con la .\nNella stagione 2012-2013 pass\u00f2 all'Atletico Lucca, dove condusse la Juniores Provinciale al secondo posto dietro al , che permise, tramite i ripescaggi, il passaggio al campionato regionale, salvo poi la rinuncia del club rossonero. Per le seguenti due annate fu al timone dei Giovanissimi A: nel 2013-2014 chiuse secondo dietro la Lucchese, mentre la stagione successiva conquist\u00f2 titolo provinciale, \"Settembre Lucchese\" e \"Best Top Toscana\".\nDal novembre 2015 fino al 2018 allen\u00f2 sulla panchina dei Giovanissimi B della Polisportiva San Filippo, societ\u00e0 dilettantistica lucchese.\nNel gennaio 2019 ritorn\u00f2 alla per allenare gli Allievi provinciali, ma dopo un mese decise di andarsene per incompatibilit\u00e0 con la dirigenza.\nDal marzo 2019 guida gli Esordienti A 2006 dell'U.s.d. Sant'Alessio, societ\u00e0 dilettantistica lucchese."}
{"id": "2946334", "revid": "619630", "url": "https://it.wikipedia.org/wiki?curid=2946334", "title": "Contemporanea festival", "text": "Il Contemporanea festival \u00e8 una festival internazionale di teatro contemporaneo che si svolge a Prato tra la fine di settembre e l'inizio di ottobre.\nStoria.\nContemporanea festival nasce a Prato nel 1999 come progetto ideato dalla compagnia TPO in collaborazione con l'associazione Platea Toscana, con l'intento di rivolgere un occhio al teatro contemporaneo, di ricerca e sperimentale, senza trascurare il ruolo di recupero delle devianze sociali.. Nel corso del tempo ha sviluppato una particolare attenzione al processo creativo e all'opera in divenire. Il calendario \u00e8 ricco di spettacoli, \"performance\", installazioni e appuntamenti tra teatro, danza, arti visive e musica. Sempre presenti sono le prime nazionali di compagnie italiane e straniere, progetti Site-specific e incontri fra artisti, addetti ai lavori e pubblico che rendono il festival parte attiva nei processi creativi e distributivi teatrali internazionali. Il festival \"invade tutta la citt\u00e0, coinvolgendone pressoch\u00e9 tutti gli spazi scenici e non solo: Metastasio, Fabbricone, Fabbrichino, Magnolfi, Officina Giovani, Biblioteca Banti, Loggia delle Bigonge, a Sala Banti e La Gualchiera a Montemurlo.\"\nDal 1999 al 2007 il festival ha avuto cadenza biennale. Dal 2007 \u00e8 divenuto a cadenza annuale.\nLa direzione artistica \u00e8 di Edoardo Donatini.\nSezioni del festival.\nIl festival \u00e8 diviso in due sezioni: \"Teatro contemporaneo\" e \"Progetti speciali\". Nel 2010 \u00e8 stata inserita una nuova sezione che si chiama \"Contemporanea off\".\nTeatro contemporaneo.\nLa sezione \"Teatro contemporaneo\" ospita spettacoli compiuti di artisti nazionali ed internazionali.\nProgetti speciali.\nI \"Progetti speciali\" vedono la presentazione di spettacoli che per loro natura non sono facilmente inscrivibili in una precisa disciplina artistica: letteratura, musica, danza, arti visive, video, computer art si mescolano cos\u00ec in forme di spettacolo tendenzialmente innovativo.\nEdizioni del festival.\n2021.\nCompagnia TPO, Teresa Vitucci, Eva Meyer-Keller, Compagnie Non Nova \u2013 Pihia M\u00e9nard, Maniaci d\u2019amore, Viktor \u010cernik\u00fd, Luna Cenere, Elisabetta Lauro, Lenio Kaklea, Oscar De Summa, Kronoteatro, Francesca Foscarini, Elisa Pol, Simon Senn, Tabea Martin, D\u2019amato Stahly, Boris Charmatz, Cherish Menzo \n2020.\nTrickster-p, Alessandro Sciarroni, Claudia Caldarano, Laura Simi, Monica Demuru, Massimiliano Civica, Sergio Blanco, Marco Chenevier, Vico Quarto Mazzini, Industria Indipendente, Luna Cenere \u2013 Compagnia K\u00f6rper, Kinkaleri, Greta Francolini, Giorgia Ohanesian Nardin, Teatro delle Ariette, Agrupaci\u00f3n Se\u00f1or Serrano, Elisabetta Consonni, Milo Rau/Eva-Maria Bertschy, Masako Matsushita, Olimpia Fortuni, Davide Valrosso\n2019.\nCompagnia TPO, Rimini Protokoll (DE), Annamaria Ajmone, Cecilia Bengolea/Damion BG dancerz/Craig Black Eagle (FR), Mallika Taneja (In), Gabriella Salvaterra, Panzetti/Ticconi, Miet Warlop (BE), Silvia Gribaudi, Agrupaci\u00f3n Se\u00f1or Serrano (ES), Silvia Costa, Sara Leghissa, Rita Frongia, Elena Bucci, Francesca Banchelli, Compagnie Didier Th\u00e9ron (FR), Chiara Bersani, Francesca Macr\u00ec, Daria Deflorian, Ilaria Drago, Compagnie Non Nova-Ph\u00eca Menard (FR), Katia Giuliani, Elisa Pol, Licia Lanera, Chiara Lagani, Alessandro Sciarroni, Luna Cenere, Claudia Caldarano, Encyclop\u00e8die de la parole (FR), Marlene Monteiro Freitas (PT), Kinkaleri, Giorgia Ohanesian Nardin.\n2018.\nMohabitat, Compagnia TPO, Hiroaki Umeda (J), Pendiente Teatro (MEX), No\u00e8 Soulier (F), Cristina Kristal Rizzo, Annamaria Ajmone/Alberto Ricca, Collettivo Cinetico, Oliver Dubois (F), Davide Valrosso, Barbara Berti, Claudia Caldarano, Muta Imago, Gruppo Nanou, Siro Guglielmi, Silvia Gribaudi, Trickster-p (CH), Ana Pi (F), Kinkaleri, Strasse. \n2017.\nKate Mcintosh (B), Synchre, Compagnia TPO, Kinkaleri, Milo Rau (CH), Alexandra Bachzetsis (CH), Erman Diephuis (F), Massimiliano Civica, Annamaria Ajmone e Marcela Santander Corval\u00e0n (I+RCH), Yasmine Hugonnet (CH), Francesca Foscarini, Jacopo Jenna, Giorgia Nardin, Oscar Gomez Mata e Compagnia L'Alakran (CH), Gaetan Rusquet (B), Tempo Reale. \n2016.\nBoris Charmatz (F), Ivana M\u00fcller, Compagnia TPO, Francesca Grilli, Milo Rau/IIPM/Campo (CH), Marco D'Agostin/Chiara Bersani, Yasmine Hugonnet (CH), Radouan Mriziga (MA), Claudio Morganti, Tindaro Granata, Ilaria Drago, Compagnia AstorriTintinnelli, Licia Lanera, Fernando Rubio, Alex Cecchetti, Roberto Latini, Elisa Pol, Kinkaleri/Jacopo Benassi, Katia Giuliani, Giorgia Nardin, Ga\u00eblle Bourges (F), Annamaria Ajmone, Clo\u00e9 Moglia (F), Macie Ku\u017cmi\u0144ski (PL), Orman Phoster (E). \n2015.\nKatia Giuliani, Martin Zimmermann (CH), Benno Steinegger, Butterfly Corner/Compagnia Virgilio Sieni, Renzini &amp; Giovannini, Kinkaleri, Silvia Costa, Jacopo Jenna, Claudia Catarsi, Jerome Bel (F), Fibre Parallele, Opera, Marco Berrettini (CH), Alex Cecchetti (F), Cuocolo/Bosetti, Officina Orsi/Rubidori Manshaff, Claudio Morganti, Trickster (CH), Christian Rizzo (F), Compagnie Tu T'attendais \u00c0 Quoi, Collettivo Cinetico, Compagnia TPO. \n2014.\nJoris Lacoste-Enciclopedi\u00e9 de la parole (F), Martin Schick &amp; Damir Todorivic (CH-RS), Yan Duyvendak &amp; Roger Bernat (CH-E), Massimiliano Civica, Accademia degli Artefatti, Ivan M\u00fcller (F), Cie Yoann Bourgeois (F), Rhizome/Clo\u00e9 Moglia (F), Elena Bucci/Claudio Morganti, Babilonia Teatri, Oscar G\u00f3mez Mata/L'Alkran (CH), Compagnia TPO. \n2013.\nKinkaleri, Julie Nioche/A.I.M.E., Fortebraccio Teatro, Perefaura &amp; I\u00f1aki \u00c1lvarez, Compagnia Virgilio Sieni, Zaches Teatro, Carolina Balucani, Teatro Sotterraneo, Codice Ivan, Claudio Morganti, Fattoria Vittadini/Matanicola, Marco D'Agostin, Lucy Suggate, Yorge Dutor and Guillem Mont De Palol, Silvia Costa, Omsk/Lotte Van Berg, Josef Nad, Compagnia TPO. \n2012.\nCrew (B), Lucia Calamaro, Kinkaleri, Philippe Quesne, Accademia degli Artefatti, Yan Duyvendak, Jonathan Capdevielle, Kaori Ito, Santasagre, Fanny &amp; Alexander, Massimo Furlan, Compagnia Stabile Metastasio, Giuseppe Chico-Barbara Matijevi\u0107, Compagnia TPO.\n2011.\nOskar G\u00f3mez Mata/Compagnie l'Alakan (CH), TPO/Tom Dale, Katia Giuliani, Savino Raco, Cuocolo-Bosetti/IRAA Theatre (I/AUS), Compagnia dello Scompiglio ed Azul Teatro, Pathosformel, inQuanto teatro, Yael Karavan (ENG), ErosAntEros, Compagnia Lisbeth Gruwez/ Voetvolk (B), Luisa Cortesi, Teatro delle Ariette, Teatro Sotterraneo, La Compagnie de Soi/Radhouane el Meddeb (TN), Massimo Furlan (CH), C.Re.S.Co, Kinkaleri, Alessandra coppola e David Zagari, Matteo Fantoni, CapoTrave, Nanou &amp; Renzini, Nordisk Teaterlaboratorium/Odin Teatret (DK).\n2010.\nMenoventi, Giuseppe Chico/Barbara Metijevi (F), Cristina Chiaroni, Compagnia l'Alakaran/Oskar Gomez Mata (CH), Moto Mimetico, Salvino Raco, Teatrificio Esse/Terzo Piano Teatro/Compagnia Arra, Rodrigo Garc\u00eda (E), Plumes Dans La Tete/Silvia Costa, Portage, Miha Erman (SLO), La Zampa (F), Luisa Cortesi-Massimo Barzagli, Anagoor, Korekan\u00e9/Elisabetta Gambi, Codice Ivan, IRAA Theatre (I/AUS), Yoshimasa Kato/Yuchi Ito (J), Katia Giuliani.\n2009.\nNico Garrone, Federico Tiezzi, Francesca Grilli, Societas Raffaello Sanzio, Compagnia Virgilio Sieni danza, Franko B (UK), Iraa Theatre, Cango, Emio Greco / PC (I - NL), Hotel Modern, Accademia sull'Arte del gesto, Kinkaleri, Pere Faura (E-NL), I Sacchi di Sabbia, Daniel Wetzel - Rimini Protokol (D), Teatro delle Albe, Offlaga Disco Pax,\n2008.\nBruce Meyer (I), Caterina Pecchioli, Rimini Protokoll, Teatro Sotterraneo, Fagarazzi &amp; Zuffellato, Marina Giovannini e Samuele Cardini, Hermann Diephus (F), Kinkaleri, ZAPRUDER filmmakersgroup, Ambra Senatore, Silvia Costa, Francesca Grilli, OOFFOURO, Jean-Marie Straub, Federico Tiezzi, Avion Travel, Wim Mertens,\n2007.\nTheatre de chambre/Teatro delle ariette, Hiroaki Umeda, Snejanka Mihaylova, Menoventi, Cosmesi, Teatro Sotterraneo, Bianca Papafava, Antonio Tagliarini, Roberto Corradini, Habille d'eau, Alessandra Fazzini, Le-gami, Ambra Senatore, Isole comprese, Iraa theatre, Raffaella Giordano, Jacopo Miliani, ZAPRUDER filmmakersgroup, Motus, Kinkaleri, Teatrino Clandestino, Fanny &amp; Alexander, Mette Ingvartsen.\n2005.\nEmanuelle Huynh + Nicolas Floc'h (F), Antonio Rezza, Flavia Mastrella (I), Kinkaleri (I), Teatro delle Ariette (I), Jerome Bel (F), Isole Comprese Teatro (I), Hiroaki Umeda / S20 (J), Eva Meyer-Keller (D), Giacomo Bernocchi - Pure Show Technology (I), ZimmerFrei (I), OOFFOURO (I), La citt\u00e0 del Teatro, Adarte Danza Arte Teatro e Teatro del Montevaso (I), Compagnia Villanucci (I), La Petit Mort, Teatrificio esse (I), Open, Teatro Edison (I), Juan Diego Puerta, Cortesi Barzagli, Arbus, Compagnia Virgilio Sieni danza (I), Amal Kenawy (EG), Soc\u00ecetas Raffaello Sanzio (I), Rodrigo Garcia (A).\n2003.\nCompany blu, Laika (B), Famiglia Sfuggita, Elsinor teatro stabile d'innovazione, Mal pelo (SPA), Laboratorio nove, Teatro delle ariette, Isole comprese, Skalen (F), Anonima Scena, Arbus, Arcadia - Ars In, Cretacon, La Petit Mort, Nic rebes, The Brads, Claudia Triozzi (F), Pierre Bastien + Pierrick Sorin (F), Teatrino Clandestino (I), Compagnia Virgilio Sieni Danza, Fanny &amp; Alexander (I), Iraa Theatre / Cuocolo Bosetti (A) Compagnia TPO\n2001.\nTeatro Popolare d'Arte, Giallo Mare Minimal Teatro, Quelli di Grock-Alma Ros\u00e8, Cantieri Teatrali Koreja, Teatro Kismet OperA, Hafbar, Fondazione Sipario Toscana, La Piccionaia, Teatro del Canguro, Teatro Citt\u00e0 Murata, Company Blu, Giacomo Verde/Zone Gemma, Antonio Panzuto, Nonsoloteatro, Teatro delle Briciole, compagniaTpo, Fanny &amp; Alexander, Raffaella Giordano, Teatro all'Improvviso, Motus, Gruppo Abele, Tam Teatromusica - Th\u00e9atre Ath\u00e9nor (F), Accademia Perduta, Teatro dei Sassi, Ruotalibera, Massimo Schuster Th\u00e9atre de l'Arc-en-Terre (F).\n1999.\nGinestra Calzolari, Roberto Faenza/Sipario Toscana, Drammatico vegetale, Kinkaleri, Giacomo Verde, Antonio Panzuto, Teatro Popolare d'Arte, Giallo Mare Minimal Teatro, La Piccionaia, Teatro Kismet OperA, CompagniaTpo, Paolo Pol, Teatro delle briciole, Teatro all'improvviso, Teatro dell'uovo, Koreja."}
{"id": "2946335", "revid": "339392", "url": "https://it.wikipedia.org/wiki?curid=2946335", "title": "Ohrmazd", "text": ""}
{"id": "2946336", "revid": "106908", "url": "https://it.wikipedia.org/wiki?curid=2946336", "title": "Caricabasso", "text": "Il caricabasso (o caricabbasso) \u00e8 una manovra parancata che ha la funzione di regolare e mantenere verso il basso la trozza, nel suo snodo di collegamento con il boma, contrastando cos\u00ec la drizza della randa che risulter\u00e0 quindi ben tesata verso l'alto. \nPertanto il caricabasso \u00e8 impiegato nell'armo aurico o classico, nel quale la trozza non \u00e8 imperniata nell'albero come nel boma moderno, ma mantenuta accostata all'albero stesso da un paternoster o da una forcella chiusa con una stringa. Con il caricabasso \u00e8 opportuno montare anche l'amantiglio: in tal modo sar\u00e0 possibile regolare molto bene il grasso della randa aurica, sia dal lato della caduta prodiera che della balumina. \nIl cunningham \u00e8 un tipo di caricabasso usato sulla barca a vela bermudiana o vela Marconi, per regolare in modo fine, specialmente in regata, il grasso della vela.\nAnche il vang, impiegato nelle barche moderne, sia nella versione rigida che in quella parancata, \u00e8 una derivazione moderna del caricabasso, nata con l'armo Marconi e con le rande triangolari; senza il vang, il boma tenderebbe a lascare la balumina perdendo il vento. \nL'alabasso si usa, nelle andature portanti, con lo spinnaker o con il gennaker: \u00e8 un caricabasso che collega il tangone al piede dell'albero; insieme al caricaalto d\u00e0 la possibilit\u00e0 di mantenerlo orizzontale. "}
{"id": "2946338", "revid": "124737720", "url": "https://it.wikipedia.org/wiki?curid=2946338", "title": "Gerolamo Emilio Gerini", "text": "Biografia.\nNato a Cisano sul Neva il 1\u00ba marzo 1860 da Carlo, professore di agraria all'Universit\u00e0 di Torino, e Veronica Rosso, entrambi di antiche famiglie cisanesi.\nDopo gli studi primari entra, con borsa di studio ottenuta per meriti, all'Accademia Militare di Modena da cui si congeda con il grado di sottotenente di Fanteria nell'agosto 1879, e viene assegnato al 13\u00ba Reggimento Fanteria Pinerolo di stanza a Perugia. Nell'estate del 1881 a seguito di un mancato ritorno da una licenza alla quale non sa dare spiegazione, viene con sentenza del 26 gennaio 1882 del Tribunale Militare Speciale di Firenze, condannato alla dimissione e ad un anno di reclusione.\nCarriera militare in Siam.\nPer evitare le vicende giudiziarie Gerini decide nel settembre 1881 di trasferirsi a Bangkok, nel Siam, l'odierna Thailandia, dove grazie alla sua esperienza nel campo militare viene arruolato nell'Reale Esercito Siamese con il grado di tenente e la qualifica di istruttore.\nNel 1883 lascia l'esercito ed assume l'incarico di segretario dell'allora ministro del Nord, il principe Maha Mala, zio del re Rama V Chulalongkorn. Con tale incarico viaggia e visita buona parte del Paese, acquisendo una conoscenza perfetta della lingua thai oltre che di altre lingue quali il malese ed il birmano, il mon ed il khmer, e di molti dialetti locali. Acquisisce inoltre una conoscenza approfondita sia del sanscrito che del pali, le lingue dei testi sacri buddhisti.\nNel 1887 \u00e8 nuovamente nell'esercito siamese, con il grado di maggiore, il titolo nobiliare di \"Luang\" e l'incarico di direttore generale dell'Istruzione Militare (Sarassana Balakhand, titolo-nome siamese con il quale \u00e8 meglio noto in Thailandia). Diventa il primo direttore della Royal Cadets'School (da cui traggono diretta origine sia l'attuale Royal Army Training Command che l'Universit\u00e0 Chulachomklao e l'Accademia Militare Thailandese) e rimarr\u00e0 in tale posizione sino al 1906, anno in cui lascia il servizio con una pensione reale, dopo aver asceso i vari gradi della carriera militare sino a quello di colonnello ed aver ottenuto numerose onorificenze ed il titolo nobiliare di Phra (secondo in ordine di importanza nella gerarchia nobiliare del tempo)\nAltre professioni.\nAl di l\u00e0 della professione di direttore dell'Istruzione Militare, Gerini fu noto ed \u00e8 tuttora riverito in Thailandia anche come geografo, archeologo, etnologo, linguista e storico; alcune sue opere sono ancora diffusamente studiate nel Paese.\nDiresse per molti anni la rivista Yutthako, tutt'oggi il mensile ufficiale del Regio Esercito Thailandese, e contribu\u00ec ad essa, per oltre vent'anni, un numero elevatissimo di saggi ed articoli sia di natura militare che spazianti nei varii e vasti campi di interesse in cui fu versato.\nAssieme a due altri studiosi (Frankfurter e Carter) nel 1904, sotto l'alto patrocinio di S.A.R. il principe Vajiravudh (poi Re Rama VI) fond\u00f2 la Siam Society istituzione di rilevanza internazionale per la diffusione della cultura thailandese, tuttora attiva.\nIl ritorno in Italia.\nRientrato in patria, fu spesso incaricato dalla corte siamese e dal re Rama V, della cui amicizia e confidenza godeva da anni, di missioni ufficiali sia in campo diplomatico che militare, oltre che di rappresentanza del Siam in congressi di orientalisti e di archeologi.\nNel 1911, su incarico del Re Rama V, fu curatore e direttore del Padiglione del Siam all'Esposizione Internazionale di Torino.\nIn tale anno fu insignito dal Re Vittorio Emanuele III della croce di Grand\u2019Ufficiale del Regno d\u2019Italia.\nOltre ad essere membro onorario a vita della Siam Society, fu membro attivo ed apprezzato della Royal Asia Society e della Britannica, Royal Geographical Society, corrispondente della \u00c9cole fran\u00e7aise d'Extr\u00eame-Orient, membro della italiana Societ\u00e0 degli Orientalisti.\nNel corso della sua vita di studio raccolse una biblioteca di oltre volumi, molti dei quali gi\u00e0 allora rari. Tale biblioteca venne donata dagli eredi all'allora Istituto Orientale di Napoli, tale \u201cfondo\u201d \u00e8 oggi presso l'Orientale, parte integrante dell'Universit\u00e0 di Napoli.\nMor\u00ec nel 1913 a Torino di attacco cardiaco, \u00e8 sepolto in Cisano sul Neva, nella tomba di famiglia.\nNel 2010, presso l'Army Training Command di Bangkok, con solenne cerimonia gli \u00e8 stato dedicato un busto bronzeo all'ingresso del Palazzo del Comando, diventando cos\u00ec il secondo Italiano, dopo Corrado Feroci (Silpa Bhirasri, fondatore dell'Universit\u00e0 Silpakorn di Bangkok), tra i rarissimi stranieri, cui sia stato riservato un tale onore in Thailandia.\nOpere letterarie.\nDi seguito sono elencate le maggiori tra le sue numerose opere, molte delle quali scritte e pubblicate in thailandese:"}
{"id": "2946340", "revid": "1494169", "url": "https://it.wikipedia.org/wiki?curid=2946340", "title": "Sketchbook", "text": ""}
{"id": "2946345", "revid": "2096647", "url": "https://it.wikipedia.org/wiki?curid=2946345", "title": "Volo Saudia 163", "text": "Il volo Saudia 163 era un volo di linea passeggeri internazionale partito dall'aeroporto Internazionale Jinnah, in Pakistan, e diretto all'aeroporto Internazionale di Gedda-Re Abd al-Aziz, in Arabia Saudita, con scalo intermedio nella capitale saudita, Riad. Il 19 agosto 1980, un Lockheed L-1011 Tristar operante su tale tratta ha preso fuoco poco dopo la partenza dall'aeroporto internazionale di Riad, in rotta verso la destinazione finale. L'incendio divampato a bordo ha causato la morte di tutti gli occupanti del velivolo, 301 fra passeggeri ed equipaggio. Rimane tuttora, al 2022, uno tra i dieci incidenti con pi\u00f9 vittime nella storia dell'aviazione.\nL'aereo.\nL'aereo coinvolto nell'incidente era un Lockheed L-1011 TriStar, immatricolato in Arabia Saudita HZ-AHK. Effettu\u00f2 il primo volo il 13 luglio 1979 e fu consegnato a Saudia circa un mese dopo, il 21 agosto 1979.\nL'incidente.\nIl volo 163 part\u00ec dall'aeroporto internazionale Qu'aid-e-Azam (ora aeroporto internazionale Jinnah) di Karachi, in Pakistan, alle 18:32 ora locale (13:32 UTC), diretto all'aeroporto internazionale di Gedda, in Arabia Saudita, con scalo all'aeroporto internazionale di Riad. Il volo arriv\u00f2 allo scalo intermedio alle 19:06 (16:06 UTC). Dopo due ore di sosta per il rifornimento e per il carico/scarico passeggeri, il volo ripart\u00ec alle 21:08 (18:08 UTC) diretto a Gedda, la destinazione finale.\nQuasi sette minuti dopo il decollo, i piloti ricevettero un avviso di fumo nella stiva. I successivi quattro minuti trascorsero nel tentativo di verificare gli allarmi; l'ingegnere di volo, Bradley Curtis, torn\u00f2 nel cockpit quattro minuti dopo, confermando la presenza di fumo. Il comandante Mohammed Ali Khowyter decise di tornare all'aeroporto da cui erano appena partiti, e il primo ufficiale Sami Abdullah M. Hasanain trasmise via radio le proprie intenzioni alle 21:20 (18:20 UTC). Alle 21:25 (18:25 UTC), la manetta del motore numero due (quello centrale) si incepp\u00f2 a causa del fuoco che aveva bruciato il cavo operativo. In risposta, alle 21:29 (18:29 UTC), il motore fu spento, utilizzando un'altra leva, durante la fase finale dell'avvicinamento.\nAlle 21:35 (18:35 UTC), avvicinandosi a Riad, il capitano dichiar\u00f2 un'emergenza. Dopo l'atterraggio alle 21:36 (18:36 UTC), il jet si diresse verso una pista di rullaggio, fermandosi dopo 2 minuti e 40 secondi, alle 21:39 (18:39 UTC). I servizi antincendio dell'aeroporto si posizionarono dietro al velivolo, attendendo l'arresto dei motori per poter intervenire. Il Tristar utilizz\u00f2 tutti i di pista per rallentare, uscire su una taxiway e fermarsi in verso opposto rispetto a quello di atterraggio.Una volta fermi, i piloti riferirono di stare per spegnere i motori e iniziare le procedure di evacuazione. Tuttavia, i servizi di emergenza non poterono avvicinarsi poich\u00e9 i due motori montati sulle ali erano ancora in funzione. Furono finalmente spenti alle 21:42 (18:42 UTC), 3 minuti e 15 secondi dopo l'atterraggio, e da quel momento non ci furono pi\u00f9 comunicazioni con l'equipaggio. L'esterno dell'aereo non presentava danni dovuti all'incendio in quel momento, ma le fiamme erano visibili attraverso i finestrini nella parte posteriore dell'aeromobile. 23 minuti dopo l'arresto dei motori, alle 22:05 (19:05 UTC), la porta R2 (seconda porta sul lato destro) venne aperta dal personale di terra. Tre minuti dopo, l'aeromobile esplose e fu consumato dalle fiamme.\nNon \u00e8 noto perch\u00e9 il capitano Khowyter non sia riuscito a far evacuare prontamente il velivolo. Rapporti sauditi affermano che l'equipaggio non riusc\u00ec ad aprire le porte in tempo. Si presume che la maggior parte dei passeggeri e degli assistenti di volo sia svenuta durante la fase di atterraggio o che nessuno abbia tentato di aprire le porte dell'aeromobile poich\u00e9 ancora in movimento. \u00c8 invece noto che il jet rimase pressurizzato durante e dopo l'atterraggio, il sistema fu infatti trovato in stand-by ed entrambi i portelli quasi completamente chiusi. I boccaporti avrebbero dovuto invece aprirsi al touchdown, allo scopo di depressurizzare il Lockheed. I piloti furono trovati ancora al loro posto e tutte le vittime nella met\u00e0 anteriore della fusoliera. Furono condotte autopsie su alcuni cittadini non sauditi, incluso l'ingegnere di volo americano. Tutti perirono per inalazione di fumo e non a causa delle ustioni; ci\u00f2 indica che la morte avvenne prima dell'apertura della porta R2 da parte dei soccorritori. Non \u00e8 mai stato possibile invece determinare la fonte dell'incendio.\nPasseggeri ed equipaggio.\nIl capitano del volo 163 era il 38enne Mohammed Ali Khowyter, un saudita assunto da Saudia nel 1965. Aveva pilotato numerose tipologie di aerei: Douglas DC-3, Douglas DC-4, Douglas DC-9, Boeing 707 e Boeing 737. I registri lo descrivevano per\u00f2 come uno studente lento, che aveva la necessit\u00e0 di un addestramento pi\u00f9 adeguato. Aveva 7674 ore di volo, di cui 388 sui Lockheed L-1011 TriStar. Il primo ufficiale era il 26enne Sami Abdullah M. Hasanain, unitosi alla compagnia nel 1977. Aveva precedentemente lavorato come apprendista e aveva ricevuto l'autorizzazione a pilotare i TriStar solo undici giorni prima dell'incidente. Ad un certo punto dell'addestramento, tuttavia, a causa delle sue scarse prestazioni, Hasanain era stato cacciato dalla scuola di volo. Aveva volato per 1615 ore, incluse 125 nei TriStar. L'ingegnere di volo era il 42enne Bradley Curtis, un americano assunto dalla compagnia nel 1974. Era qualificato come capitano di Douglas DC-3 ed era stato poi mandato ad addestrarsi nei Boeing 707 e nei 737, ma non era riuscito a qualificarsi n\u00e9 come capitano n\u00e9 come primo ufficiale poich\u00e9 non soddisfaceva i requisiti minimi. Per mantenere il posto di lavoro, aveva dovuto pagare di tasca propria la formazione come ingegnere di volo sui L-1011. Curtis aveva volato per 650 ore, di cui 157 nei TriStar.\n82 dei passeggeri erano saliti a Karachi, in Pakistan, mentre i restanti 205 a Riad, in Arabia Saudita. Per la maggior parte erano pellegrini religiosi sauditi e pakistani in viaggio verso La Mecca per una tradizionale vacanza in Ramadan. Oltre ai sauditi e ai pakistani, c'erano 32 pellegrini iraniani. C'era anche un piccolo numero di passeggeri provenienti da vari paesi, che si stavano dirigendo a Gedda per ragioni diplomatiche.\nLe indagini.\nL'inchiesta rivel\u00f2 che l'incendio era iniziato nella sezione C3 della stiva, nella parte posteriore del Tristar.\nIl fuoco fu cos\u00ec intenso da bruciare il pavimento della cabina, facendo avanzare, prima dell'atterraggio, i passeggeri seduti in quella zona. Funzionari sauditi trovarono due stufe a butano nei resti bruciati dell'aereo, e un estintore portatile usato vicino a una di esse. Una delle prime ipotesi fu che il fuoco era partito dalla cabina passeggeri quando qualcuno utilizz\u00f2 il gas infiammabile della stufa per riscaldare l'acqua per il t\u00e8. L'indagine non ha mai trovato prove a sostegno di questa teoria.\nCambiamenti nelle procedure.\nDopo l'incidente, la compagnia aerea ha rivisto le sue procedure di addestramento e di emergenza. Lockheed ha rimosso l'isolamento da sopra la parte posteriore della stiva e ha aggiunto un rinforzo strutturale in vetro laminato. Il National Transportation Safety Board ha raccomandato l'utilizzo di estintori alometanici invece degli estintori portatili tradizionali.\nGestione delle risorse dell'equipaggio.\nIl volo 163 ha evidenziato l'ulteriore necessit\u00e0 di un progresso nella gestione delle risorse dell'equipaggio. Ci\u00f2 \u00e8 sottolineato dalle carenze nella comunicazione, che hanno impedito all'equipaggio di iniziare l'evacuazione dell'aereo. Questi \"vuoti\" sono in parte permessi dalle cosiddette \"distanze di potere\" tra superiori e sottoposti negli ambienti lavorativi di tutte le societ\u00e0, ma che risaltano di pi\u00f9 in alcuni tipi di lavoro. \"Nelle culture con distanze di potere molto elevate, i giovani non mettono in discussione i superiori, e i leader possono essere autocratici\", portando a situazioni in cui un primo ufficiale ha difficolt\u00e0 a mettere in discussione le decisioni prese dal capitano, anche se errate; queste condizioni potrebbero essere state presenti sul volo Saudia 163. Il fenomeno ha la capacit\u00e0 di influire sulla sicurezza dei voli a livello globale, ma poich\u00e9 il lavoro svolto nella cabina di pilotaggio dipende notevolmente dalla capacit\u00e0 di controllare il lavoro di un altro e viceversa, il pericolo \u00e8 pi\u00f9 evidente negli individui allevati in culture che portano distanza tra superiori e subordinati. Nel 1982, il programma di attualit\u00e0 britannico \"World in Action\" ha trasmesso un episodio intitolato \"Il mistero del volo 163\". Questo ha documentato l'incidente ed \u00e8 stato successivamente utilizzato per addestrare i piloti al valore della gestione delle risorse dell'equipaggio."}
{"id": "2946348", "revid": "1745361", "url": "https://it.wikipedia.org/wiki?curid=2946348", "title": "Se telefonando", "text": "Se telefonando \u00e8 un brano musicale interpretato dalla cantante italiana Mina. \u00c8 stato pubblicato nel 45 giri \"Se telefonando/No\" e nell'album \"Studio Uno 66\", entrambi del 1966.\nLa canzone ha come autori nomi eccellenti nel panorama della televisione e della musica leggera italiana: Ghigo De Chiara e Maurizio Costanzo per il testo, Ennio Morricone per musica e arrangiamento, impegnati a costituire un nuovo repertorio per la cantante alla vigilia della sua terza conduzione consecutiva della trasmissione \"Studio Uno\".\nMina presenta il brano per la prima volta in televisione durante la sedicesima puntata (la prima del ciclo con la cantante) di \"Studio Uno\" del 28 maggio 1966. Il video di questa esibizione si trova nel DVD \"Gli anni Rai 1965-1966 vol. 8\", inserito in un cofanetto monografico di 10 volumi pubblicato da Rai Trade e GSU nel 2008.\nStoria.\nNata come sigla per il nuovo variet\u00e0 televisivo (sorta di spin-off del precedente \"Studio Uno\") intitolato \"Aria condizionata\" e con De Chiara e Costanzo tra gli autori, aveva originariamente una versione testuale leggermente diversa e doveva essere la sigla di chiusura della prima edizione della trasmissione radiofonica \"Gran variet\u00e0\". Come lo stesso Costanzo spiegher\u00e0 pi\u00f9 tardi in un'intervista, al momento della registrazione cantante e autori si resero conto che il verso \u00abPoi nel buio la tua mano d'improvviso sulla mia\u00bb avrebbe potuto dare adito a doppi sensi e all'intervento da parte della rigida censura di quel periodo. Costanzo risolse l'ambiguit\u00e0 della frase correggendo le concordanze al plurale \u00abPoi nel buio le tue mani d'improvviso sulle mie\u00bb, ma al momento della registrazione definitiva Mina propose e ottenne di incidere entrambe le versioni. La seconda, corretta, divenne famosa ed ebbe grande successo; la prima, originale, inizialmente accantonata, comparve solo nella raccolta \"Mina Gold 2\" del 1999.\nSebbene il brano risulti complesso a causa dei salti di tonalit\u00e0 e dell'estensione vocale richiesti per cantarlo, la critica specializzata ha evidenziato come l'interpretazione e la voce di Mina si rivelino ancora una volta ineccepibili.\nMusica e testo.\nL'introduzione di fiati ispirata, per ammissione dello stesso Morricone, alle sirene della polizia di Marsiglia, apre un brano di cui diventa subito motivo portante e sorregge un testo che racconta la fine di un amore. Pi\u00f9 esattamente di una passione intensa, improvvisa e delicata che si spegne cos\u00ec velocemente da non dare a nessuno il tempo di una spiegazione dell'accaduto. Il famoso testo al condizionale \u00ab\"Se, telefonando, io potessi dirti addio, ti chiamerei...\"\u00bb ben trasmette questa sensazione di impotenza e incompiutezza."}
{"id": "2946358", "revid": "599013", "url": "https://it.wikipedia.org/wiki?curid=2946358", "title": "Caroline Gattaz", "text": "Carriera.\nLa carriera da professionista di Caroline Gattaz inizia tra le file di un club della sua citt\u00e0, l'Automovel Clube Rio Preto. Nel 1998 inizia la carriera da professionista col S\u00e3o Caetano, a cui resta legata fino al 2004, salvo una breve parentesi nella stagione 2000-01 al Paran\u00e1 V\u00f4lei Clube. Durante questo periodo non vince alcun trofeo col proprio club, ma ottiene le prime convocazioni in nazionale a partire dal 2002.\nCol trasferimento all'Associa\u00e7\u00e3o Desportiva Classista Finasa, inizia ad arricchire notevolmente la propria bacheca: nella sua prima stagione si aggiudica subito lo scudetto; con la nazionale vince il World Grand Prix 2004, mentre un anno dopo si aggiudica l'oro prima al World Grand Prix e poi al campionato sudamericano; nel 2006 vince l'ennesimo oro al World Grand Prix, ma viene sconfitta nella finale del campionato mondiale; un anno dopo vince nuovamente il campionato sudamericano, che le permette di giocare la Coppa del Mondo, dove vince la medaglia d'argento.\nNella stagione 2007-08 gioca per la prima volta all'estero, vestendo la maglia della Giannino Pieralisi Volley di Jesi nella Serie A1 italiana; tuttavia torna in Brasile gi\u00e0 nella stagione successiva per giocare nel Rio de Janeiro V\u00f4lei Clube, vincendo il suo secondo scudetto; dopo aver mancato la convocazione per i Giochi della XXIX Olimpiade, nonostante la vittoria al World Grand Prix, torna in nazionale nel 2009 vincendo la Coppa panamericana ed il World Grand Prix, ma alla Grand Champions Cup, in cui viene nuovamente premiata per il miglior muro, \u00e8 solo medaglia d'argento; un anno dopo vince nuovamente la medaglia d'argento al campionato mondiale. Nell'ultima delle tre stagioni di militanza al Rio de Janeiro V\u00f4lei Clube si aggiudica il terzo scudetto della sua carriera.\nNella stagione 2011-12 viene ingaggiata dal Gr\u00eamio Recreativo e Esportivo Reunidas, vincendo il Campionato Paulista. In seguito alla chiusura del club, nella stagione 2012-13 viene ingaggiata dall'\u0130qtisad\u00e7\u0131 Voleybol Klubu nella Superliqa azera, senza tuttavia concludere la stagione: rientra per\u00f2 in nazionale, vincendo la medaglia d'oro alla Grand Champions Cup 2013. Nella stagione successiva torna in Brasile, vestendo la maglia del Campinas Voleibol Clube. In seguito alla chiusura del club, nel campionato 2014-15 si accasa al Minas T\u00eanis Clube, con cui conquista tre campionati sudamericani per club, la Coppa del Brasile 2019 e lo scudetto 2018-19; nel 2021, con la nazionale, vince la medaglia d'argento alla Volleyball Nations League e ai Giochi della XXXII Olimpiade di Tokyo, venendo premiata in entrambi i casi come miglior centrale, e quella d'oro al campionato sudamericano."}
{"id": "2946365", "revid": "125610105", "url": "https://it.wikipedia.org/wiki?curid=2946365", "title": "Legge di Wien", "text": "In fisica la legge di Wien, detta anche \"legge dello spostamento di Wien\", \u00e8 una legge fisica sperimentale, scritta dal fisico tedesco Wilhelm Wien nel 1893, che consente di individuare per quale lunghezza d'onda formula_1 \u00e8 massima l'emissione radiativa di un corpo nero di massa generica posto a una certa temperatura formula_2.\nDescrizione.\nFormulazione.\ndove:\nInterpretazione.\nLa legge di Wien mostra come la densit\u00e0 di energia emessa in funzione della frequenza o della lunghezza d'onda da parte di un corpo nero a una certa temperatura, abbia un picco che si sposta verso le basse frequenze al diminuire della temperatura stessa.\nAll'aumentare della temperatura il massimo di emissione si sposta verso lunghezze d'onda minori e quindi energie maggiori. Se ne deduce che al variare della temperatura del corpo varia il colore. Si introduce quindi il concetto di \"temperatura di colore\", quale la temperatura cui corrisponde un ben determinato massimo di emissione. Questo \u00e8 per esempio il metodo utilizzato per capire quale sia la temperatura di forni particolarmente potenti per i quali \u00e8 chiaramente impossibile pensare all'utilizzo di un comune termometro. In pratica, pi\u00f9 caldo \u00e8 un oggetto, pi\u00f9 corta \u00e8 la lunghezza d'onda a cui questo emetter\u00e0 radiazione. Per esempio, la temperatura superficiale del Sole \u00e8 di , il che d\u00e0 un picco massimo di emissione a corrispondente al colore ciano-verde.\nCome si pu\u00f2 vedere nella voce sul colore, questa lunghezza d'onda non \u00e8 al centro dello spettro visibile, poich\u00e9 quest'ultimo \u00e8 anche il risultato della diffusione ottica della luce da parte dell'atmosfera terrestre la quale rende lo spettro solare della luce diretta meno presente delle \"componenti blu\" (viola, indaco, blu, ciano, verde) e dell'adattamento delle pupille all'intensit\u00e0 della luce solare che impone un apposito bilanciamento del colore. Una lampadina ha un filamento luminoso con una temperatura leggermente pi\u00f9 bassa, che risulta in un'emissione di luce gialla, mentre un oggetto che si trovi al \"calor rosso\" \u00e8 ancora pi\u00f9 freddo.\nDimostrazione.\nLa legge di Wien si ricava andando a considerare per quale lunghezza d'onda si ha un massimo di emissione. Per fare questo bisogna prima passare all'espressione della distribuzione spettrale in funzione di formula_14:\nperci\u00f2: \ne infine:\nPer semplificare i calcoli poniamo:\ne troviamo il massimo della funzione spettrale derivando rispetto a \"x\":\nLa precedente \u00e8 un'equazione trascendente la cui soluzione approssimata \u00e8 formula_22, quindi\ne infine\ncon b costante, \nOggi questa legge viene derivata dalla legge di Planck imponendo le condizioni di massimo e operando la sostituzione:\ndove h \u00e8 la costante di Planck, c \u00e8 la velocit\u00e0 della luce espressa in metri al secondo, kB \u00e8 la costante di Boltzmann e T \u00e8 la temperatura del corpo nero espressa in kelvin.\nLa ricerca del massimo si riduce cos\u00ec alla risoluzione dell'equazione:\nLa cui radice approssimata \u00e8 formula_28.\nDerivando invece la legge di Planck rispetto alle frequenze e uguagliando a zero (per ricavare il massimo), e operando la sostituzione:\ndove \u03bdmax \u00e8 la frequenza espressa in hertz del massimo di energia, si ha da risolvere l'equazione \nche porta alla relazione:\nSostituendo i valori alle costanti numeriche si pu\u00f2 riscrivere:\nCome scritto nell'articolo sul corpo nero, \u00e8 importante osservare che l'espressione di Planck non va intesa in alcun modo come una funzione nel senso ordinario, bens\u00ec come una funzione generalizzata nel senso delle distribuzioni, cio\u00e8 essa ha valore soltanto in espressioni integro-differenziali: pertanto la lunghezza d'onda in corrispondenza della quale, a una data temperatura, vi \u00e8 il massimo di emissione, non corrisponde alla frequenza a cui, alla medesima temperatura, vi \u00e8 il massimo di emissione."}
{"id": "2946366", "revid": "210936", "url": "https://it.wikipedia.org/wiki?curid=2946366", "title": "Legge di Wilhelm Wien", "text": ""}
{"id": "2946369", "revid": "1005847", "url": "https://it.wikipedia.org/wiki?curid=2946369", "title": "Pietro Al\u00f2", "text": "Biografia.\nNato da famiglia di tradizione socialista e contadina, si laurea in Scienze Politiche con una tesi sulla lotta contro il caporalato presso la Sapienza Universit\u00e0 di Roma negli anni novanta. Muore a Roma nel 2005, giace nel suo comune natio e rappresenta un esempio di impegno civile e politico per la sua citt\u00e0, il 15 giugno 2006 \u00e8 ricordato con la presentazione del libro \"Lo zingaro e il comunista, ritratto di Pietro Al\u00f2\", il 24 giugno 2011 nell'ambito della serie di iniziative \"Altro Sud, altro Nord\" si \u00e8 svolta a Villa Castelli la presentazione del suo libro postumo \"Il Caporalato nella tarda modernit\u00e0\", l'iniziativa \u00e8 stata riproposta il 6 marzo 2012 a Milano.\nCarriera.\nDi formazione extraparlamentare, \u00e8 uno dei protagonisti del '68 a Villa Castelli, e del Movimento Studentesco a Brindisi.\nNel 1969 \u00e8 tra i fondatori del Circolo Lenin di Puglia, un gruppo evidenziatosi per le esperienze radicali di lotta pi\u00f9 che per il rigore teorico e dottrinario dell'elaborazione politica. Vicino al Movimento Lavoratori per il Socialismo e membro spesso dissidente del Partito di Unit\u00e0 Proletaria aderisce al Partito Comunista Italiano di Enrico Berlinguer di Villa Castelli (sezione Antonio Gramsci). Si distingue per la sua attivit\u00e0 in Consiglio Comunale e nelle piazze contro il fenomeno del caporalato.\nNel 1991 esce dal PCI, avviatosi a diventare Partito Democratico della Sinistra, per aderire al Partito della Rifondazione Comunista sin dalla sua creazione. \u00c8 eletto senatore alle elezioni politiche del 1994. Nel 2002 \u00e8 membro del comitato promotore del referendum per l'estensione dell'articolo 18 dello Statuto dei Lavoratori."}
{"id": "2946371", "revid": "48344", "url": "https://it.wikipedia.org/wiki?curid=2946371", "title": "Vladimir Vladimirovi\u010d Putin", "text": ""}
{"id": "2946386", "revid": "125700376", "url": "https://it.wikipedia.org/wiki?curid=2946386", "title": "Effetto geodetico", "text": "L'effetto geodetico (conosciuto anche come precessione geodetica, precessione de Sitter o effetto de Sitter) rappresenta l'effetto della curvatura dello spazio-tempo, previsto dalla relativit\u00e0 generale, su un vettore trasportato con un corpo orbitante. Per esempio, il vettore potrebbe essere il momento angolare di un giroscopio orbitante la Terra, come nell'esperimento Gravity Probe B. L'effetto geodetico venne per prima previsto da Willem de Sitter nel 1916, che forn\u00ec correzioni relativistiche per il moto del sistema Terra-Luna. Il lavoro di De Sitter venne ampliato nel 1918 da Jan Schouten e nel 1920 da Adriaan Fokker.\nPu\u00f2 essere anche applicato a una particolare precessione secolare delle orbite astronomiche, equivalente alla rotazione del vettore di Laplace-Runge-Lenz.\nIl termine effetto geodetico ha due significati leggermente diversi a seconda se il corpo in movimento sia rotante o no. I corpi non rotanti si muovono nelle geodetiche, laddove i corpi rotanti si muovono in orbite leggermente differenti.\nLa differenza tra la precessione de Sitter e la precessione Lense-Thirring (\"frame-dragging\") \u00e8 che la prima \u00e8 dovuta semplicemente alla presenza di una massa centrale, mentre la seconda \u00e8 causata dalla \"rotazione\" di quest'ultima. La precessione complessiva \u00e8 calcolata combinando la precessione di de Sitter con quella di Lense-Thirring.\nLa precessione de Sitter consiste dell'effetto cinematico chiamato precessione di Thomas combinata con un effetto geometrico causato dallo spazio-tempo gravitazionalmente curvo.\nConferma sperimentale.\nL'effetto geodetico venne verificato con una precisione migliore dello 0,5% dalla Gravity Probe B, un esperimento che misura l'inclinazione dell'asse di rotazione dei giroscopi in orbita intorno alla Terra. I primi risultati vennero resi pubblici il 14 aprile del 2007 al meeting della Societ\u00e0 Statunitense di Fisica.\nFormule.\nPer derivare la precessione, ipotizziamo che il sistema sia in una metrica di Schwarzschild rotante. La metrica non rotante \u00e8\ndove c = 1.\nIntroduciamo un sistema di coordinate rotante, con una velocit\u00e0 angolare formula_2, tale che un satellite in un'orbita circolare nel piano \u03b8=\u03c0/2 rimanga a riposo. Questo ci d\u00e0\nIn questo sistema di coordinate, un osservatore in posizione radiale \"r\" osserva un vettore posizionato in \"r\" che ruota con frequenza angolare \u03c9. Questo osservatore, per\u00f2, vede un vettore posizionato in qualche altro valore di \"r\" come rotante a una velocit\u00e0 (\"rate\") diversa, a causa della dilatazione del tempo relativistico. Trasformando la metrica di Schwarzschild dentro il sistema rotante, e ipotizzando che formula_4 sia una costante, troviamo\ncon formula_6. Per un corpo orbitante nel piano \u03b8=\u03c0/2, avremo \u03b2=1, e la linea di universo del corpo manterr\u00e0 in modo continuo le coordinate spaziali costanti. Adesso, la metrica \u00e8 nella forma canonica\nDa questa forma canonica, si pu\u00f2 facilmente determinare la velocit\u00e0 (\"rate\") di rotazione di un giroscopio nel tempo proprio\ndove l'ultima uguaglianza \u00e8 vera solo per gli osservatori in caduta libera per i quali\nnon c'\u00e8 nessuna accelerazione, e quindi formula_9. Questo porta a\nDa qui, si ricava formula_2,\nQuesta \u00e8 essenzialmente la legge di Keplero sui periodi, la quale \u00e8 relativisticamente esatta quando espressa nei termini della coordinata temporale \"t\" di questo particolare sistema di coordinate rotante. Nel sistema rotante, il satellite rimane a riposo, ma un osservatore a bordo del satellite osserva il vettore del momento angolare del giroscopio in precessione alla velocit\u00e0 (\"rate\") \u03c9. Questo osservatore vede ruotare anche le stelle lontane, ma a una velocit\u00e0 leggermente diversa a causa della dilatazione del tempo. Ammettiamo che \u03c4 sia il tempo proprio del giroscopio. Dunque\nIl termine -2\"m\"/\"r\" viene interpretato come dilatazione gravitazionale del tempo, mentre -\"m\"/\"r\" aggiuntivo \u00e8 dovuto alla rotazione di questo sistema di riferimento. Ammettiamo che \u03b1' sia la precessione accumulata nel sistema rotante. Dato che formula_14, la precessione nel corso di un'orbita, rispetto alle stelle lontane, \u00e8 data da:\nCon una serie di Taylor troviamo, al primo ordine"}
{"id": "2946390", "revid": "287204", "url": "https://it.wikipedia.org/wiki?curid=2946390", "title": "Friedrich Ruckert", "text": ""}
{"id": "2946391", "revid": "330270", "url": "https://it.wikipedia.org/wiki?curid=2946391", "title": "Friedrich Rueckert", "text": ""}
{"id": "2946394", "revid": "125935329", "url": "https://it.wikipedia.org/wiki?curid=2946394", "title": "Fran\u00e7afrique", "text": "L'espressione \u00abFran\u00e7afrique\u00bb (reso in italiano \u00abFranciafrica\u00bb) \u00e8 utilizzata, in genere in senso spregiativo, per designare la relazione speciale, spesso qualificata come neocoloniale, stabilita tra la Francia e le sue antiche colonie in Africa subsahariana. Questa relazione speciale fu creata e organizzata su richiesta del generale de Gaulle da Jacques Foccart, segretario generale della Francia per gli affari africani e malgasci dal 1960 al 1974, e si caratterizza per il ruolo delle reti extra-diplomatiche (servizi segreti, imprese, ecc.) e l'ingerenza diretta delle autorit\u00e0 francesi nella politica interna delle antiche colonie.\nIl termine \"Fran\u00e7afrique\", che si \u00e8 imposto per via del suo regolare utilizzo da parte dei media (in particolare Le Monde, Lib\u00e9ration o L'Express), \u00e8 utilizzato pi\u00f9 generalmente per denunciare la politica estera della Francia nei confronti non solamente delle vecchie colonie africane, ma anche degli altri paesi francofoni africani (come il Burundi, il Ruanda e la Repubblica Democratica del Congo); politica estera costituita da interventi militari (in Costa d'Avorio, Mali e Repubblica Centrafricana), dal presunto sostegno agli Hutu (responsabili del genocidio del Ruanda nel 1994) e dal ruolo svolto nell'affare Elf.\nStoria.\nOrigine dell'espressione.\nL'espressione \u00abFrance-Afrique\u00bb \u00e8 stata usata per la prima volta nel 1955 in senso positivo dal presidente della Costa d'Avorio, F\u00e9lix Houphou\u00ebt-Boigny, per definire il desiderio di un certo numero di dirigenti africani di conservare delle relazioni privilegiate con la Francia, dopo l'accesso dei loro paesi, antiche colonie francesi, all'indipendenza.\nQuesta stretta cooperazione si sviluppava attraverso le figure di F\u00e9lix Houphou\u00ebt-Boigny (Presidente della Costa d'Avorio e figura autorevole, rispettata e ascoltata dagli altri capi di Stato dell'Africa francofona) e di Jacques Foccart (segretario generale alla Presidenza della Repubblica (francese) per gli affari africani e malgasci), supervisori e responsabili della politica africana delle presidenze di Charles de Gaulle e di Georges Pompidou fra il 1960 e il 1974. Alla relazione con la Francia si attribuisce il progresso economico e industriale di quello che veniva definito il \"Miracolo Ivoriano\".\nIn risposta alla domanda di un giornalista del quotidiano \"Le Monde\" nel gennaio 2008, l'ex segretario di Stato francese per la Cooperazione Internazionale allo Sviluppo, Jean-Marie Bockel, ha detto che si voleva firmare \"il certificato di morte di Fran\u00e7afrique\". Tuttavia, la stampa francese ha continuato ad usare il termine, come quando, per esempio, lo ha riferito al presidente Nicolas Sarkozy dicendo che il governo francese non sarebbe intervenuto in occasione delle elezioni per un nuovo presidente del Gabon.\nIl neologismo \u00abFran\u00e7afrique\u00bb, che aveva all'origine una connotazione positiva, fu susseguentemente ripreso e popolarizzato nel senso spregiativo attuale nel 1998 da Fran\u00e7ois-Xavier Verschave nel suo libro \"La Fran\u00e7afrique, le plus long scandale de la R\u00e9publique\".In questo saggio, completato nel 2000 da \"Noir silence, qui arr\u00eatera la Fran\u00e7afrique?\", Vershave descrive un sistema caratterizzato da pratiche di sostegno a dittature, di colpi di Stato, di omicidi politici, ma anche di appropriazione indebita di fondi pubblici e finanziamento illecito dei partiti politici (da cui poi l'omofonia, diverse volte sottolineata da Verschave: \"France-Afrique\", \"France-\u00e0-fric\" (\"fric\" \u00e8 una parola slang che indica \"contante\", \"denaro\").\nVerschave defin\u00ec la Fran\u00e7afrique come \"la criminalit\u00e0 segreta nelle alte sfere della politica e dell'economia francese, dove \u00e8 nascosta una sorta di Repubblica sotterranea alla vista\" e aggiunse \"nel corso di quattro decenni, centinaia di migliaia di euro sono stati sottratti sotto forma di debiti, aiuti, olio, cacao ... o drenati attraverso monopoli di importazione francesi, e hanno finanziato le lobby politico-affaristiche francesi (tutte propaggini della rete principale neo-gollista), i dividendi degli azionisti, le operazioni pi\u00f9 importanti dei servizi segreti e le spedizioni mercenarie.\"\nIl \"sistema della Fran\u00e7afrique\" presenta, a diversi livelli secondo i paesi considerati, le caratteristiche seguenti:\nSi pu\u00f2 parlare di \u00abFran\u00e7afrique\u00bb solo quando tutti gli elementi precedenti sono riuniti. In effetti, ad esempio, delle \"retrocommissioni\" importanti alimentanti la classe politica francese provengono o sono provenuti dai paesi del Golfo o da Taiwan. Allo stesso tempo, il lassismo delle compagnie petrolifere circa l'uso fatto delle royalties dai regimi autoritari locali non \u00e8 proprio alla Fran\u00e7afrique. Tutte queste relazioni non rientrano nel caso di un sistema, a maggior ragione del sistema designato dal termine Fran\u00e7afrique. Il sistema della Fran\u00e7afrique non \u00e8 un semplice rapporto di dominazione della Francia sulle sue ex colonia; esso ricomprende delle interazioni pi\u00f9 complesse e specifiche, che vanno nei due sensi, fatte di cultura condivisa, di conoscenza mutuale, a volte di connovenza. A volte, sono i regimi autoritari africani che usano la corruzione e il ricatto, arrivare ai loro fini, contro le autorit\u00e0 francesi.\nQuesta politica, della quale Verschave ne denuncia la presenza dalle indipendenze africane degli anni 1960, ha per obiettivo di difendere gli interessi francesi sul piano strategico (in particolare con basi militari) ed economico (accesso delle multinazionali francesi a risorse naturali e strategiche: petrolio, uranio, ecc.).\nStoria ed evoluzione della relazione \u00abfranco-africana\u00bb.\nIl presidente Charles de Gaulle, dopo il suo ritorno nel 1958, si vede costretto dalla spinta dei movimenti anticolonialisti e dalle pressioni internazionali, ad accordare l'indipendenza alle antiche colonie africane della Francia, che ebbero, fino al 1960, lo statuto di Stati membri della Comunit\u00e0 francese (l'Algeria francese costituiva un caso a parte). Ma allo stesso tempo, de Gaulle, incarica Jacques Foccart (fondatore del SAC) di prendere delle disposizioni per conservare una dipendenza di fatto di questi Stati. Ufficialmente Jacques Foccart viene quindi nominato \"Segretario generale alla presidenza della Repubblica per gli affari africani e malgasci\", un posto modesto rispetto ad un ministero. Tuttavia, per realizzare questo progetto, \u00abil suo potere \u00e8 cos\u00ec immenso che non vi \u00e8 alcun equivalente nella Repubblica francese\u00bb, in particolare grazie al fatto che egli incontra il capo di Stato tutti i giorni. Foccart ha quindi il controllo e la gestione su tutto ci\u00f2 che riguarda l'Africa: i viaggi ufficiali e ufficiosi, le udienze, la nomina e la revoca degli ambasciatori e infine al supervisione dell'azione dei servizi segreti per l'estero. Jacques Foccart resta a questo posto dal 1960 al 1974 (sotto le presidenze di de Gaulle e Pompidou), poi \u00e8 richiamato dal primo ministro francese Jacques Chirac nel 1986 (come consigliere del Primo ministro), e poi nuovamente dopo l'elezione di Chirac alle presidenziali del 1995 (come consigliere anziano all'inizio del suo mandato).\nLa difesa degli interessi francesi in Africa, e soprattutto del suo famoso \u00abpr\u00e9-carr\u00e9\u00bb, \u00e8 stata considerata da tutti presidenti della Quinta Repubblica come un punto centrale e imperativo della politica internazionale della Francia. In effetti, per garantire l'indipendenza energetica della Francia e l'approvvisionamento in materie prime era necessaria una certa stabilit\u00e0 politica in quei paesi africani, che erano invece molto instabili; ad esempio tra la scoperta di un giacimento petrolifero e l'estrazione del petrolio passano diversi anni e continui cambi di governo e colpi di Stato non consentivano di svolgere l'attivit\u00e0 petrolifera in maniera certa e sicura.\nVal\u00e9ry Giscard d'Estaing sostituisce il \"Segretariato generale...\" con la \"Cellula africana dell'Eliseo\" e sostituisce Foccart con Ren\u00e9 Journiac, che fu il braccio destro di Foccart.\nAnche se molti immaginavano una politica africana differente, Fran\u00e7ois Mitterrand mantiene anche lui la \"Cellula africana dell'Eliseo\", anzi poich\u00e9 le \"reti\" erano \"golliste\", si adopera per far in modo che la sua corrente politica benefici dei \"vantaggi\" del sistema \u00abFran\u00e7afrique\u00bb. Nomina durante i suoi due mandati, tre consiglieri per gli affari africani: Guy Penne (1981-1986), Jean-Christophe Mitterrand (1986-1992) e Bruno Delaye (1992-1995).\nLa Fran\u00e7afrique \u00e8 continuata sotto Fran\u00e7ois Mitterrand e Jacques Chirac e si \u00e8 mantenuta, sotto differenti forme e malgrado alcune evoluzioni, fino alla presidenza di Nicolas Sarkozy; questa politica \u00e8 tornata infatti sotto i riflettori ancora una volta dopo l'8 gennaio 2010, con gli attacchi contro la nazionale di calcio del Togo, per cui a Francia \u00e8 stata accusata di ingerenza negli affari del paese attraverso il sostegno a gruppi separatisti, come Fronte per la Liberazione dell'enclave di Cabinda e di foraggiare i loro capi. Si possono anche includere i presidenti successivi, Fran\u00e7ois Hollande \u2013 che ha in particolare ordinato gli interventi in Mali (\"Op\u00e9ration Serval\" 2013-2014), in Repubblica Centrafricana (\"Op\u00e9ration Sangaris\" 2013-2016) e nel \"Sahel\" (\"Op\u00e9ration Barkhane\" 2014-in corso) \u2013 e Emmanuel Macron, entrambi hanno nominato dei \"consiglieri Africa\" che hanno i loro uffici nei locali storici del 2 rue de l'\u00c9lys\u00e9e.All'origine, le ragioni della messa in opera di questo sistema sono di tre ordini. L'aspetto economico consiste a garantire l'accesso alle materie prime strategiche del continente (petrolio, uranio, ecc.) e ad offrire degli sbocchi economici privilegiati alle multinazionali francesi. In secondo luogo, l'aspetto diplomatico e strategico consiste a mantenere lo statuto di potenza mondiale ottenuto dalla Francia dopo la guerra, grazie ai paesi alleati, in particolare per i voti all'interno di istituzioni internazionali, ma anche per contenere l'espansione \u00abcomunista\u00bb sul continente africano o per \u00abresistere\u00bb all'influenza statunitense in aumento, mantenendo delle basi militari a garanzia delle capacit\u00e0 di proiezione internazionale dell'Arm\u00e9e fran\u00e7aise. Infine l'aspetto politico, consiste ad organizzare il finanziamento occulto dei partiti politici francesi con il dirottamento delle royalties delle materie prime.\nDopo la fine della guerra fredda da una parte, e la regolamentazione del finanziamento dei partiti politici in Francia dall'altra parte, le due ultime dimensioni della Fran\u00e7afrique sono progressivamente scomparse a profitto della prima, la giustificazione economica, che resta pi\u00f9 che mai una preoccupazione primordiale per la Francia e le sue multinazionali (Total, Areva, Bouygues, Bollor\u00e9, ecc.).\nSotto la presidenza di Fran\u00e7ois Hollande (2012-2017), la Francia mette inizialmente ad una certa distanza della propria diplomazione i presidenti congolesi Joseph Kabila (Repubblica Democratica del Congo) e Denis Sassou Nguesso (Repubblica del Congo) e il ciadiano Idriss D\u00e9by, al potere da diversi decenni o rieletti in circostanze discutibili. La Francia se ne riavvicina tuttavia in seguito, in particolare a causa dei sostegni di questi paesi alla guerra in Mali (iniziata nel 2012) e all\"'Op\u00e9ration Sangaris\" in Repubblica Centrafricana.\nLa \u00abFran\u00e7afrique\u00bb si potrebbe dire che continui tutt'oggi. Tuttavia, essa non \u00e8 pi\u00f9 quella di Jacques Foccart (all'epoca la \"cellula africana dell'Eliseo\" contava un centinaio di impiegati, oggi essa ne conta meno di cinque), nella quale era la Francia a \"dettare\" la politica africana alle sue antiche colonie. Oggi, la \u00abFran\u00e7afrique\u00bb continua soprattutto nei suoi aspetti economico-finanziari; ma (a partire dalla caduta del muro di Berlino) il peso politico della Francia e la sua capacit\u00e0 di influenzare le politiche africane sono fortemente diminuiti, anzi in alcuni episodi si potrebbe addirittura pensare che il rapporto si \u00e8 invertito. Inoltre, ai tempi di Jacques Foccart e fino agli anni 1990, la \"cellula africana dell'Eliseo\" gestiva e organizzava \"ufficialmente\" la \"Fran\u00e7afrique\"; in seguito sono cominciati ad apparire numerosi affaristi a fare da collegamento tra i dirigenti francesi e africani; la differenza per\u00f2 \u00e8 sostanziale, mentre Foccart era un \"uomo di stato\" che operava nell'esclusivo interesse della Repubblica francese, questi affaristi lavorano nell'interesse di chi li paga; ad esempio il franco-libanese Robert Bourgi \u2013 che pretende essere il successore di Foccart \u2013 in realt\u00e0 non fa che da intermediario tra alcuni dirigenti africani e francesi e il \u00abtrasporto di valigie\u00bb.\nInfine, alcune \u00e9lite dirigenti africane sono lontane dall'essere oneste e irreprensibili ed inoltre, a partire dagli anni 2000 a causa l'espansione cinese sul continente africano (\"Chinafrique\"), la Francia \u00e8 anche messa in concorrenza con la Cina oltre che con gli Stati Uniti, per ottenere dei contratti commerciali per le proprie imprese multinazionali. Ci\u00f2 fa s\u00ec che in molti casi si sia passati dalla corruzione (ovvero un accordo illecito tra pubblico (africano) e privato (francese) nel quale quest'ultimo paga per ottenere qualcosa) alla concussione (ovvero quando il pubblico (africano) induce o costringe il privato (francese) a pagare per ottenere qualcosa). Inoltre, l'aiuto cinese allo sviluppo africano ha una grande differenza rispetto a quello francese, mentre le multinazionali francesi che lavorano in Africa impiegano operai locali (contribuendo quindi anche parzialmente ad uno sviluppo locale), le imprese cinesi viceversa impiegano generalmente operai cinesi e ci\u00f2 non contribuisce allo sviluppo locale, inoltre la \"diaspora cinese\" \u00e8 ben installata nella \"piccola economia locale\".\nL'antropologo Jean-Pierre Dozon contesta l'espressione \u00abFran\u00e7afrique\u00bb, perch\u00e9 secondo lui quest'espressione lascia sottintendere solamente una specie di spazio riservato nel quale la Francia persegue la sua politica neocoloniale, e non prende in considerazione invece il fatto che gli Stati africani hanno avuto un ruolo centrale nella storia francese del XX secolo, soprattutto a partire dalla Quinta Repubblica; secondo l'autore, le pratiche della Fran\u00e7afrique rappresentano la punta di un iceberg (\"\u00e9cume des choses\") e a questa espressione preferisce la nozione di \u00ab\"\u00c9tat franco-africain\"\u00bb, per sottolineare la dimensione propriamente \"regale\" dell'Africa nera all'interno dello Stato francese.\nLo spazio franco-africano.\nI paesi considerati come appartenenti, a diversi livelli, al sistema della \u00abFran\u00e7afrique\u00bb sono le antiche colonie francesi in Africa sahariana:\nDei paesi come la Repubblica Democratica del Congo, il Burundi e il Ruanda, sono francofoni, ma essi erano delle antiche colonie del Belgio, nei quali l'influenza della Francia non \u00e8 preponderante o \u00e8 pi\u00f9 recente.\nI paesi citati lo sono a diversi livelli. Alcuni Stati, considerati da alcuni come delle dittature petrolifere, come il Gabon o la Repubblica del Congo, appaiono come delle \"caricature\" della Fran\u00e7afrique talmente i legami appaiono stretti tra i loro dirigenti e le autorit\u00e0 francesi, anche tenuto conto del ruolo preponderante che occupa Total (in precedenza Elf Aquitaine) nell'economia di questi paesi. Altri regimi autoritari sono ugualmente interessati in primo luogo, come il Togo, il Burkina Faso, il Camerun, Gibuti, il Ciad o ancora la Repubblica Centrafricana.\nInvece, altre antiche colonie francesi come i paesi del Maghreb (l'Algeria in particolare) e la Costa d'Avorio hanno avuto in passato dei periodi di relazioni difficili o anche conflittuali con la Francia. Anche se vi si possono riscontrare dei fenomeni assimilabili alle pratiche della Fran\u00e7afrique, per via degli interessi economici della Francia in quei paesi, l'influenza delle \"reti\" \u00e8 molto minore.\nGli attori della Fran\u00e7afrique.\nLa \"cellula africana dell'Eliseo\".\nLa \"cellula africana dell'Eliseo\", ugualmente chiamata secondo i periodi \"segretariato generale alla presidenza della Repubblica per gli affari africani e malgasci\" (al momento della sua creazione nel 1960), poi \"cellula Africa\" e \"consiglere Africa\", \u00e8 un gruppo di collaboratori del Presidente della Repubblica francese incaricati di salvaguardare gli interessi della Francia in Africa.\nLargamente sfuggente al Ministero degli Afferi esteri, la politica africana della Francia \u00e8 storicamente elaborata al Palazzo dell'Eliseo (o pi\u00f9 precisamente al 2 rue de l'\u00c9lys\u00e9e), dove il Presidente e i suoi consiglieri prendono tutte le decisioni riguardanti la politica da tenere in Africa, l'assistenza militare da apportare ai paesi africani e ai regimi che li governano.\nLa \"cellula africana\" \u00e8 indissociabile dal suo fondatore, Jacques Foccart, nominato dal Generale de Gaulle e che rester\u00e0 sul posto anche sotto la presidenza di Georges Pompidou. Foccart sar\u00e0 il \u00abmentore africano\u00bb di Jacques Chirac, il quale, all'inizio del suo mandato avrebbe ammesso di averlo avuto tutti i giorni al telefono. Chirac, durante la prima coabitazione e il suo governo (1986-1988), lo richiama per essere il consigliere africano del Primo ministro francese (in \u00abopposizione\u00bb al consigliere africano del Presidente), e poi durante la sua Presidenza della Repubblica (1995-1997) lo richiama come \"consigliere occulto\" (Foccart aveva all'epoca pi\u00f9 di 80 anni).\nCon la presidenza Valery Giscard d'Estaing (1974), Foccart \u00e8 sostituito e il \"Segretariato\" \u00e8 sostituito dalla \"Cellula Africa\". I presidenti successivi (Mitterrand e Chirac), manterranno la \"Cellula Africa\". Nicolas Sarkozy, sostituisce la \"Cellula Africa\" con un \"Consigliere Africa\", mantenuto poi nelle presidenze successive; il \"Conseiller Afrique\" non \u00e8 pi\u00f9 in contatto diretto col Presidente (come in precedenza) ma lo \u00e8 per via indiretta attraverso il segretario generale dell'Eliseo.\nI servizi segreti.\nLo SDECE (in seguito DGSE), ha svolto un ruolo importante nella Fran\u00e7afrique, in particolare il suo capo del settore Africa, Maurice Robert, che partecipa all'organizzazione di numerosi colpi di forza, installando o rovesciando i capi di Stato africani in funzione degli interessi della Francia. Egli inquadra anche numerosi interventi del famoso mercenario Bob Denard, prima di essere reclutato direttamente da Elf Aquitaine quando nel 1973 \u00e8 allontanto dallo SDECE. Nel 1979, Maurice Robert \u00e8 nominato ambasciatore di Francia in Gabon, su domanda del Presidente del Gabon Omar Bongo, che egli ha contribuito ad installare al potere. Egli \u00e8 in seguito sostituito nel 1982 con l'arrivo al potere di Fran\u00e7ois Mitterrand e ritorna da Elf Aquitaine, dove termina la sua carriera.\nIl ministero della Cooperazione.\nIl ministero della Cooperazione \u2013 esistito come ministero autonomo dal 1959 fino al 1998, poi dal 1999 integrato nel ministero degli Affari esteri \u2013 fu creato dal Presidente della Repubblica Charles de Gaulle nel 1959 per contribuire alla cooperazione e allo sviluppo dei paesi africani che avrebbero l'anno seguente ottenuto l'indipendenza con contesto del processo di decolonizzazione. Questo ministero, pi\u00f9 che quello degli Esteri, partecipava alla politica africana della Fran\u00e7afrique.\nLe multinazionali francesi.\nIn particolare le seguenti aziende:\nLe personalit\u00e0 africane.\nIn particolare in Gabon e Repubblica del Congo:"}
{"id": "2946396", "revid": "1048993", "url": "https://it.wikipedia.org/wiki?curid=2946396", "title": "Jo Fedeli", "text": "Biografia.\nInizia l'attivit\u00e0 di cantante alla met\u00e0 degli anni '50, formando alcuni complessi di rock and roll con cui si esibisce in tutta la Puglia; entra poi ne i Cinque del Sud e nell'orchestra di Gianni Desidery.\nNel 1959 entra come cantante nell'orchestra di Luciano Fineschi e si trasferisce a Milano; nel 1961 partecipa, con il nome d'arte Joe Fedeli al 1\u00ba Festival del Rock And Roll.\nNel 1962 vince il primo Festival di Carrara, ed ottiene un contratto discografico con la CGD, per cui incide i primi 45 giri con canzoni twist.\nPer la Nuova Enigmistica Tascabile incide alcune cover di successi del periodo, tra cui \"Se mi vuoi lasciare\" di Michele.\nPassa poi alla Polydor e partecipa ad Un disco per l'estate 1964: la canzone che presenta, \"Sei come una lucertola\" (scritta da Bruno Pallesi per il testo e da Renato De Carli per la musica), si qualifica per la fase finale, non vince, ma diventa ugualmente uno dei tormentoni estivi di quell'anno (oltre che la canzone pi\u00f9 celebre di Fedeli).\nNello stesso anno partecipa al festival di Zurigo con \"Un souvenir\".\nPassa poi alla Italdisc, l'etichetta di David Matalon, e partecipa con \"\u00c8 andata cos\u00ec\" al Cantagiro 1965 con il suo gruppo, I Corsari (con Santino Martoscia al basso).\nNegli ultimi anni del decennio incide per la Bentler con meno successo, esibendosi con un nuovo complesso, i Jenni's Group; l'ultimo brano che ottiene un certo riscontro \u00e8 \"Somigli a una bambola\", dopodich\u00e9 Fedeli continua l'attivit\u00e0 a livello locale."}
{"id": "2946405", "revid": "125364571", "url": "https://it.wikipedia.org/wiki?curid=2946405", "title": "P\u00ebtr Savvi\u010d Utkin", "text": "\u00c8 stato uno dei principali rappresentanti in Russia della corrente del Simbolismo.\nBiografia.\nDopo l'iniziale educazione artistica ricevuta nelle scuole di Saratov, si iscrive alla Scuola di pittura, scultura e architettura di Mosca.\nInfluenzato dal gruppo parigino dei Nabis, nel 1904 organizza a Saratov una mostra policulturale ispirata al simbolismo denominata \"Rosa rossa\" e un'altra, analoga, a Mosca nel 1907, denominata \"Rosa blu\".\nLa maggior parte delle sue opere \u00e8 andata perduta in un incendio conseguente agli avvenimenti bellici della Seconda guerra mondiale."}
{"id": "2946406", "revid": "5376", "url": "https://it.wikipedia.org/wiki?curid=2946406", "title": "Agnese di Roma", "text": ""}
{"id": "2946410", "revid": "80598", "url": "https://it.wikipedia.org/wiki?curid=2946410", "title": "Katty Line", "text": "Biografia.\nScoperta da Ren\u00e9 Porchet (produttore con lo pseudonimo Ken Lean), inizia la sua carriera di cantante in Francia a met\u00e0 degli anni Sessanta, riscuotendo un buon successo nel 1965 con \"N'h\u00e9site pas quand l'amour t'appelle\", cover di \"Back In My Arms Again\" delle Supremes, e nel 1966 con \"Ne fais pas la tete\", cover di \"How Does That Grab You, Darlin'\" di Lee Hazlewood (lanciata da Nancy Sinatra), esibendosi poi anche in Belgio ed in Svizzera. Nel 1968 si sposa con Porchet, il suo produttore.\nIn Italia diventa famosa dopo la partecipazione al programma televisivo \"Stasera con Adriano Celentano\", dove si mette in luce per la sua bellezza e per le mini-minigonne che indossa: proprio il Molleggiato pubblica i suoi dischi con la sua casa discografica; inoltre, a seguito del successo televisivo, Katty Line viene ingaggiata dalla Dufour per Carosello. Partecipa al Festivalbar 1969 con \"La rivale\" (scritta da Miki Del Prete e Luciano Beretta per il testo e da Lorenzo Pilat e Roberto Negri per la musica), e nello stesso anno incide \"Tu vinci sempre\", cover in italiano di \"Touch me\" dei Doors (con il testo scritto da Luciano Beretta e Cristiano Minellono).\nL'anno successivo, con \"In direzione del sole\", gareggia al Cantagiro 1970. Nel 1971 partecipa al programma televisivo \"Incontri d'estate\"; a dicembre del 1971 per\u00f2 subisce un terribile incidente stradale, mentre \u00e8 in macchina con il marito: Porchet perde la vita, e Katty Line resta ricoverata in ospedale per 18 mesi, al termine dei quali decide di ritornare in Francia. Incide nuovamente un 45 giri in Italia nel 1980: si tratta di \"Adriano\", un brano disco music con cui partecipa al programma televisivo \"Superclassifica Show\"."}
{"id": "2946418", "revid": "34862", "url": "https://it.wikipedia.org/wiki?curid=2946418", "title": "Daniel Koellerer", "text": ""}
{"id": "2946419", "revid": "124249596", "url": "https://it.wikipedia.org/wiki?curid=2946419", "title": "Squadra austriaca di Coppa Davis", "text": "La squadra austriaca di Coppa Davis rappresenta l'Austria nella Coppa Davis, ed \u00e8 posta sotto l'egida della Federazione Austriaca di Tennis.\nLa squadra partecipa alla competizione dal 1905, ma non ha mai vinto la manifestazione. Ad oggi il suo miglior risultato sono le semifinali dell'edizione 1990, che l'Austria perse a Vienna contro gli Stati Uniti per 3-2.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti austriaci con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alle partite di Gruppo I della Coppa Davis 2019 (Austria-Finlandia 3-2).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2946421", "revid": "547034", "url": "https://it.wikipedia.org/wiki?curid=2946421", "title": "Squadra rumena di Coppa Davis", "text": "La squadra rumena di Coppa Davis rappresenta la Romania nella Coppa Davis, ed \u00e8 posta sotto l'egida della \"Federa\u0163ia Rom\u00e2n\u0103 de Tenis\".\nLa squadra partecipa alla competizione dal 1922, ma non ha mai vinto la manifestazione. Ha raggiunto infatti la finale in tre occasioni, nel 1969, 1971 e 1972, perdendo in tutte e tre le occasioni contro lo stesso avversario, gli Stati Uniti.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti rumeni con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai Playoff del Gruppo II della Coppa Davis 2019 (Romania-Zimbabwe 4-1).\nAndamento.\nLa seguente tabella riflette l'andamento della squadra dal 1990 ad oggi. Le due colonne grigie indicano che la squadra non ha preso parte alla manifestazione in quegli anni."}
{"id": "2946422", "revid": "339392", "url": "https://it.wikipedia.org/wiki?curid=2946422", "title": "San Pietro martire e Santi (Cima da Conegliano)", "text": ""}
{"id": "2946426", "revid": "124264642", "url": "https://it.wikipedia.org/wiki?curid=2946426", "title": "Squadra colombiana di Coppa Davis", "text": "La squadra colombiana di Coppa Davis rappresenta la Colombia nella Coppa Davis, ed \u00e8 posta sotto l'egida della \"Federaci\u00f3n Colombiana de Tenis\".\nLa squadra partecipa alla competizione dal 1959; ha fatto parte del Gruppo Mondiale, per la prima volta, nel 2019, \u00e8 fu eliminata nel Round Robin. Aveva raggiunto gli spareggi per il Gruppo Mondiale in altre occasioni (2010, 2013, 2014, 2015, 2017 e 2018) senza mai riuscire a qualificarsi.\nOrganico 2020.\nVengono di seguito illustrati i convocati per ogni singolo turno della Coppa Davis 2020. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti colombiani con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato alle Qualificazioni della Coppa Davis 2020 (Colombia-Argentina 3-1).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2946427", "revid": "1573940", "url": "https://it.wikipedia.org/wiki?curid=2946427", "title": "Asadiyeh", "text": "Asad\u012byeh (farsi \u0627\u0633\u062f\u06cc\u0647) \u00e8 il capoluogo dello shahrest\u0101n di Darmian, circoscrizione Centrale, nella provincia del Khorasan meridionale. Aveva, nel 2006, una popolazione di 4.312 abitanti."}
{"id": "2946437", "revid": "1573940", "url": "https://it.wikipedia.org/wiki?curid=2946437", "title": "Tabas Moseyna", "text": "Tabas Moseyn\u0101 (farsi \u0637\u0628\u0633 \u0645\u0633\u06cc\u0646\u0627) \u00e8 una citt\u00e0 dello shahrest\u0101n di Darmian, circoscrizione di Gezik, nella provincia del Khorasan meridionale. Aveva, nel 2006, una popolazione di 3.776 abitanti."}
{"id": "2946440", "revid": "553803", "url": "https://it.wikipedia.org/wiki?curid=2946440", "title": "Squadra kazaka di Coppa Davis", "text": "La squadra kazaka di Coppa Davis rappresenta il Kazakistan nella Coppa Davis, ed \u00e8 posta sotto l'egida dalla Federazione kazaka di tennis.\nLa squadra partecipa alla competizione dal 1995, essendo il Kazakistan una nazione che ha ottenuto l'indipendenza in epoca recente. I risultati ottenuti dall'Unione Sovietica, di cui il Kazakistan faceva parte, sono infatti oggi ereditati dalla Russia, considerata in tutti gli sport la naturale prosecuzione delle varie rappresentative sportive sovietiche.\nIl Kazakistan ha preso parte al Gruppo Mondiale per la prima volta nella Coppa Davis 2011, eliminando la pi\u00f9 quotata Repubblica Ceca al primo turno, risultato che ha permesso ai kazaki di mantenere la categoria senza dover disputare gli spareggi. Non sono mai andati oltre i quarti di finale, raggiunti in quattro occasioni (2011, 2013, 2014 e 2015).\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti kazaki con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.Aggiornato al Round Robin del Gruppo Mondiale della Coppa Davis 2019 (Gran Bretagna-Kazakistan 2-1).\nAndamento.\nLa seguente tabella riflette l'andamento della squadra dal 1990 ad oggi. Le colonne grigie indicano che la squadra non ha preso parte alla manifestazione in quegli anni."}
{"id": "2946441", "revid": "1543377", "url": "https://it.wikipedia.org/wiki?curid=2946441", "title": "Esper Lass", "text": "Esper Lass, alias Meta Ulnoor, \u00e8 un personaggio dei fumetti DC Comics. Nell'Universo DC \u00e8 un supercriminale, che comparve per la prima volta in \"Superboy Starring the Legion of Super-Heroes\" n. 212 (ottobre 1975).\nBiografia del personaggio.\nMeta Ulnoor nacque su Titano, la luna di Saturno, nel XXX secolo. Come per tutti i nativi di Titano (compresa la Legionaria Saturn Girl), \u00e8 una telepate. Dopo che la sua richiesta di fare parte della Legione dei Supereroi fu respinta (a causa di una regola che vietava l'ingresso nella squadra a due eroi con poteri simili), si un\u00ec ad un gruppo di compagni respinti come lei e domandarono l'adesione. Facendosi chiamare \"la Legione dei Super-Respinti\", furono inizialmente vittoriosi sui loro rivali con poteri simili. Esper Lass e i Super-Respinti furono infine sconfitti quando i Legionari utilizzarono il lavoro di squadra per vincere.\nCrisi.\nEsper Lass divenne poi un membro della Legione dei Supercriminali. La sua ultima comparsa pre-\"Ora zero\" fu un cameo durante la \"Crisi sulle Terre infinite\".\nLa si vide poi in \"Final Crisis: Legion of Three Worlds\" n. 2, ancora una volta membro della Legione dei Supercriminali. La si vide attaccare la mente di Saturn Girl, insieme a quella di Saturn Queen. Nel numero successivo, fu bloccata mentalmente dalla Saturn Girl di Terra Prime, che la ferm\u00f2 dall'aiutare Saturn Queen.\nPoteri e abilit\u00e0.\nCome tutti i nativi di Titano, Esper Lass \u00e8 nata con dei poteri psichici. Pu\u00f2 leggere le menti ed esercitare un certo controllo mentale sugli altri. Inizialmente dimostr\u00f2 di avere dei poteri pi\u00f9 forti di quelli di Saturn Girl, e riusc\u00ec a sopraffare i supereroi pi\u00f9 esperti.\nAltri media.\nCon il nome \"Esper\", comparve nella serie animata \"Legion of Super Heroes\". Comparve per la prima volta come membro dell'avanguardia della Velocit\u00e0 della luce di Lightning Lord. Ritornata con la sua squadra mand\u00f2 Saturn Girl in coma con l'aiuto di Tharok. Lightning Lad divenne ossessionato dal volersi vendicare personalmente, ma Phantom Girl riusc\u00ec a calmarlo."}
{"id": "2946445", "revid": "491592", "url": "https://it.wikipedia.org/wiki?curid=2946445", "title": "MP5 Paperino", "text": ""}
{"id": "2946446", "revid": "32026624", "url": "https://it.wikipedia.org/wiki?curid=2946446", "title": "Lodovico Belgiojoso", "text": ""}
{"id": "2946447", "revid": "1573940", "url": "https://it.wikipedia.org/wiki?curid=2946447", "title": "Eslamiyeh", "text": "Esl\u0101m\u012byeh (farsi \u0627\u0633\u0644\u0627\u0645\u06cc\u0647) \u00e8 una cittadina dello shahrest\u0101n di Ferdows, nella provincia del Khorasan meridionale, si trova a soli 3\u00a0km dalla citt\u00e0 di Ferdows in direzione nord-est. Aveva, nel 2006, una popolazione di 5.167 abitanti."}
{"id": "2946459", "revid": "729019", "url": "https://it.wikipedia.org/wiki?curid=2946459", "title": "Guerra di successione al patriarcato di Aquileia", "text": "La guerra di successione al patriarcato di Aquileia fu un conflitto che coinvolse tutte le potenze del Triveneto. Il conflitto si origin\u00f2 nel 1381 in seguito alla nomina a patriarca di Aquileia di Philippe d'Alen\u00e7on che riaccese la rivalit\u00e0 tra Udine, sostenuta dagli Scaligeri, e Cividale appoggiata dai Carraresi. La guerra port\u00f2 nel 1387 alla battaglia di Castagnaro che vide vincitori i Carraresi, che per\u00f2 l'anno seguente a causa dell'alleanza tra la Repubblica di Venezia e il Ducato di Milano persero tutti i territori conquistati.\nContesto storico.\nLa nomina a patriarca di Aquileia di Filippo di Alen\u00e7on (1381) provoc\u00f2 gravi discordie, la cui ragione principale fu il dissidio tra Udine e Cividale per questioni di interesse commerciale, legate a motivi di prestigio cittadino e familiare. Il patriarca si schier\u00f2 apertamente con Cividale, suscitando la furiosa reazione degli udinesi che lo costrinsero a fuggire dallo Stato patriarcale.\nSi formarono due fazioni: quella filoimperiale, che sosteneva Filippo ed era costituita da Cividale in rappresentanza del patriarcato, dai Carraresi con Francesco \u201cIl Vecchio\u201d da Carrara, dal regno d'Ungheria e dalle famiglie locali dei \"di Prata\", \"di Porcia\", \"di Ragogna\", gli \"Spilimbergo\" e i \"Prodolone\", e la fazione filoveneziana, chiamata \"La felice unione\", che contestava la nomina a patriarca di Filippo, cui aderirono gli Scaligeri con Antonio della Scala, le famiglie dei \"Duino\", gli \"Zoppola\", i \"da Cusano\", i \"di San Vito\" e i \"di Valvasone\", i \"Colloredo\", i \"da Maniago\", Federico Savorgnan (che fu ascritto al patriziato veneziano e provvisionato il 3 aprile 1385), Venceslao da Spilimbergo, Nicoletto da Castello e le citt\u00e0 di Sacile e Marano.\nIl 7 ottobre 1382 il comune di Udine nomin\u00f2 Simone di Colloredo capitano generale della Lega:\n\"Nobilis Miles D. Simon de Coloreto, Capitaneus generalis totius exercitus cum potestate mixti et meri imperii ad puniendum quoscumque.\"\nStoria.\nIl 25 gennaio 1381 Venezia invi\u00f2 24 galee ad occupare Trieste costringendola ad aderire alla Felice Unione; pochi mesi dopo Leopoldo III d\u2019Asburgo duca d'Austria penetr\u00f2 nella citt\u00e0, occupandola (7 agosto 1382), la quale fece poi atto di dedizione agli Austriaci (Graz, 30 settembre 1382); la citt\u00e0 rest\u00f2 agli Asburgo fino al 1918.\nI cividalesi presero la roccaforte di Gemona dopo 7 giorni d'assedio, il 14 ottobre 1383; la citt\u00e0 cadde di nuovo (nel 1385) nelle mani degli udinesi, guidati da Giovanni di Colloredo, che poi assaltarono anche il castello di Villalta ed investirono Cividale per 8 giorni con 4 bombarde, respingendo una sortita (23 gennaio 1386) e saccheggiando i dintorni.\nNel frattempo, il conflitto aveva assunto nel 1385 grandi proporzioni con l'intervento militare dei Carraresi; il signore di Padova Francesco I da Carrara, che da tempo aveva l'ambizione di espandere ad est i propri domini, prese le parti del patriarca esiliato, gi\u00e0 suo alleato nella guerra di Chioggia, sed\u00f2 la rivolta udinese nel febbraio 1385 e reinsedi\u00f2 al potere il cardinale francese.\nIn quegli anni erano frequenti le guerre tra padovani e veneziani; questi ultimi, non potendo permettere l'espansione in Friuli del tradizionale nemico, tra il marzo ed il maggio del 1385 si allearono con gli udinesi e con gli Scaligeri di Verona, che ambivano ad espandere il proprio territorio conquistando Padova. I Carraresi avevano perso il supporto del Regno d'Ungheria, in preda a lotte interne per la successione, e risposero alleandosi in funzione anti-veronese con i Visconti, signori di Milano. Quello stesso anno, le truppe di Padova tentarono invano di conquistare importanti comuni friulani.\nDopo un periodo di stallo, l'anno successivo la guerra fu ripresa dagli Scaligeri, il cui attacco fu arginato dai padovani alle porte della citt\u00e0 in zona Brentelle. L'incertezza iniziale di questa battaglia si risolse in favore dei Carraresi, le cui truppe costrinsero i veronesi alla ritirata il 25 giugno 1386. La vittoria delle Brentelle mise in evidenza le debolezze degli Scaligeri, e l'anno seguente furono i padovani ad attaccare la signoria veronese. La battaglia di Castagnaro ebbe luogo il 1\u00ba marzo 1387 nella cittadina che si trova pochi chilometri a sud del capoluogo scaligero. Le truppe di Verona erano condotte dai capitani di ventura Giovanni Ordelaffi di Forl\u00ec e Ostasio da Polenta di Ravenna, mentre i padovani erano comandati dal condottiero inglese Giovanni Acuto e da Francesco Novello da Carrara, figlio del signore di Padova. La battaglia \u00e8 considerata la pi\u00f9 grande vittoria di Giovanni Acuto, che attir\u00f2 in una trappola e sgomin\u00f2 i veronesi dopo aver finto di ritirarsi.\nNel fronte orientale passarono alla controffensiva i cividalesi, che respinero gli udinesi a Savorgnan (30 luglio 1387), bombardando e costringendo alla resa Sacile (6 agosto 1387), ma furono sconfitti dagli udinesi agli ordini di Colloredo al passo del Torre (1\u00ba ottobre 1387). Il castello di Artegna venne distrutto.\nLa sconfitta di Castagnaro segn\u00f2 la fine della lunga egemonia degli Scaligeri, che dopo qualche mese sarebbero stati cacciati da Verona dalle truppe viscontee. Il signore di Verona Antonio della Scala trov\u00f2 rifugio presso il suocero Guido III da Polenta, signore di Ravenna, mentre il resto della famiglia si sparse in Italia e in Germania. Il grande successo ottenuto si rivel\u00f2 una vittoria di Pirro per i Carraresi, che concordarono la spartizione dei territori scaligeri con Gian Galeazzo Visconti. Quest'ultimo non mantenne le promesse e dopo la cacciata degli Scaligeri, oltre a conquistare Verona, tenne per s\u00e9 anche Vicenza, che a quel tempo faceva parte della signoria veronese e che era stata promessa a Francesco I da Carrara.\nCon le finanze ridotte allo stremo dalle molte guerre sostenute, nel 1387 la signoria padovana perse l'alleato Filippo d'Alen\u00e7on, richiamato in Francia, e rimase definitivamente isolata dopo che i tradizionali alleati fiorentini si dichiararono neutrali sulla guerra. Il 29 maggio 1388, i Visconti strinsero alleanza con i veneziani con l'obiettivo di cacciare i Carraresi e spartirsi i loro domini. Francesco I si vide costretto a rinunciare alla signoria in favore del figlio Francesco Novello, che nel novembre successivo si arrese ai milanesi. Quello stesso anno Filippo d'Alen\u00e7on rinunci\u00f2 all'investitura di patriarca, ponendo formalmente fine al conflitto."}
{"id": "2946462", "revid": "767487", "url": "https://it.wikipedia.org/wiki?curid=2946462", "title": "Dante Sciacqui", "text": "Biografia.\nBella voce di basso di carattere: \"ricca, pastosa,omogenea, sorretta da una buona musicalit\u00e0\".Entr\u00f2 nella Societ\u00e0 Corale \"Perugina\" nel 1911 e studi\u00f2 canto con i maestri Armando Mercuri e Alessandro Pasucci. Debutt\u00f2 nel 1927 a Perugia nel ruolo di Ferrando ne \"Il trovatore\" di Giuseppe Verdi. Durante la sua carriera ha cantato in circa ottantacinque teatri italiani. Il suo ruolo preferito fu il Don Basilio ne \"Il barbiere di Siviglia\" di Gioachino Rossini, del quale fece circa cinquecento recite in Italia e all'estero. L'ultima recita ufficiale la tenne in Italia al Teatro alla Scala di Milano nel ruolo del Re in \"Aida\" di Verdi. Successivamente si stabil\u00ec a Fiume, dove cant\u00f2 anche cinque opere in lingua croata. Ritornato in Italia nel 1956, si esib\u00ec ancora in alcune recite al Teatro Morlacchi di Perugia. Tra le opere e i ruoli interpretati vanno ricordati: \"Aida\" (il Re), \"Rigoletto\" (Sparafucile), \"La forza del destino\" (Marchese di Calatrava), \"Otello\" (Lodovico) di Giuseppe Verdi, \"La sonnambula\" (Conte Rodolfo) di Vincenzo Bellini, \"La Wally\" (Stromminger) di Alfredo Catalani, \"La Gioconda\" (Alvise) di Amilcare Ponchielli, \"Lucia di Lammermoor\" (Raimondo) di Gaetano Donizetti, \"La boh\u00e8me\" (Schaunard) di Giacomo Puccini, \"Cleopatra\" (Decio Lena), di Armando La Rosa Parodi. Al termine della sua lunga carriera si dedic\u00f2 all'insegnamento del canto. Si suicid\u00f2 alla vigilia di Natale del 1986."}
{"id": "2946466", "revid": "287204", "url": "https://it.wikipedia.org/wiki?curid=2946466", "title": "Sant'Evellio", "text": "Agiografia.\nIl nome \"Evellio\" denota l'origine geografica e significa \"abitante di Havel\", probabilmente l'attuale Brandeburgo sulla Havel. \nDi lui poco si sa se non quello che \u00e8 attestato nella \"Passio Sancti Torpetis\", nella quale si narra che Evelio era funzionario per conto dell'imperatore romano Nerone all'epoca del martirio di San Torp\u00e8; vedendo che il santo era uscito incolume dalle feroci prove a cui era stato sottoposto si convert\u00ec alla fede cristiana. \nDopo aver abbandonato la corte dell'imperatore, fugg\u00ec a Roma dove per\u00f2 fu arrestato e processato, successivamente venne condannato a morte e sub\u00ec la decapitazione.\nCulto.\nGli agiografi Rabano Mauro e Notkero, indotti in errore da una errata lettura dell'antica \u2018Vita\u2019 di san Torpete, lo inserirono nei loro Martirologi alla data dell'11 maggio e Cesare Baronio continu\u00f2 ad elencarlo all'11 maggio nel suo Martirologio Romano."}
{"id": "2946474", "revid": "32027144", "url": "https://it.wikipedia.org/wiki?curid=2946474", "title": "Elefante di mare", "text": ""}
{"id": "2946475", "revid": "122655326", "url": "https://it.wikipedia.org/wiki?curid=2946475", "title": "Approssimazione per i campi gravitazionali deboli", "text": "L'approssimazione per i campi gravitazionali deboli o gravit\u00e0 linearizzata o linearizzazione delle equazioni di Einstein \u00e8 uno schema di approssimazione nella relativit\u00e0 generale in cui vengono ignorati i contributi non lineari della metrica dello spazio-tempo. Ci\u00f2 permette di semplificare lo studio di molti problemi. \nIl metodo.\nNella gravit\u00e0 linearizzata, il tensore metrico dello spazio-tempo formula_1 \u00e8 trattato come la somma della soluzione delle equazioni di Einstein di base, di solito lo spazio piatto di Minkowski e una perturbazione formula_2.\ndove \u03b7 \u00e8 la metrica di fondo non dinamica perturbante e formula_2 rappresenta la deviazione dell'esatta metrica (g) dello spazio-tempo piatto.\nLa perturbazione \u00e8 trattata usando i metodi della teoria perturbativa. L'aggettivo \"linearizzata\" significa che nella perturbazione vengono ignorati tutti i termini di ordine superiore a uno (quadratici in h, cubici in h, ecc...).\nApplicazioni.\nLe equazioni di campo di Einstein, essendo non lineari nella metrica, sono difficili da risolvere esattamente e lo schema di perturbazione precedente permette di ottenere equazioni di campo di Einstein linearizzate. Queste equazioni sono lineari nella metrica e la somma delle due soluzioni delle equazioni di campo di Einstein linearizzate sono anche una soluzione. L'idea di 'ignorare la parte non lineare' viene cos\u00ec incapsulata in questa procedura di linearizzazione. \nIl metodo \u00e8 usato per derivare il limite newtoniano, comprese le prime correzioni, molto simile a una derivazione per l'esistenza delle onde gravitazionali che conducono, dopo quantizzazione, ai gravitoni. Per questo motivo l'approccio concettuale della gravit\u00e0 linearizzata \u00e8 quello canonico nella fisica delle particelle, nella teoria delle stringhe e pi\u00f9 in generale nella teoria quantistica dei campi dove i campi classici (bosonici) sono espressi come stati coerenti di particelle.\nQuesta approssimazione \u00e8 anche nota come approssimazione del campo debole in quanto \u00e8 valida solo per gli \"h\" piccoli.\nApprossimazione del campo debole.\nNell'approssimazione del campo debole, la simmetria di gauge viene associata ai diffeomorfismi con piccoli \"spostamenti\" (i diffeomorfismi con estesi spostamenti ovviamente violano l'approssimazione del campo debole), che ha la forma esatta (per trasformazioni infinitesimali)\nDove formula_6 \u00e8 la derivata di Lie considerando che \u03b7 non muta (per definizione). Da notare che stiamo sollevando e abbassando gli indici rispetto a \u03b7 e non g e le derivate covarianti (connessione di Levi-Civita) rispetto a \u03b7. Questa \u00e8 la pratica standard nella gravit\u00e0 linearizzata. Il modo di pensare nella gravit\u00e0 linearizzata \u00e8 questo: la metrica di fondo \u03b7 \u00e8 la metrica e h \u00e8 un campo che si propaga oltre lo spazio-tempo con questo metrica.\nNel limite del campo debole, questa trasformazione di gauge si semplifica in\nL'approssimazione del campo debole \u00e8 utile nel trovare i valori di certe costanti, per esempio nelle equazioni di campo di Einstein e nella metrica di Schwarzschild.\nEquazioni di campo linearizzate di Einstein.\nLe equazioni di campo linearizzate di Einstein sono un'approssimazione per le equazioni di campo di Einstein valida per un debole campo gravitazionale e viene usata per semplificare molti problemi nell'ambito della relativit\u00e0 generale e studiare i fenomeni di radiazione gravitazionale. Questa approssimazione viene inoltre utilizzata per derivare la gravit\u00e0 newtoniana come un'approssimazione del campo debole della gravit\u00e0 einsteiniana.\nEsse si ottengono assumendo che la metrica dello spazio-tempo sia solo leggermente diversa da quella di base (di solito una metrica di Minkowski). Quindi la differenza nelle metriche pu\u00f2 essere considerata come un campo su linea di base metrica, il cui comportamento \u00e8 approssimato per mezzo di un insieme di equazioni lineari.\nDerivazione per la metrica di Minkowski.\nA partire dalla metrica per uno spazio-tempo nella forma\ndove formula_9 \u00e8 la metrica Minkowski e formula_10 \u2014 talvolta scritta come formula_11 \u2014 \u00e8 la deviazione di formula_12 da essa. formula_2 deve essere trascurabile in confronto a formula_14: formula_15 (e in modo simile per tutte le derivate di formula_2). Quindi si ignorano tutti i prodotti di formula_2 (o sue derivate) con formula_2 o sue derivate (equivale a ignorare tutti i termini di ordine superiore a 1 in formula_19). Si assume inoltre che in questo schema di approssimazione tutti gli indici di H e delle sue derivate siano innalzati e abbassati con formula_14.\nLa metrica h \u00e8 chiaramente simmetrica, dato che lo sono g e \u03b7. La condizione di consistenza formula_21 mostra che \nI simboli di Christoffel possono essere calcolati come\ndove formula_24, e questo \u00e8 usato per calcolare il tensore di Riemann:\nUsando formula_27 si ottiene\nQuindi le equazioni linearizzate di Einstein sono\no \nO, in modo equivalente:\nSviluppi perturbativi ad ordini superiori.\nPartendo dallo sviluppo lineare sopra esposto si pu\u00f2 tentare di aumentare la precisione dell'approssimazione utilizzando nello sviluppo in serie anche termini quadratici e superiori.\nLe principali tecniche usate sono:\ndove l'espansione post-newtoniana di grado zero (0PN) corrisponde alla teoria della gravitazione di Newton e quella di grado zero post-minkowskiana (0PM) corrisponde alla teoria della relativit\u00e0 ristretta.\nApplicazioni.\nLe equazioni di Einstein linearizzate sono usate principalmente nella teoria della radiazione gravitazionale, dove il campo gravitazionale lontano dalla sorgente viene approssimato tramite queste equazioni."}
{"id": "2946476", "revid": "1632387", "url": "https://it.wikipedia.org/wiki?curid=2946476", "title": "It's a Love Cult", "text": "It's a Love Cult \u00e8 il decimo album in studio della band norvegese Motorpsycho.\nFormazione.\ncon:\ne:"}
{"id": "2946480", "revid": "767487", "url": "https://it.wikipedia.org/wiki?curid=2946480", "title": "Thomas Brooks", "text": "Biografia.\nQuel che sappiamo della sua vita \u00e8 tratto in gran parte dai suoi scritti. Nato probabilmente in una famiglia benestante, nel 1608 Brooks studia al Emmanuel College di Cambridge, dove era stato preceduto da altri famosi puritani del New England come Thomas Hooker, John Cotton, e Thomas Shepard. Prima di quella data aveva servito come cappellano militare della Regia Marina. Nel 1640 gli viene data la licenza di predicatore dell'Evangelo.\nDopo la conclusione della prima guerra civile inglese, Thomas Brooks viene nominato pastore della chiesa di St Thomas the Apostle a Londra e sufficientemente famoso per essere eletto come predicatore della Camera dei Comuni il 26 dicembre 1648. Il sermone che pronuncia in quell'occasione \u00e8 pubblicato con il titolo \"God's Delight in the Progress of the Upright\" (Dio si rallegra del cammino dei giusti) sul testo: \"Il nostro cuore non si \u00e8 rivolto indietro, i nostri passi non si sono sviati dalla tua via\" (Salmo 44:18). Tre o quattro anni pi\u00f9 tardi \u00e8 trasferito alla chiesa di St. Margaret di Londra (Fish-street Hill). Brooks, come Thomas Goodwin e John Owen preferiva il sistema di governo della chiesa su modello congregazionalista.\nNel 1662 viene pure colpito dall'Atto di Uniformit\u00e0 che preclude la predicazione ai puritani. Privato del suo sostentamento, Brooks continua a predicare a Londra, dove non sembra per\u00f2 abbia come altri sofferto di persecuzioni. Diventa ministro di una comunit\u00e0 cristiana a Moorfields vicino a St. Margaret. A differenza di altri pastori rimane a Londra durante l'epidemia di peste del 1665, prendendosi fedelmente cura della sua comunit\u00e0. Nel 1672 secondo i termini della Dichiarazione di indulgenza torna a ricevere la licenza ufficiale di predicare, ma essa viene revocata nel 1676. Continua ciononostante a scrivere e pubblicare molti trattati di teologia.\nBrooks perde la sua prima moglie, Martha Burgess, nel 1676, donna molto devota alla quale era profondamente legato. Pi\u00f9 tardi sposa una donna molto pi\u00f9 giovane di lui, Patience Cartwright, che ugualmente d\u00e0 prova di essere devota e pia compagna.\nBrooks muore nel 1680 ed \u00e8 sepolto a Bunhill Fields il famoso cimitero londinese dove sono sepolti famosi predicatori non-conformisti come John Bunyan."}
{"id": "2946483", "revid": "352448", "url": "https://it.wikipedia.org/wiki?curid=2946483", "title": "Gravit\u00e0 linearizzata", "text": ""}
{"id": "2946493", "revid": "984922", "url": "https://it.wikipedia.org/wiki?curid=2946493", "title": "Badminton World Federation", "text": "La Badminton World Federation (BWF) \u00e8 la federazione sportiva internazionale, riconosciuta dal CIO, che governa lo sport olimpico del badminton."}
{"id": "2946494", "revid": "1573940", "url": "https://it.wikipedia.org/wiki?curid=2946494", "title": "James Donald Cameron", "text": "Biografia.\nFu il trentaduesimo segretario alla Guerra degli Stati Uniti, durante la presidenza di Ulysses S. Grant (18\u00ba presidente). Figlio di Simon Cameron, (anche lui ricopr\u00ec la stessa carica di James in passato) e di Margaret Brua.\nStudi\u00f2 in quella che in seguito verr\u00e0 chiamata Universit\u00e0 di Princeton. Spos\u00f2 Mary McCormick il 20 maggio 1856, i due ebbero sei figli:\nNel 1878 spos\u00f2 Elizabeth Sherman."}
{"id": "2946495", "revid": "486946", "url": "https://it.wikipedia.org/wiki?curid=2946495", "title": "F\u00e9d\u00e9ration internationale de roller sports", "text": ""}
{"id": "2946498", "revid": "483293", "url": "https://it.wikipedia.org/wiki?curid=2946498", "title": "IBAF", "text": ""}
{"id": "2946499", "revid": "446353", "url": "https://it.wikipedia.org/wiki?curid=2946499", "title": "Iva Toguri D'Aquino", "text": "Biografia.\nNacque in una famiglia di origine nipponica: il padre Jun Toguri si era trasferito negli USA fin dal 1899 mentre la madre Fumi aveva raggiunto gli \"States\" nel 1913. Da giovane fu una Girl Scout e venne cresciuta all'insegna della religione metodista; nel 1939 si laure\u00f2 in zoologia all'Universit\u00e0 della California a Los Angeles e successivamente lavor\u00f2 nel negozio dei genitori. Registrata come repubblicana, vot\u00f2 per Wendell Willkie alle elezioni presidenziali del 1940.\nIl 5 luglio 1941 salp\u00f2 da San Pedro alla volta del Giappone, dove aveva intenzione di visitare un parente malato e forse studiare medicina; siccome non possedeva il passaporto statunitense (aveva solo un certificato d'identificazione temporanea, valido solo per il viaggio di andata), durante il suo soggiorno nel Sol Levante chiese al Vice Console degli Stati Uniti a Tokyo il rilascio del passaporto per poter tornare in America: la sua richiesta venne inoltrata al Dipartimento di Stato competente ma, a causa dell'attacco di Pearl Harbor, la domanda si aren\u00f2 e fu costretta a rimanere in Giappone.\nUna volta scoppiata la guerra del Pacifico il governo guidato da Hideki T\u014dj\u014d le chiese di rinunciare alla cittadinanza statunitense, ma lei rifiut\u00f2 di farlo (pare che in proposito abbia affermato \"Una tigre non cambia le sue strisce\"): di conseguenza venne considerata una nemica straniera e non le venne concessa la tessera di guerra per i generi alimentari di prima necessit\u00e0. Costretta a cercare un impiego, trov\u00f2 lavoro come dattilografa in un'agenzia di stampa e successivamente pass\u00f2 a Radio Tokyo con la stessa mansione.\nA partire dal novembre del 1943, Iva Toguri accett\u00f2 di condurre una trasmissione di propaganda bellica intitolata \"The Zero Hour\": essa era indirizzata ai soldati americani con lo scopo di demoralizzarli. Soprannominata \"Rosa di Tokio\", divenne famosa come \"la vostra pi\u00f9 amichevole nemica\" e per la voce sensuale con cui rivolgeva alle armate anglosassoni i propri inviti alla resa. In totale, \"Orphan Annie\" (altro suo soprannome, mututato dall'omonimo fumetto) condusse 340 puntate di \"The Zero Hour\" e fu spesso affiancata dal maggiore australiano Charles Cousens il quale, dopo esser stato catturato nella battaglia di Singapore, venne costretto con la tortura a lavorare per i nipponici.\nIva Toguri esegu\u00ec anche sketch comici e pezzi musicali, ma non prese mai parte a rassegne stampa in diretta; di solito, nel suo programma parlava per circa venti minuti. Nonostante guadagnasse solo 150 yen (circa 7 dollari dell'epoca) al mese, utilizz\u00f2 parte del suo denaro per nutrire prigionieri di guerra e contrabbandare cibo al mercato nero. Il 19 aprile 1945 si spos\u00f2 con Felipe D'Aquino (o Aquino), cittadino portoghese d'origine giapponese che la convinse a convertirsi al cattolicesimo: il matrimonio venne registrato al consolato lusitano di Tokyo ma la sposa si rifiut\u00f2 di acquisire la cittadinanza del marito.\nIl dopoguerra.\nDopo la resa incondizionata del Giappone i reporter Harry T. Brundidge di \"Cosmopolitan\" e Clark Lee dell'International News Service le offrirono $2.000 (l'equivalente di un salario annuale medio nel Giappone occupato) per un'intervista. In precarie condizioni economiche, la \"Rosa di Tokyo\" accett\u00f2 l'offerta ma scopr\u00ec che si trattava di una trappola: il 5 settembre 1945 venne arrestata a Yokohama e rinchiusa in carcere. Dopo un anno di prigione, tuttavia, Douglas MacArthur e l'FBI non riuscirono a trovare le prove che Iva avesse aiutato le potenze dell'Asse e quindi la liberarono.\nIn aggiunta, i prigionieri di guerra americani e australiani testimoniarono in suo favore, assicurando che Toguri non aveva commesso alcun illecito. Rimasta incinta, chiese che il figlio potesse nascere negli Stati Uniti, ma la richiesta non venne accolta. Il bambino nacque in Giappone, ma mor\u00ec poco dopo essere venuto al mondo. A quel punto inizi\u00f2 contro di lei un'aggressione mediatica in cui si distinse l'influente giornalista e conduttore radiofonico Walter Winchell, pertanto il 25 settembre 1948 fu condotta a San Francisco dove venne sottoposta a un processo per alto tradimento.\nIl procedimento giudiziario inizi\u00f2 il 5 luglio 1949 e fu il pi\u00f9 lungo e il pi\u00f9 costoso processo statunitense dell'epoca: in totale venne speso pi\u00f9 di mezzo milione di dollari, ossia 4.96 milioni di dollari attuali. L'accusa present\u00f2 46 testimoni, tra cui due ex supervisori di Toguri a Radio Tokyo; il collegio difensivo dell'imputata, guidato dal celebre avvocato nippo-statunitense Wayne M. Collins, sostenne che la donna aveva sottilmente sabotato l'industria bellica giapponese nel corso del conflitto. Il 29 settembre 1949 venne emessa la sentenza di condanna a dieci anni di reclusione e 10.000 dollari di multa.\nRinchiusa nella prigione federale di Alderson (Virginia Occidentale), la Toguri venne rilasciata sulla parola il 28 gennaio 1956 e in seguito si trasfer\u00ec a Chicago: impiegata nel negozio \"Belmont Avenue\", visse e lavor\u00f2 nel quartiere Lake View fino al giorno della sua morte, quando ormai il suo caso era stato completamente dimenticato. Separata dal marito fin dal giorno della condanna, divorzi\u00f2 nel 1980 (Felipe D'Aquino sarebbe poi morto in Giappone nel 1996) e riacquis\u00ec il suo nome da \"single\". Nel 1976 Ron Yates del \"Chicago Tribune\" scopr\u00ec che i due testimoni-chiave dell'accusa contro di lei, Kenkichi Oki e George Mitsushio, avevano spergiurato: l'FBI li aveva costretti a fare quelle dichiarazioni, minacciandoli di arresto in caso contrario.\nIl conduttore di \"60 Minutes\" Morley Safer riprese la notizia e la diffuse a livello nazionale; una volta appurata la verit\u00e0, il presidente Gerald Ford concesse a Iva Toguri il perdono presidenziale il 19 gennaio 1977, cio\u00e8 nel suo penultimo giorno di permanenza alla Casa Bianca: la decisione - avallata all'unanimit\u00e0 dal Parlamento della California, dalla Lega dei cittadini nippo-americani e dal senatore S. I. Hayakawa - permise alla \"Rosa di Tokyo\" di riottenere la cittadinanza statunitense. Il 15 gennaio 2006 le venne assegnato il premio \"Edward J. Herlihy\" dall'associazione dei Veterani della Seconda guerra mondiale e il 26 settembre successivo mor\u00ec in un ospedale per cause naturali."}
{"id": "2946500", "revid": "984922", "url": "https://it.wikipedia.org/wiki?curid=2946500", "title": "Uno sconosciuto accanto a me", "text": "Uno sconosciuto accanto a me (\"The Stranger Beside Me\") \u00e8 un film per la televisione del 1995 del regista Sandor Stern.\nTrama.\nQuando la giovane e bellissima Jennifer Gallagher decide di sposare Chris sembra che i suoi problemi legati ad un passato tragico, caratterizzato da violenze, anche sessuali, stiano finalmente per cadere nel dimenticatoio. Quando la giovane moglie scopre di essere incinta, deve iniziare a preoccuparsi della condotta del marito che sembra assumere atteggiamenti ambigui che la portano ad indagare sul suo conto, scoprendolo responsabile di violenze sessuali e di vagabondaggio notturno. Riaffiora il suo terribile passato ma con tenacia riesce ad incastrare il marito che possiede una doppia identit\u00e0."}
{"id": "2946503", "revid": "287204", "url": "https://it.wikipedia.org/wiki?curid=2946503", "title": "Vis-a-vis", "text": ""}
{"id": "2946504", "revid": "1543377", "url": "https://it.wikipedia.org/wiki?curid=2946504", "title": "Omosessualit\u00e0", "text": "Lomosessualit\u00e0 \u00e8 un orientamento sessuale che comporta l'attrazione emozionale, romantica e/o sessuale verso individui dello stesso sesso. Nella definizione di orientamento sessuale, l'omosessualit\u00e0 viene collocata nel \"continuum etero-omosessuale\" della sessualit\u00e0 umana, e si riferisce all'identit\u00e0 di un individuo sulla base di tali attrazioni e dell'appartenenza a una comunit\u00e0 di altri individui che condividono le stesse.\nL'omosessualit\u00e0 si riscontra in molte specie animali (circa 1.500). \u00c8 inoltre scientificamente provato che l\u2019omosessualit\u00e0 (come gli altri orientamenti sessuali) non \u00e8 una scelta. \nL'omosessualit\u00e0 nella specie umana era presente anche nell\u2019antichit\u00e0, infatti in molte antiche culture le relazioni omosessuali erano altamente diffuse. Nel corso della storia, alcuni aspetti individuali dell'omosessualit\u00e0 sono stati ammirati o condannati, relativamente alle norme sessuali delle varie societ\u00e0. Quando essa veniva elogiata, tali aspetti erano visti come un miglioramento per la societ\u00e0; quando veniva condannata, particolari attivit\u00e0 venivano viste come un \u201cpeccato\u201d (per alcuni religiosi) o una malattia e alcuni comportamenti omosessuali erano proibiti e puniti dalla legge.\nDalla met\u00e0 del XX secolo, l'omosessualit\u00e0 \u00e8 stata gradualmente disconosciuta come crimine e decriminalizzata in quasi tutte le nazioni sviluppate. In seguito ad ulteriori studi e ricerche, essa viene depennata dalla \"International Statistical Classification of Diseases, Injuries and Causes of Death\" (ICD) il 17 maggio 1990, data simbolo della Giornata internazionale contro l'omofobia, la bifobia e la transfobia. Tuttavia, lo status legale delle relazioni omosessuali varia enormemente da uno Stato all'altro e rimangono ancora giurisdizioni in cui alcuni comportamenti omosessuali sono considerati crimini e vengono puniti con pene severe, tra cui la pena di morte.\nMolte persone omosessuali nascondono i loro veri sentimenti e attivit\u00e0 a causa della paura della disapprovazione altrui e della violenza; vengono comunemente definiti \"repressi\". Il dichiarare apertamente il proprio orientamento viene definito \"coming out\" (dall'inglese \u201cvenire fuori\u201d). I tentativi di emancipazione dell'omosessualit\u00e0, cos\u00ec come oggi vengono riconosciuti, ebbero inizio negli anni sessanta del 1800; mentre nel XX secolo, dalla met\u00e0 degli anni cinquanta si ebbe un'accelerazione con l'aumento della visibilit\u00e0, dell'accettazione e dei diritti civili per lesbiche, gay e bisessuali. Ciononostante, l'omofobia persiste e ha un impatto forte soprattutto sui giovani, potendo causare all'individuo difficolt\u00e0 di socializzazione anche con conseguenze gravi, fino al suicidio.\nOggi, gli aggettivi pi\u00f9 comuni utilizzati sono \"lesbica\" per le donne omosessuali e \"gay\" per gli uomini omosessuali, bench\u00e9 alcuni preferiscano altri termini o anche nessun termine di definizione.\nEtimologia.\nIl termine \"omosessualit\u00e0\" \u00e8 la traduzione italiana della parola tedesca \"Homosexualit\u00e4t\" (creata fondendo il greco \"omoios\" \"simile\" e il latino \"sexus\" \"sesso\"), dalla quale sono derivate le traduzioni in tutte le altre lingue. Fu coniato nel 1869 dal letterato ungherese di lingua tedesca Karl-Maria Kertbeny (1824-1882) che lo us\u00f2 in un pamphlet anonimo contro l'introduzione da parte del Ministero della Giustizia prussiano di una legge per la punizione di atti sessuali fra due persone di sesso maschile. Sempre Kertbeny coni\u00f2 i termini di \"Normalsexualit\u00e4t\" (\"normosessualit\u00e0\") e \"Doppelsexualit\u00e4t\" (\"bisessualit\u00e0\"). Solo negli anni venti si far\u00e0 strada il termine \"eterosessuale\".\nBenkert non era un medico, n\u00e9 uno scienziato, bens\u00ec un letterato e soprattutto quel che oggi si definirebbe un \"militante omosessuale\". La sua creazione di questo termine fu dunque non un tentativo di medicalizzare il comportamento omosessuale, ma pi\u00f9 semplicemente il tentativo di creare un termine moralmente neutro che sostituisse quelli in uso all'epoca, soprattutto \"pederastia\", \"sodomia\", \"omogenia\" e \"androtropia\". Del resto, negli stessi anni anche Karl Heinrich Ulrichs (1825-1895), un altro militante, aveva coniato allo stesso scopo il termine \"uranismo\", che inizialmente ebbe maggior successo.\nNel 1880 il termine \"omosessualit\u00e0\" fu ripreso in un'opera scientifica di Gustav J\u00e4ger, \"Die Entdeckung der Seele\", dal quale penetr\u00f2 nella letteratura scientifica, che lo impose al grande pubblico, soprattutto attraverso la celeberrima \"Psychopathia sexualis\" di Richard von Krafft-Ebing, nella quale apparve a partire dall'edizione del 1887.\nIn Italia il termine apparve a stampa nel 1894; mentre l'aggettivo omosessuale era gi\u00e0 apparso due anni prima, pur se destinato a entrare nell'accezione comune solo a partire dagli anni trenta del secolo successivo.\nNel corso degli anni il termine \"omosessualit\u00e0\" ha assunto connotati sempre pi\u00f9 neutri, anche se il concetto in s\u00e9 continua a essere considerato un tab\u00f9 in alcune culture. Negli anni cinquanta e sessanta una parte del movimento di liberazione omosessuale ha cercato di allontanare l'attenzione dal concetto di \"sessualit\u00e0\", contenuto in questa parola, sostituendola con omofilia (dal greco \"omoios\" e \"fil\u00eca\" \"affetto fraterno\"). \"Omofilia\" \u00e8 per\u00f2 caduto in disuso, ed \u00e8 oggi usato solo all'interno della comunit\u00e0 omosessuale, o da persone anziane, o per riferirsi specificamente a quel periodo storico (\"il movimento omofilo degli anni Cinquanta\"). Con lo stesso intento di ricondurre l'attenzione all'ambito dei sentimenti pi\u00f9 che a quello della sessualit\u00e0 negli ultimi anni \u00e8 stato introdotta anche l'espressione \"omoaffettivit\u00e0\".\nIn particolare la parola omosessualit\u00e0 ha sostituito, secondo le intenzioni del suo creatore, termini usati nel passato come l'antico \"sodomia\" o \"\"sodomiti\", il cinquecentesco \"vitio nefando\"\", \"inversione sessuale\" (coniato nel 1870 da Arrigo Tamassia) e altri che avevano connotazioni moralmente negative o indicavano deviazioni patologiche della sfera sessuale (\"invertiti\", \"pervertiti\"). Ha inoltre dato al linguaggio corrente un'alternativa ai termini dialettali (\"culattoni\", \"recchioni\"), che hanno sempre in s\u00e9 un significato denigratorio o spregiativo.\nLa nascita del movimento di liberazione omosessuale ha imposto in tutto il mondo il termine nato dal gergo omosessuale statunitense gay, inizialmente usato soprattutto per gli uomini omosessuali, ma da qualche anno usato frequentemente anche per parlare di donne lesbiche. In origine letteralmente \"gaio\", ma con connotazioni sessuali gi\u00e0 nel tardo ottocento, viene usato nello \"slang\" omosessuale gi\u00e0 negli anni '20 del XX secolo e sul finire degli anni '40 appare in pubblicazioni di psicologia.\nUn'ala del movimento di liberazione omosessuale (o \"movimento LGBT\") si autodefinisce inoltre queer.\nNel caso di omosessualit\u00e0 fra donne si parla di lesbismo. Il termine deriva dall'isola di Lesbo, che fu patria della poetessa Saffo.\nComportamento omosessuale negli animali.\nL'omosessualit\u00e0 negli animali si riferisce alla documentata evidenza di un comportamento omosessuale, bisessuale o transgender negli animali non-umani. Tali comportamenti includono rapporti sessuali, corte, affetto, accoppiamento e omogenitorialit\u00e0. Comportamenti omosessuali e bisessuali sono diffusi nel regno animale: una ricerca del 1999 di Bruce Bagemihl dimostra che il comportamento omosessuale viene osservato in almeno 1500 specie, a partire dai primati agli acantocefali, ed \u00e8 ben documentata per 500 specie. Il comportamento sessuale animale ha differenti forme, anche nella stessa specie. Le motivazioni e le implicazioni di questi comportamenti non sono ancora stati ben compresi, dacch\u00e9 molte specie debbono ancora essere ben studiate. Secondo Bagemihl, \u201cil regno animale lo fa con molta pi\u00f9 diversit\u00e0 sessuale \u2013 tra cui omosessualit\u00e0, bisessualit\u00e0 e sessualit\u00e0 non produttiva \u2013 di quanto la comunit\u00e0 scientifica e la societ\u00e0 abbiano voglia di ammettere.\u201d\nUno dei casi pi\u00f9 famosi, in quanto ampiamente pubblicizzato dai mass media, \u00e8 stato quello riguardante Roy e Silo, la coppia di \"pinguini gay\" dello zoo newyorkese.\nSessualit\u00e0 e identit\u00e0 di genere.\nDefinizione dell'omosessualit\u00e0.\nL'OMS definisce l'omosessualit\u00e0 \"una variante naturale del comportamento umano\", ma non ha preso posizione rispetto alla possibile causa di tale variabilit\u00e0.\nDefinire chi sia la persona omosessuale non \u00e8 cosa agevole. L'omofobia, del resto, contribuisce a generare talvolta e in alcune culture una situazione sociale pesante in cui le stesse persone omosessuali rifiutano per prime, almeno in pubblico, la definizione di \"omosessuale\".\nOltre a ci\u00f2, il confine fra eterosessualit\u00e0 ed omosessualit\u00e0 non \u00e8 affatto netto: vaste aree del comportamento umano sfuggono a una definizione netta, ad esempio nel caso delle persone bisessuali.\nOltre che da parte di persone che provano attrazione sessuale e/o sentimentale sia per persone dell'altro che del proprio sesso (bisessualit\u00e0 in senso stretto), si possono verificare comportamenti omo- o bisessuali in molti altri casi, tra i quali:\nNormalmente, quando si parla di \"omosessuali\", non si intendono le persone coinvolte nelle situazioni sopra elencate, bens\u00ec le persone che provano attrazione in modo preponderante o esclusivo per persone del loro sesso anche quando siano al di fuori da tali situazioni. Tali persone ricercano rapporti affettivi e sessuali con persone del loro sesso in base a una pulsione interna personale e non in base a una scelta indotta dall'ambiente o dalle circostanze.\nOrientamento sessuale, identit\u00e0 e comportamento secondo gli psicologi americani.\nL'American Psychological Association, l'American Psychiatric Association, e la National Association of Social Workers asseriscono che \"L'orientamento sessuale si riferisce a un modello duraturo o a una disposizione all'esperienza sessuale, affettiva o di romantica attrazione primariamente a uomini, donne o entrambi i sessi. Si riferisce anche al senso di personale e sociale identit\u00e0 di un individuo basato su tali attrazioni, ai comportamenti che le esprimono, e all'appartenenza a una comunit\u00e0 di altri individui che le condividono. Bench\u00e9 il raggio d'azione dell'orientamento sessuale si dilunghi in un continuum da un'identit\u00e0 esclusivamente eterosessuale a una esclusivamente omosessuale, viene solitamente interpretato nei termini di tre categorie: eterosessuale (avente attrazione sessuale e romantica primariamente o esclusivamente con membri dell'altro sesso), omosessuale (avente attrazione sessuale e romantica primariamente o esclusivamente con membri dello stesso sesso), e bisessuale (avente un significante grado di attrazione sessuale e romantica nei confronti di entrambi uomini e donne). L'orientamento sessuale va distinto da altre componenti sessuali o della sessualit\u00e0, inclusi il sesso biologico (le caratteristiche anatomiche, fisiologiche e genetiche associate con l'essere di genere maschile o femminile), l'identit\u00e0 di genere (il senso psicologico di appartenenza al genere maschile o femminile), e il ruolo sociale di genere (l'adesione alle norme culturali che definiscono i comportamenti mascolini o effeminati).\nL'orientamento sessuale viene comunemente dibattuto come una caratteristica dell'individuo, cos\u00ec come per il sesso biologico, l'identit\u00e0 di genere o l'et\u00e0. Questa prospettiva \u00e8 incompleta dal momento che l'orientamento sessuale viene sempre definito sulla base dei termini relazionali e necessariamente concerne relazioni con altri individui. Atti sessuali e attrazioni romantiche vengono categorizzati come omosessuali o eterosessuali sulla base del sesso biologico dell'individuo coinvolto in essi, relativamente ai partner. Effettivamente, \u00e8 tramite la prestazione\u00a0\u2013 o il desiderio di prestare\u00a0\u2013 con un'altra persona che gli individui esprimono la loro eterosessualit\u00e0, omosessualit\u00e0 o bisessualit\u00e0. Cos\u00ec, l'orientamento sessuale \u00e8 integramente connesso alle intime relazioni personali che gli esseri umani formano con altri per incontrare le loro pi\u00f9 profonde necessit\u00e0 sentimentali di amore, legame e intimit\u00e0. Oltre al comportamento sessuale, questi vincoli comprendono affezioni fisiche non-sessuali tra partner, la condivisione degli obiettivi e dei valori, il reciproco sostegno e l'impegno costante.\nConseguentemente, l'orientamento sessuale non \u00e8 meramente una caratteristica personale che pu\u00f2 essere definita isolatamente. Altres\u00ec, il proprio orientamento sessuale definisce l'universo di persone con cui una persona \u00e8 in grado di trovare soddisfacenti e appaganti relazioni che, per molti individui, comprendono un'essenziale componente di identit\u00e0 personale.\nL'attivit\u00e0 omosessuale pu\u00f2 anche avvenire in situazioni in cui un grande gruppo di persone dello stesso sesso \u00e8 confinato insieme per una certa lunghezza di tempo, come nelle prigioni, negli ambienti militari, nelle scuole separate o in altre comunit\u00e0 che segregano sulla base sessuale, in cui i vari individui possono avere comportamenti omosessuali ma, in altra circostanza, si definiscono eterosessuali.\nSviluppo e presa di coscienza del soggetto riguardo al proprio orientamento sessuale: processo del \"coming out\".\nMolte persone che si sentono attratte da membri del loro stesso sesso si trovano a dover fare un \"coming out\" ad un certo punto della loro vita. Generalmente, il coming out viene descritto in tre fasi. La prima fase \u00e8 quella del \u201c\"conoscere se stessi\"\u201d, e della realizzazione o decisione di emergere come una persona aperta a relazioni con persone dello stesso sesso. Ci\u00f2 viene spesso definito come un coming out interno.\nLa seconda fase prescrive la propria decisione di \u201cuscir fuori\u201d con altre persone, ad esempio la famiglia, gli amici e/o i colleghi. Questa fase pu\u00f2 avvenire in et\u00e0 anche molto differenti tra soggetto e soggetto, essendo strettamente legata all'evoluzione e alla situazione individuale.\nLa terza fase \u00e8 rappresentata, pi\u00f9 generalmente, dal vivere apertamente come una persona LGBT. In Italia, come nel resto delle nazioni pi\u00f9 sviluppate, le persone spesso fanno il loro coming out durante le scuole superiori o all'universit\u00e0. A queste et\u00e0, essi non vedono la necessit\u00e0 di ricorrere ad un aiuto quando il loro orientamento non \u00e8 accettato nella loro societ\u00e0 e da ci\u00f2 ne conseguono rischi e violenze nel momento in cui si rivela ai membri di tale societ\u00e0 la propria sessualit\u00e0.\nSecondo i testi di Rosario, Schrimshaw, Hunter, Braun (2006), \"lo sviluppo dell'identit\u00e0 sessuale di lesbiche, gay e bisessuali (LGB) \u00e8 un complesso e spesso difficile processo. A differenza di membri di altri gruppi di minoranza (come ad esempio le minoranze etniche e razziali), la maggior parte degli individui LGB non \u00e8 cresciuta in una comunit\u00e0 di altri individui simili a loro da cui possono imparare riguardo alla loro identit\u00e0 e che rinforzano e supportano quell'identit\u00e0. Al contrario, gli individui LGB sono spesso cresciuti in comunit\u00e0 che sono tanto ignoranti quanto apertamente ostili nei confronti dell'omosessualit\u00e0.\u201d\nIn Italia spesso ci si riferisce al \"coming out\" utilizzando impropriamente l'espressione \"outing\", che invece indica l'atto di rivelare l'omosessualit\u00e0 di qualcuno da parte di un'altra persona.\nFluidit\u00e0 dell'orientamento sessuale.\nLe maggiori organizzazioni professionali e scientifiche statunitensi, inglesi e australiane considerano i tentativi di modificazione dell'orientamento sessuale potenzialmente dannosi; allo stesso tempo, frange e gruppi, spesso motivati da credenze religiose, credono che il cambiamento o la diminuzione dell'attrazione sessuale, siano possibili per coloro che non \"possono\" accettare il proprio orientamento.\nL'orientamento sessuale \u00e8 stato provato essere generalmente impermeabile agli interventi intenzionati a cambiarlo. Nessuna ricerca scientificamente adeguata ha dimostrato che tali interventi siano effettivi o salutari. Le principali organizzazioni di sanit\u00e0 mentale non incoraggiano gli individui al tentativo di cambiare il loro orientamento da omosessuale a eterosessuale. Tutte le maggiori organizzazioni statunitensi di sanit\u00e0 mentale hanno adottato una politica di dichiarazioni con lo scopo di avvertire i professionisti e il pubblico sui trattamenti che implicano il cambiamento dell'orientamento sessuale. Le maggiori associazioni di sanit\u00e0 mentale considerano i punti di vista che sposano organi intenzionati a tale cambiamento non sostenuti dalla scienza e che tali cosiddetti trattamenti sull'omosessualit\u00e0 creano uno scenario in cui il pregiudizio e la discriminazione possano fiorire. L'American Psychological Association \u201cincoraggia i professionisti di sanit\u00e0 mentale a sfatare la travisante efficacia dei tentativi di cambiamento dell'orientamento sessuale che promuovono o promettono il cambiamento del medesimo, incoraggiando invece a fornire assistenza a quelle persone afflitte dalla loro o da quella di altri situazione sessuale, e conclude che i benefici riportati dai partecipanti a tentativi di cambiamento possono essere ottenuti mediante approcci che non intentano al cambiamento dell'orientamento sessuale\u201d.\nL'Australian Psychological Society afferma che \"L'orientamento omosessuale non \u00e8 una malattia mentale e non ci sono ragioni scientifiche per tentare una conversione di lesbiche o gay ad un orientamento eterosessuale. L'Australian Psychological Society riconosce la scarsit\u00e0 di evidenza scientifica riguardo l'utilit\u00e0 di una terapia di conversione, e sottoscrive che essa potrebbe, di fatto, essere dannosa per l'individuo. Cambiare l'orientamento sessuale di una persona non \u00e8 semplicemente una questione di cambiamento del comportamento sessuale della stessa. Esso necessiterebbe dell'alterazione dei sentimenti emozionali, romantici e sessuali della persona e la ricostruzione della propria concezione di s\u00e9 e dell'identit\u00e0 sociale.\"\nSimilmente, il Royal College of Psychiatrists stabilisce che \u201cNon v'\u00e8 alcuna evidenza scientifica che l'orientamento sessuale possa essere modificato.\u201d e che \"La maggior evidenza dell'efficacia di un qualsivoglia trattamento deriva da test clinici random e nessun test di questo tipo \u00e8 stato mai eseguito in questo campo.\" David Satcher della Surgeon General of the United States fornisce un rapporto che afferma che \u201cnon esiste una valida evidenza scientifica per cui l'orientamento sessuale possa essere modificato\u201d.\nL'American Psychiatric Association (APA) ha inoltre affermato che \"alcune persone credono che l'orientamento sessuale sia innato e stabile; malgrado ci\u00f2, l'orientamento sessuale si sviluppa nel corso della vita di una persona\u201d. L'APA dice anche che \"la maggior parte delle persone sperimenta ben poco o senza alcun senso di scelta riguardo al proprio orientamento sessuale.\" In un resoconto in associazione con le maggiori organizzazioni mediche americane, l'APA afferma che \"differenti persone realizzano in differenti punti della propria vita di essere eterossessuali, gay, lesbiche o bisessuali\". Un rapporto della Centre for Addiction and Mental Health afferma: \"Per alcune persone, l'orientamento sessuale \u00e8 continuo e stabile nella loro vita. Per altri, l'orientamento sessuale pu\u00f2 essere fluido e cambiare nel corso del tempo\u201d.\nIdentit\u00e0 di genere.\nI primi scrittori che hanno parlato di orientamento omosessuale solitamente lo intendevano intrinsecamente associato al sesso dell'individuo. Ad esempio, si pensava che una persona col corpo femminile attratta da persone con corpo femminile avrebbe avuto attributi e/o caratteristiche mascoline, e viceversa. Questa concezione era diffusa dalla maggior parte dei teorici di omosessualit\u00e0 dalla met\u00e0 del XIX ai primi anni del XX secolo, come Karl Heinrich Ulrichs, Richard von Krafft-Ebing, Magnus Hirschfeld, Havelock Ellis, Carl Gustav Jung e Sigmund Freud, cos\u00ec come le stesse persone omosessuali che si rispecchiavano in questa concezione. Comunque, quest'idea dell'omosessualit\u00e0 come vera inversione sessuale fu disputata, e nella seconda met\u00e0 del XX secolo, l'identit\u00e0 di genere inizi\u00f2 ad essere sempre pi\u00f9 vista come un fenomeno distinto dall'orientamento sessuale.\nLe persone transgender e cisgender possono essere attratte da uomini, donne o da entrambi, bench\u00e9 la prevalenza dei differenti orientamenti sessuali sia abbastanza diversa in queste due popolazioni. Un individuo omosessuale, eterosessuale o bisessuale pu\u00f2 essere mascolino, effeminato o androgino, e inoltre, molti membri e sostenitori delle comunit\u00e0 lesbiche e gay dichiarano che riconoscere un \u201cgenere eterosessuale conforme\u201c (cio\u00e8 maschio con caratteristiche mascoline e femmina con caratteristiche femminili) e un \u201cgenere omosessuale non conforme\u201d (cio\u00e8 maschio con caratteristiche femminili e femmina con caratteristiche mascoline) siano degli stereotipi negativi. Comunque, studi effettuati da J. Michael Bailey e K.J. Zucker hanno riscontrato che la maggioranza dei gay e delle lesbiche sono state di un genere non conforme durante la loro infanzia. Richard C. Friedman, nel suo \"Male Homosexuality\" pubblicato nel 1990, scrivendo con una prospettiva psicoanalitica, afferma che il desiderio sessuale inizia pi\u00f9 tardi di quanto indic\u00f2 invece Sigmund Freud; non nell'infanzia ma tra i 5 e i 10 anni, e non \u00e8 focalizzato su una figura genitoriale ma su individui della stessa et\u00e0, o loro pari.\nCostruzione sociale.\nDato che un orientamento sessuale \u00e8 complesso e multidimensionale, alcune accademie e ricercatori, specializzati in tali studi, asseriscono che ci\u00f2 sia un costrutto sociale e storico. Nel 1976 lo storico Michel Foucault afferm\u00f2 che l'omosessualit\u00e0 intesa come identit\u00e0 non esisteva nel diciottesimo secolo; le persone allora parlavano di \u201csodomia\u201d, riferendosi al mero atto sessuale. La sodomia era un reato che veniva spesso ignorato ma a volte severamente punito.\nIl termine \"omosessuale\" \u00e8 spesso usato dalle culture europee e americane per avviluppare l'intera identit\u00e0 sociale di una persona, che include s\u00e9 stessi e la propria personalit\u00e0. Nelle culture occidentali alcune persone parlano significativamente di identit\u00e0 e comunit\u00e0 gay, lesbiche e bisessuali. In altre culture, l'etichettare con omosessuale e eterosessuale non enfatizza un'intera identit\u00e0 sociale o non indica un'affiliazione comunitaria basata sull'orientamento sessuale. Alcuni studiosi, come David Green, affermano che l'omosessualit\u00e0 sia un costrutto sociale del moderno Occidente, e come tale non possa essere usato nel contesto di una sessualit\u00e0 maschio-maschio non occidentale, cos\u00ec come non possa essere fatto nello stesso contesto riguardo l'Occidente pre-moderno.\nRomanticismo omosessuale e relazione.\nLe persone con un orientamento omosessuale possono esprimere la propria sessualit\u00e0 in una variet\u00e0 di modi e possono o non esprimerla nel proprio comportamento. Alcuni hanno relazioni sessuali predominanti con persone della loro stessa identit\u00e0 di genere, un altro genere, relazioni bisessuali o possono anche essere celibi. Ricerche indicano che molte lesbiche e gay vogliono avere, o riescono ad avere, impegnate e durature relazioni. Ad esempio, alcuni rilevamenti indicano che tra il 40 e il 60% degli uomini gay e tra il 45 e l'80% delle donne lesbiche sono correntemente impegnate in una relazione sentimentale. Tali dati indicano anche che tra il 18 e il 28% delle coppie gay e tra l'8 e il 21% delle coppie lesbiche negli Stati Uniti hanno vissuto insieme per dieci o pi\u00f9 anni.\nAlcuni studi hanno dimostrato che le coppie dello stesso sesso e del sesso opposto sono equivalenti nelle misure di soddisfazione e impegno nelle relazioni sentimentali, che l'et\u00e0 e il genere sono pi\u00f9 attendibili dell'orientamento sessuale nel presagire la soddisfazione e l'impegno nella relazione sentimentale e che le persone che sono eterosessuali o omosessuali condividono aspettative e ideali comparabili nei confronti di una relazione sentimentale.\nDemografia.\nLe prime stime (sec. XIX).\nLe prime stime, opera di militanti omosessuali come Karl Heinrich Ulrichs nel XIX secolo, valutavano la consistenza degli \"uranisti\" nell'ordine di una persona ogni diecimila, cifra che fu allora giudicata esagerata.\nAll'inizio del secolo XX il sessuologo e militante omosessuale Magnus Hirschfeld scopr\u00ec, in un questionario fatto circolare fra studenti di sesso maschile, una percentuale di omosessuali di circa una persona ogni cento. Anche questo dato fu considerato eccessivo ed Hirschfeld fu accusato dai suoi avversari di manipolazione deliberata dei dati per \"gonfiarli\".\nIl \"Rapporto Kinsey\" e la stima del 5%.\nQuella di Hirschfeld rimase comunque l'unica stima scientifica disponibile fino al 1947, quando usc\u00ec il primo dei due volumi del celebre \"Rapporto Kinsey\", dedicato al comportamento sessuale maschile.\nLe statistiche fornite da questo \"Rapporto\" ebbero un effetto dirompente, suscitando molte polemiche. Alfred Kinsey era un biologo e non uno psichiatra, ed ebbe l'idea di applicare anche alla specie umana il metodo usato nelle ricerche scientifiche, catalogando i soggetti in base non a ci\u00f2 che dichiaravano di essere, ma in base a quello che dichiaravano di avere fatto.\nGrazie a tale studio scopr\u00ec che quasi la met\u00e0 dei soggetti studiati aveva avuto contatti sessuali protratti fino all'orgasmo con una persona dello stesso sesso almeno una volta nella vita.\nInoltre, il 5% (una su venti) fra le persone studiate aveva avuto esclusivamente rapporti omosessuali nel corso della sua vita dopo l'adolescenza, e un ulteriore 5%, pur avendo avuto rapporti con entrambi i sessi, ne aveva avuti in prevalenza col proprio sesso.\nI dati relativi alle donne, editi nel secondo volume, nel 1953, fornivano percentuali inferiori, ma confermavano che gli atti sessuali fra donne erano enormemente pi\u00f9 comuni di quanto si fosse ritenuto fino ad allora.\nQuesti dati furono contestati con estrema violenza soprattutto da coloro che, giudicando l'omosessualit\u00e0 un comportamento estraneo alla natura umana, ritenevano poco credibile che quasi la met\u00e0 degli esseri umani l'avesse sperimentata almeno una volta nella vita.\nPer screditare l'attendibilit\u00e0 dei suoi studi, Kinsey fu attaccato a livello personale come pornografo, omosessuale e pedofilo.\nKinsey cerc\u00f2 di ribattere alle critiche con un ulteriore volume della sua ricerca, che avrebbe dovuto essere il terzo, dedicato esclusivamente al comportamento omosessuale; ma la Fondazione Rockefeller, che lo aveva sin l\u00ec finanziato, poco soddisfatta delle polemiche innescate dalla ricerca e soggetta a forti pressioni da pi\u00f9 parti, gli neg\u00f2 ulteriori fondi.\nLa ricerca di Kinsey sub\u00ec pertanto un drastico ridimensionamento e da allora le ricerche sulla percentuale di omosessuali sono compiute con estrema cautela, su campioni limitati, spesso traendo conclusioni in base al modo in cui gli intervistati si definiscono anzich\u00e9 in base al loro comportamento effettivo.\nPer questo motivo la stima dell'\"uno su venti\" (cio\u00e8 del 5%) continua ad essere considerata come la pi\u00f9 attendibile da un punto di vista scientifico, al punto da essere adottata ufficialmente dall'Organizzazione mondiale della sanit\u00e0 (OMS) per valutare l'incidenza dell'omosessualit\u00e0 esclusiva all'interno della popolazione umana.\nNota metodologica.\nUna statistica costituisce un dato scientifico se i dati su cui si basa sono oggettivi, verificabili e riproducibili, quali, ad esempio l'altezza media degli individui di una data popolazione.\nDato che non esiste uno strumento per rilevare oggettivamente l'orientamento sessuale di un individuo, ci si affida al metodo dell'intervista (di persona, per telefono, tramite questionario anonimo, per internet, ecc.), che spesso si limita a porre all'interessato la domanda \"Lei \u00e8 eterosessuale o omosessuale?\". All'intrinseca soggettivit\u00e0 delle risposte, andrebbe aggiunto il fatto che esse possono comunque essere manipolate dalla volont\u00e0 della persona di mentire deliberatamente, o dall'influenza pi\u00f9 o meno consapevole che norme e pregiudizi sociali hanno sul soggetto in esame. Da questo punto di vista, il metodo usato dal Kinsey pu\u00f2 ritenersi pi\u00f9 accurato in quanto basato sui comportamenti effettivi e non sulle dichiarazioni fornite.\nUna statistica sull'orientamento sessuale di una popolazione non \u00e8 perci\u00f2 un dato scientifico, poich\u00e9 i dati di partenza non hanno le caratteristiche del dato scientifico. Lo stesso Kinsey ha spesso sottolineato che i dati da lui rilevati non possono avere un valore oggettivo, ma che si tratta solo di uno squarcio su una realt\u00e0 del tutto sconosciuta. Il dato di Kinsey del 5%, che ha il pregio di essere basato su un campione molto ampio, \u00e8 tuttavia utile come punto di partenza per ulteriori analisi.\nTeorie sulla differenziazione dell'orientamento sessuale.\nLa domanda sulla causa dell'omosessualit\u00e0 ha suscitato, non solo in tempi recenti, innumerevoli ipotesi e spiegazioni. Le ipotesi proposte si dividono in tre principali categorie:\n\u00c8 importante notare che nessuna delle teorie eziologiche (cio\u00e8, relative alle cause) sopra elencate \u00e8 fino ad oggi riuscita a raggiungere un grado di affidabilit\u00e0 scientifica tale da potere escludere tutte le altre, e quindi tale da potere mettere d'accordo almeno la maggior parte degli studiosi.\nPer l'omosessualit\u00e0 negli animali sono state avanzate ipotesi differenti: dall'innatismo al ruolo evolutivo, da modificazioni genetiche a strategie riproduttive ed adattive.\nOmogenitorialit\u00e0.\nMolte persone LGB sono genitori in diverse eventualit\u00e0, tra cui relazioni eterosessuali in corso o precedenti, adozione, inseminazione artificiale, tutela e gravidanza surrogata. Nel censimento statunitense del 2000, il 33% delle coppie dello stesso sesso femminili e il 22% delle coppie dello stesso sesso maschili conviventi, riscontrano la presenza di almeno un figlio sotto i diciotto anni residente in casa. Molti di questi bambini non sanno di avere un genitore LGB: le questioni del coming out variano e alcuni genitori possono anche non aver mai detto ai loro figli di essere omosessuali. L'omogenitorialit\u00e0 generalmente, e l'adozione da parte di coppie LGBT in particolare, sono questioni di controversie politiche attuali nelle nazioni occidentali, spesso protagoniste di guerre culturali tra conservatori e liberali. Nel gennaio del 2008 la Corte europea dei diritti dell'uomo sanc\u00ec che le coppie dello stesso sesso debbano avere il diritto di adottare un figlio. Negli USA, le persone LGB possono legalmente adottare in tutti gli stati, eccezion fatta per la Florida, cos\u00ec come \u00e8 proibito ancora in alcuni stati dell'Unione europea, tra cui l'Italia.\nLa ricerca scientifica ha consistentemente dimostrato che genitori lesbiche e gay sono tanto adatti e capaci quanto i genitori eterosessuali. Le ricerche hanno documentato che non vi sono relazioni, in alcun misura, tra l'orientamento sessuale dei genitori e l'adattamento emozionale, psicosociale e comportamentale del figlio. La letteratura indica che il benessere economico, psicologico e fisico dei genitori \u00e8 accresciuto dal matrimonio e che i figli beneficiano unicamente dell'educazione e della crescita da parte di due genitori all'interno di un'unione legalmente riconosciuta.\nL'American Psychological Association, l'American Psychiatric Association, e la National Association of Social Workers affermano che \"Le abilit\u00e0 delle persone gay e lesbiche e i risultati positivi per i loro figli non sono aree in cui ricercatori scientifici credibili possono dissentire. Affermazioni delle principali associazioni di esperti in quest'area riflettono un consenso professionale per cui i figli cresciuti da genitori lesbiche o gay non differiscono in alcuna considerazione importante da coloro che sono cresciuti da genitori eterosessuali. Nessuna ricerca empirica suggerisce il contrario.\" Come notato dalla Professoressa Judith Stacey, della New York University: \u201cRaramente si \u00e8 avuto un consenso tale in una qualsiasi altra area delle scienze sociali come nel caso dell'omogenitorialit\u00e0, motivo per il quale l'American Academy of Pediatrics e tutte le maggiori organizzazioni professionali con esperienza nel benessere del bambino hanno proposto rapporti e risoluzioni in sostegno ai diritti dei genitori gay e lesbiche\u201d. Tra queste principali organizzazioni ricordiamo, negli Stati Uniti l'American Psychiatric Association, la National Association of Social Workers, la Child Welfare League of America, l'American Bar Association, il North American Council on Adoptable Children, l'American Academy of Pediatrics, l'American Psychoanalytic Association, l'American Academy of Family Physicians, nel Regno Unito, il Royal College of Psychiatrists, e in Canada, la Canadian Psychological Association.\nSanit\u00e0.\nFisica.\nIl rapporto omosessuale non comporta alcuna malattia in pi\u00f9 o differente da qualsiasi altra possibilit\u00e0 in un rapporto eterosessuale. Gli individui omosessuali maschili riscontrano altres\u00ec una pi\u00f9 elevata diffusione di malattie veneree, dovuta alla mancanza di informazione ed educazione riguardo ai metodi di protezione sessuale, quali il preservativo, che determinano una maggior diffusione della malattia nello strato della popolazione che maggiormente ne va a rischio essendo il rapporto sessuale anale pi\u00f9 accessibile a tale diffusione.\nMentale.\nQuando fu descritta per la prima volta nella letteratura medica, l'omosessualit\u00e0 veniva spesso affrontata da un punto di vista che mirava a trovare un'inerente psicopatologia nella sua causa scatenante. Molta letteratura sulla sanit\u00e0 mentale e sui pazienti omosessuali si \u00e8 incentrata nella loro depressione clinica, nell'uso di droghe e nel suicidio. Bench\u00e9 queste questioni esistano anche tra persone eterosessuali, la discussione sulla loro causa derivante o portante all'omosessualit\u00e0 \u00e8 stata rimossa dal Manuale diagnostico e statistico dei disturbi mentali (DSM) nel 1973, quando l'omosessualit\u00e0 ego-sintonica venne sostituita dall'omosessualit\u00e0 ego-distonica. Quest'ultima venne anch'essa depennata dall\"International Statistical Classification of Diseases and Related Health Problems\" (ICD-10) dall'Oms il 17 maggio 1990. Malgrado ci\u00f2, l'ostracismo sociale, la discriminazione legale, l'internalizzazione di stereotipi negativi e le limitate strutture di supporto rappresentano fattori che le persone omosessuali affrontano nelle societ\u00e0 occidentali che spesso intaccano avversamente la loro sanit\u00e0 mentale.\nMarchi, pregiudizi e discriminazioni scaturite da atteggiamenti sociali negativi nei confronti dell'omosessualit\u00e0 portano a una pi\u00f9 alta prevalenza di disordini mentali tra lesbiche, gay e bisessuali comparati ai loro pari eterosessuali. L'evidenza indica che la liberalizzazione di questi atteggiamenti negativi \u00e8 associata a tali rischi di salute mentale, soprattutto tra i pi\u00f9 giovani.\nGiovent\u00f9 gay e lesbica.\nLa giovent\u00f9 gay e lesbica soffre di un elevato e in aumento rischio di suicidi, abuso di droghe, problemi scolastici e isolamento a causa di un \u201cambiente ostile e di condanna, di abusi fisici e verbali, del rigetto e dell'isolamento da parte della famiglia e dei compagni\u201d. Secondo i dati del Dipartimento di Salute Pubblica i suicidi della popolazione gay costituirebbero il 30% di tutti i suicidi adolescenziali. Inoltre, i giovani LGB sono pi\u00f9 ad alto rischio di abuso psicologico o fisico da parte di genitori o tutori, nonch\u00e9 abuso sessuale. Le ragioni pi\u00f9 logiche per questa disparit\u00e0 sono che\nCentri di crisi nelle citt\u00e0 pi\u00f9 grandi e siti di informazione in Internet sono nati per aiutare i giovani e gli adulti.\nOmosessualit\u00e0 nella storia.\nFin dagli inizi della storia dell'umanit\u00e0 uomini e donne hanno provato attrazione sentimentale e desiderio d'intimit\u00e0 nei confronti di persone dello stesso sesso: dall\"epopea di Gilgamesh\" (1700 a.C.) in cui l'eponimo eroe Gilgame\u0161 prova per il compagno Enkidu un affetto del tutto somigliante a quello che lega uno sposo alla moglie, all\"Iliade\", poema epico per eccellenza, narra la storia di Achille e Patroclo (tradizionalmente risalente al XII secolo a.C.), esempio di fortissima amicizia virile.\nMa anche la \"Sacra Bibbia\" descrive figure di donne e uomini legati emotivamente ai propri simili: la matura Naomi con la nuora vedova del figlio Ruth; oppure David, il pastorello unito da un'inviolabile amicizia col figlio del re, Gionata. Secondo quanto ne disse millenni dopo Oscar Wilde tali esempi costituivano la riprova dell'esistenza - da sempre - di quel tipo di amore \"che non osa pronunciare il proprio nome\".\nLa storia dell'omosessualit\u00e0 nel mondo antico comprende e abbraccia in pratica tutte le civilt\u00e0, ad iniziare dall'antico Egitto. Nei territori dell'antica Cina del III secolo a.C si narra il legame esistente tra Ling, un duca, col giovane favorito Mizi Xia: da quando il ragazzo offr\u00ec una pesca all'amico prima ancor d'assaggiarla lui stesso, quello divenne \"l'amore della pesca condivisa\". Nell'antica India il poema epico \"Mah\u0101bh\u0101rata\" (200 a.C.) racconta di come l'amicizia esclusiva che lega Krsna e Arjuna sia l'energia atta a condurli verso l'immortalit\u00e0.\nLa poetessa dell'antica Grecia Saffo di Lesbo nel VI secolo a.C. canta le pene d'amore di una donna nei confronti di un'altra donna (da ella nasceranno le parole saffismo e lesbismo), mentre Teognide, Anacreonte, Ibico e - forse - anche il legislatore ateniese Solone declamano la bellezza dei giovani (da cui la denominazione di amore greco).\nI temi LGBT nella mitologia sono numerosi e spaziano per ogni continente, come pure i temi LGBT nella letteratura. Dagli esempi mitici a quelli storici: da Ganimede rapito da Zeus a Bagoas amato da Alessandro Magno, a Pitagora e Sporo sposati dall'imperatore Nerone, ad Antinoo tramutato in un autentico dio dalla passione dell'imperatore romano del II secolo Adriano; a Ierocle che l'adolescente Eliogabalo ha voluto come marito\nNel mondo classico, nell'antica Grecia e nell'antica Roma, pare esservi una spiccata predilezione nei confronti della pederastia, rapporto etico, estetico e finanche (ma non necessariamente) erotico tra un uomo adulto e un adolescente: la pederastia greca si personalizza nella pederastia cretese, nella pederastia spartana, nella pederastia ateniese e nella pederastia tebana. Esiste anche un'omosessualit\u00e0 militare nell'antica Grecia. Nell'impero romano operarono i catamite e gli exoletus. In quello che diverr\u00e0 il mondo musulmano esisteranno sempre i Bacha Bazi in tutte le sue derivazioni nazionali.\nL'atteggiamento e la risposta sociale a queste manifestazioni di affetto, tutte indicanti un'attitudine omosessuale, sono stati molto variegati, sia nel corso del tempo che del luogo, con valutazioni assai diversificate che vanno da una totale accettazione e integrazione fra i comportamenti socialmente accettati, addirittura onorati e celebrati fino all'esaltazione da una parte (vedi la pederastia greca, con la sua cultura della nudit\u00e0 atletica e del nudo eroico) o le culture dalla Melanesia; condannati senza appello come abominio e segnalati come immorali e peccaminosi da un'altra.\nUna gran quantit\u00e0 di definizioni sono state date per interpretare tali comportamenti e i relativi soggetti praticanti; uno dei pi\u00f9 diffusi in occidente \u00e8 stato quello di sodomia, termine di origine religiosa basato sulla celeberrima storia dei perfidi abitanti di Sodoma. Nel frattempo, con l'omosessualit\u00e0 nel Medioevo fanno la loro comparsa la cosiddetta amicizia romantica, poi il sentimento di agape che lega certuni monaci medioevali nell'adelphopoiesis, l'omoerotismo tracimante vigente per tutto il Rinascimento e oltre in ambito artistico, ma non solo; dalla figura di San Sebastiano nelle arti, sempre pi\u00f9 giovane, sempre pi\u00f9 bello e sempre pi\u00f9 nudo; a Giovanni Battista nelle arti nella sua rappresentazione come \"San Giovannino\".\nI favoriti o \"mignons\" delle corti reali europee affiancavano le personalit\u00e0 pi\u00f9 importanti del tempo, ma vi erano anche donne che si fingevano uomini per poter stare accanto alle loro prescelte, fino a giungere al concetto di matrimonio bostoniano nel corso del XIX secolo. I sacerdoti dello sciamanismo, travestiti o effeminati, delle civilt\u00e0 precolombiane degli Aztechi e degli Incas vennero chiamati spregiativamente dai conquistadores col nomignolo di berdaches.\nNel XVIII secolo lo storico dell'arte e neoclassicista tedesco con forti inclinazioni omoerotiche Johann Joachim Winckelmann d\u00e0 origine all'estetica moderna, al gusto nei confronti del bello, soprattutto riferito all'antichit\u00e0 greco-romana. Alla fine del XIX secolo un altro tedesco omofilo, Wilhelm von Gloeden, si rifugia in Italia del sud e crea il nudo maschile nella fotografia. A cavallo tra il XIX e il XX secolo nasce il cinema ed ecco apparire immediatamente anche l'omosessualit\u00e0 nel cinema; lo sviluppo sempre pi\u00f9 massiccio del fumetto produce l'omosessualit\u00e0 nei fumetti (in terra nipponica con le denominazioni specifiche di Bara, Yaoi e Yuri).\nNegli anni sessanta dell'Ottocento un medico ungherese conia il neologismo greco-latino omo-sessuale, ma molti altri appellativi sorgono in contemporanea o di poco successivi, da quello indicante i poeti uraniani, a omofilo all'altamente peggiorativo e gergale frocio; mentre le lesbiche diventano tribadi, amazzoni, camioniste (butch in lingua inglese). Il poeta statunitense Walt Whitman in \"Calamus\", sezione di \"Foglie d'erba\" (1855) loda a voce spiegata \"l'amore dei compagni\". All'interno della lunga storia dell'omosessualit\u00e0 in Germania nasce il primo movimento omosessuale, precursore di quello odierno.\nVi sono poi coloro che hanno parlato di terzo sesso e chi, richiamandosi ai mitici e sempre presenti esempi dell'Androgino, di Ermafrodito e altri hanno contribuito ad un'identificazione transgender, o transessuale o intersessuale, originante anch'essa dai tempi pi\u00f9 antichi, basti solo vedere i temi transgender nell'antica Grecia. A seguito dei Procedimenti giudiziari a carico di Oscar Wilde che condussero nel 1895 a una condanna a due anni di lavori forzati, a causa del suo innominabile connubio col giovane lord Alfred Douglas, molti uomini di lettere con le stesse sue preferenze amorose contribuirono a sviluppare una certa cultura a tematica ristretta o inerente a personaggi omosessuali, quella che diverr\u00e0 la contemporanea letteratura gay.\nMolti cercarono di tradurre in chiave omosessuale l'esistenza terrena di personaggi celebri: da Socrate sedotto dall'allora giovinetto Alcibiade al maturo genio rinascimentale Leonardo da Vinci che pare stregato da \"Sala\u00ec\" (il diavoletto) alias Gian Giacomo Caprotti; da Michelangelo Buonarroti che scrive appassionate poesie d'amore al giovane uomo Tommaso de' Cavalieri, fino al misterioso William Shakespeare che dedica i suoi \"Sonetti\" ad un altrettanto misterioso venticinquenne; fino al pittore precursore del Barocco Michelangelo Merisi da Caravaggio che ritrae spesso e volentieri nudo o seminudo il suo - presunto, probabile - amante adolescente Mario Minniti. \"Se tutti questi erano, o avrebbero potuto, essere gay, allora i loro discendenti moderni potevano ben affermare di appartenere a una nobile famiglia\".\nIl XX secolo ha portato alla ribalta nuovi nomi ed altre parole per descrivere sempre la stessa cosa: gay o l'acronimo LGBT; ma vi sono anche gli \"uomini che hanno rapporti sessuali con altri uomini\" e basta. Il termine Queer \u00e8 invece stato adottato, assimilato positivamente da un'iniziale sua significazione negativa. Nel 1936 i franchisti fucilano il poeta spagnolo Federico Garc\u00eda Lorca gridandogli contro \"maric\u00f3n\"; nel 1975 viene barbaramente assassinato un altro poeta, questa volta italiano, Pier Paolo Pasolini ed il caso viene frettolosamente chiuso essendoci un ragazzino reo confesso: una \"storia da froci\". Ancora nel 1995 negli Stati Uniti un giovane \"faggot\" viene seviziato e lasciato morire, Matthew Shepard.\nLa storia dell'omosessualit\u00e0 \u00e8 quindi anche una storia degli atteggiamenti sociali possibili verso un comportamento percepito come \"deviante\", ed ha interesse anche da un punto di vista sociologico, antropologico, politico e in qualche misura filosofico. Per questo motivo esiste una branca della storiografia che si occupa espressamente di storia LGBT. Figure mitologiche, personaggi storici e personalit\u00e0 di rilievo di vario tipo divengono icone gay.\nL'atteggiamento sociale verso i comportamenti omosessuali ha conosciuto momenti di relativa tolleranza, come abbiamo visto, durante i quali la societ\u00e0 ammetteva un certo grado di discussione ed esibizione pubblica del tema, anche attraverso l'arte e le produzioni culturali (come \u00e8 avvenuto per esempio nell'antica Atene classica, nella Toscana del Rinascimento, o a Berlino e a Parigi nell'anteguerra) alternandoli per\u00f2 a momenti di repressione durissima, come nell'Italia del Trecento, o nell'Europa della Riforma protestante e Controriforma cattolica o ancora nel periodo a cavallo della Seconda guerra mondiale, durante il quale persero la vita diverse decine di migliaia di persone: la storia degli omosessuali nella Germania nazista e durante l'olocausto \u00e8 cos\u00ec parte integrante di un breve ma intenso periodo di persecuzione generalizzata. Dall'altra parte vi sar\u00e0 la persecuzione dell'omosessualit\u00e0 nell'Unione Sovietica.\nDalla seconda guerra mondiale in poi l'atteggiamento sociale nei confronti delle persone omosessuali \u00e8 andato migliorando, anche a seguito delle battaglie condotte a questo scopo dal movimento di liberazione omosessuale. Secondo la cronologia della storia LGBT la cultura omosessuale rimanda indietro nel tempo fino al cinque, dieci, quindicimila a.C.; al giorno d'oggi prosegue con la richiesta di Diritti LGBT nel mondo e col riconoscimento di una qualche forma di matrimonio tra persone dello stesso sesso. In natura pare infine esistere anche l'omosessualit\u00e0 negli animali.\nOmosessualit\u00e0 e legge.\nLa maggior parte delle nazioni non impedisce il sesso consensuale tra persone al di sopra dell'et\u00e0 di consenso. Alcune giurisdizioni riconoscono anche gli stessi diritti, la protezione ed i privilegi per le strutture familiari di coppie dello stesso sesso, a volte anche il matrimonio. Alcune nazioni impediscono relazioni omosessuali, vietandole per legge. I trasgressori possono andare incontro alla pena di morte in alcune aree di fondamentalismo musulmano come l'Iran e alcune parti della Nigeria. Esistono, comunque, numerose differenze tra la politica ufficiale e la reale attuazione delle leggi.\nBench\u00e9 i rapporti sessuali tra omosessuali siano stati decriminalizzati in alcune parti del mondo occidentale, come in Polonia (1932), Danimarca (1933), Svezia (1944) e Regno Unito (1967), non fu prima della met\u00e0 degli anni settanta del XX secolo che la comunit\u00e0 gay inizi\u00f2 dapprima a richiedere limitati diritti civili in alcune nazioni sviluppate.\nUna meta importante fu raggiunta nel 1973, quando l'American Psychiatric Association rimosse l'omosessualit\u00e0 dal \"Diagnostic and Statistical Manual of Mental Disorders\", negando cos\u00ec la sua precedente definizione di omosessualit\u00e0 come disordine mentale. Nel 1977 il Qu\u00e9bec divenne il primo luogo al mondo a proibire a livello giuridico la discriminazione sulla base dell'orientamento sessuale. Durante gli anni ottanta e novanta del XX secolo, la maggior parte delle nazioni sviluppate approv\u00f2 leggi decriminalizzanti il comportamento omosessuale e che proibivano la discriminazione contro persone lesbiche e gay nel lavoro, nei contratti d'affitto, in casa e nei servizi. D'altra parte, molte nazioni del Medio Oriente e africane, cos\u00ec come vari stati asiatici, caraibici e sudpacifici, ritengono l'omosessualit\u00e0 illegale. In sei nazioni il comportamento omosessuale \u00e8 punibile con l'ergastolo; in altre dieci la pena pu\u00f2 giungere alla morte.\nOmosessualit\u00e0 e societ\u00e0 oggi.\nPregiudizio e omofobia.\nIl termine omofobia indica la scarsa tolleranza e la repulsione nei confronti dell'omosessualit\u00e0, delle persone omosessuali e delle azioni ad esse riconducibili. L'omofobia pu\u00f2 arrivare alla violenza fisica e all'omicidio, motivati dalla pura e semplice omosessualit\u00e0 della vittima. In quanto atto discriminatorio, l'omofobia si configura come una forma di sessismo. Alcuni autori, ritenendo inappropriato il suffisso \"-fobia\", utilizzano al posto di omofobia il termine \"omonegativit\u00e0\".\nIn molte culture, le persone omosessuali sono frequentemente soggette al pregiudizio e alla discriminazione. Come i membri di altri gruppi minoritari che sono oggetto del pregiudizio, anch'essi sono soggetti a stereotipi, spesso aggravanti la marginalizzazione. Il pregiudizio, la discriminazione e gli stereotipi sono tutti esempi di omofobia e \"eterosessismo\". L'eterosessismo pu\u00f2 includere la presunzione per cui l'eterosessualit\u00e0 o l'attrazione per i membri del sesso opposto sia la giusta norma e quindi che gli eterosessuali siano superiori.\nL'omofobia, come gi\u00e0 accennato, si manifesta in diverse forme e un gran numero di tipologie ne \u00e8 stato formulato, tra le quali ricordiamo l\"omofobia interiorizzata\", l\"omofobia sociale\", l\"omofobia emozionale\", l\"omofobia razionale\" ed altre. Similmente esistono differenti forme di lesbofobia (specifica nei confronti dell'omosessualit\u00e0 femminile) e di bifobia (contro le persone bisessuali). Quando certi atteggiamenti si manifestano come crimini, questi vengono solitamente definiti crimini di odio.\nGli stereotipi che caratterizzano le persone LGBT sono tanto negativi, quanto solitamente poco concernenti il romanticismo dell'individuo omosessuale; sono caratterizzati dalla promiscuit\u00e0 e spesso dall'erronea associazione dell'omosessualit\u00e0 all'abuso su minori, concezione pi\u00f9 volte duramente contraddetta dai ricercatori e studiosi. Inoltre, ricerche suggeriscono che le persone LGBT sviluppino relazioni romantiche anche pi\u00f9 durature e stabili. Gli uomini gay vengono spesso associati a persone con tendenze pedofile e allo stesso modo a persone che pi\u00f9 degli uomini eterosessuali commettono tali crimini, un punto di vista rigettato dalla gran parte dei gruppi psichiatrici e contraddetta dai ricercatori. La pretesa che esistano evidenze scientifiche in sostegno ad un'associazione tra l'essere gay e l'essere pedofilo sono basate sulla misura in termini di travisamento dell'attuale evidenza. Non a caso, le statistiche dimostrano che, relativamente alla densit\u00e0 di popolazione in base all'orientamento sessuale, l'abuso su minore viene effettuato maggiormente dalla popolazione eterosessuale, e che, sempre in rapporto alla densit\u00e0 di popolazione etero e omosessuale, semmai sono le vittime di tali abusi ad essere superiori nella popolazione omosessuale, anzich\u00e9 in quella eterosessuale.\nAttivismo politico.\nSin dagli anni sessanta, molte persone LGBT in Occidente, in particolare nelle aree metropolitane, hanno sviluppato una cosiddetta \"cultura gay\". Per molti, la cultura gay viene semplificata dal movimento del gay pride, che provvede a parate annuali e all'esposizione di bandiere arcobaleno. Nonostante ci\u00f2, in realt\u00e0 molte persone LGBT decidono di non partecipare alla \"cultura queer\", e molte lesbiche e gay ne declinano l'importanza o l'efficacia. Per alcuni sembra essere uno scenario frivolo, che perpetua gli stereotipi gay. Per altri, la cultura gay rappresenta una forma di eterofobia ed \u00e8 sdegnata perch\u00e9 causa di un allargamento del divario tra le persone gay e non-gay.\nCon lo scoppio dell'AIDS nei primi anni ottanta, molti gruppi LGBT e campagne organizzate da vari individui per promuovere trattamenti per l'educazione all'AIDS, alla prevenzione, alla ricerca e al supporto al paziente, riuscirono grazie a queste iniziative a farsi avanti nel mondo politico e a richiedere ai vari governi del sostegno per tali programmi.\nLe spaventose statistiche di morte causate dall'AIDS all'inizio sembrarono rallentare il progresso dei movimenti per i diritti ai gay, ma conseguentemente, ci\u00f2 galvanizz\u00f2 alcune parti della comunit\u00e0 LGBT al servizio pubblico e all'azione politica, e cambi\u00f2 la comunit\u00e0 eterosessuale verso una risposta compassionevole. Moltissime produzioni cinematografiche, in questi anni, riportarono sul grande schermo questa sensibilit\u00e0 sociale alla crisi causata dall'AIDS anche nei confronti degli omosessuali; ricordiamo \"An Early Frost\" (1985), \"Che mi dici di Willy?\" (1990), \"Il Grande Gelo\" (1993), \"Philadelphia\" (1993), e \"Common Threads: Stories from the Quilt\" (1989).\nPolitici pubblicamente gay hanno ottenuto numerose assegnazioni politiche e governative, anche in nazioni con leggi sulla sodomia o con trascorsi storici ostili (come ad esempio in Germania e in Italia).\nI movimenti LGBT sono contrastati da numerosi individui e organizzazioni. Alcuni conservatori credono che le relazioni sessuali con persone diverse da quelle del sesso opposto siano erosive nei confronti della famiglia tradizionale e che i bambini dovrebbero crescere in una casa che abbia un padre e una madre. I diritti gay vengono spesso attaccati da una certa permissiva libert\u00e0 di espressione da parte di alcuni individui, da parte di persone che fanno appello alla libert\u00e0 di esprimere la propria religione contraria all'omosessualit\u00e0, anche nei posti di lavoro, dalle varie chiese, organizzazioni caritatevoli ed altre organizzazioni religiose in accordo con un unico punto di vista religioso.\nIl prezzo critico che la correttezza politica deve pagare ha portato alla minimizzazione dei problemi relativi all'omosessualit\u00e0 e, per estensione, all'HIV.\nLa presenza omosessuale in Italia oggi.\nSecondo i risultati di una rilevazione ISTAT del 2011, circa un milione di persone si \u00e8 \"dichiarato\" omosessuale. Tuttavia, tale istituto stima che sono circa 3 milioni gli individui (6.7% della popolazione) che \"si sono apertamente dichiarati omosessuali/bisessuali o che, nel corso della loro vita, si sono innamorati o hanno avuto rapporti sessuali con una persona dello stesso sesso, o che sono oggi sessualmente attratti da persone dello stesso sesso\".\nGli atteggiamenti nei confronti dell'omosessualit\u00e0 in Italia tendono ad essere pi\u00f9 conservatori che in altre parti dell'Europa Occidentale. Malgrado ci\u00f2, esiste una significativa tradizione liberale, bench\u00e9 anch'essa sia ostacolata da forze maggioritarie conservatrici che si oppongono con viva voce all'omosessualit\u00e0 in molte delle richieste che i movimenti LGBT e l'Unione europea stessa fanno nel riconoscimento e tutela delle persone e delle coppie LGBT.\nUna statistica del 2009 riscontra che il 52,5% della popolazione ritiene l'amore omosessuale eguale a quello eterosessuale, il 33,3% crede invece che l'omosessualit\u00e0 debba essere tollerata tanto quanto essa non debba essere ostentata, mentre il 9,3% la definisce immorale. Queste statistiche si ottengono da sostanziali differenze tra le categorie di et\u00e0: mentre il 62,1% delle persone tra i 25 e i 34 anni ritiene l'amore omosessuale eguale a quello eterosessuale, solo il 33,9% di coloro che superano i 65 anni sono dello stesso parere.\nLo stesso esame ha chiesto alle persone quale sarebbe la reazione che avrebbero se il loro figlio fosse gay o lesbica. Il 53,5% ha risposto che avrebbe accettato il fatto senza alcun problema, il 13,7% l'avrebbe meramente tollerato nella misura in cui il figlio non ne parlasse pi\u00f9, il 12,7% non lo accetterebbe e il 2,2% considererebbe l'idea di mandare il figlio da un dottore.\nSi riscontra che le donne sono pi\u00f9 tolleranti per un 8% in pi\u00f9 rispetto agli uomini.\nEsistono inoltre importanti differenze geografiche: nell'Italia Settentrionale il 71,2% dei testati accetterebbe il figlio gay, nel centro il 58,4% e nell'Italia Meridionale solo il 43,6%.\nUn sondaggio condotto da Demos a febbraio 2016 ha mostrato che il 56% degli italiani \u00e8 favorevole al matrimonio omosessuale, in aumento rispetto alla precedente rilevazione condotta ad ottobre 2014. I contrari sono il 40%.\nIn Italia \u00e8 presente il movimento chiamato Arcigay, cui si associa anche Arcilesbica, che in ogni citt\u00e0 pone dei punti di ritrovo e di ascolto per tutti coloro che hanno bisogno di incontrare e di discutere con altri omosessuali dichiarati in quell'ambiente.\nInoltre ogni sede ufficiale Arcigay mette a disposizione alle persone di maggiore et\u00e0 una tessera che consente l'accesso a vari locali e punti di ritrovo.\nOmosessualit\u00e0 e religioni.\nBench\u00e9 il rapporto tra omosessualit\u00e0 e religione possa variare grandemente in termini di tempo e spazio, tra differenti religioni e sette, e riguardo differenti forme di omosessualit\u00e0 e bisessualit\u00e0, gli organi autoritari attuali e le dottrine delle pi\u00f9 grandi religioni nel mondo vedono l'omosessualit\u00e0 in termini negativi. Ci\u00f2 va dallo scoraggiare in linea di massima l'attivit\u00e0 omosessuale, all'esplicito divieto di praticare il sesso omosessuale, opponendosi cos\u00ec all'accettazione sociale dell'omosessualit\u00e0. Alcuni insegnano che l'orientamento omosessuale sia esso stesso un peccato, mentre altri asseriscono che solo l'atto sessuale sia peccaminoso. Alcuni affermano che l'omosessualit\u00e0 sia superabile o curabile mediante la fede e le pratiche religiose. Dall'altra parte, esistono voci nelle stesse religioni che vedono l'omosessualit\u00e0 in termini pi\u00f9 positivi, e le fazioni pi\u00f9 liberali possono anche benedire il matrimonio omosessuale. Alcuni punti di vista ritengono l'amore e/o il sesso omosessuali sacri, e una mitologia dell'amore omosessuale \u00e8 rintracciabile in molte zone del mondo. Nonostante le loro posizioni riguardo l'omosessualit\u00e0, molte persone di fede si affidano sia ai testi sacri che alla tradizione nel giudizio di tale ambito. Comunque, l'autorit\u00e0 in varie tradizioni o in vari passaggi delle sacre scritture, nonch\u00e9 correzioni di interpretazione e traduzione sono ampiamente disputati e costantemente sotto esame.\nIl tema dell'omosessualit\u00e0 sollecita da millenni l'interesse delle religioni.\nLa posizione tradizionale di buona parte delle religioni abramitiche (ebraismo, cristianesimo, islamismo) \u00e8 in generale di ferma condanna degli atti omosessuali, ritenuti contrari al disegno divino e/o alla moralit\u00e0.\nTuttavia, il dibattito in corso su questo tema ha prodotto e sta producendo posizioni maggiormente sfumate, sia pure sempre nel quadro della condanna tradizionale.\nCristianesimo.\nCattolicesimo.\nLa posizione della Chiesa cattolica sull'omosessualit\u00e0 \u00e8 compendiata in diversi testi ufficiali, riguardanti la dottrina cristiana. Nel Catechismo (n\u00ba 2358), l'omosessualit\u00e0 viene definita come un'inclinazione \u00aboggettivamente disordinata\u00bb, purtuttavia i cattolici vengono chiamati ad accogliere le persone che presentano tale orientamento sempre con \u00abrispetto, compassione, delicatezza\u00bb, evitando ogni \u00abingiusta discriminazione\u00bb. Le persone omosessuali, invece, per la Chiesa sono chiamate alla castit\u00e0. La posizione della Chiesa cattolica nei confronti dell'omosessualit\u00e0 \u00e8 espressa nel documento emanato dalla Congregazione per la dottrina della fede, a firma cardinale Joseph Ratzinger, intitolato \"Cura pastorale delle persone omosessuali\", che in merito stabilisce: \nCelebri le frasi di Papa Francesco che in varie occasioni ha espresso, ad esempio: \"\u00abChi sono io per giudicare un gay?\u00bb\"; \"\u00abChe tu sia gay non importa. Dio ti ha fatto cos\u00ec e ti ama cos\u00ec e non mi interessa. Il papa ti ama cos\u00ec. Devi essere felice di ci\u00f2 che sei\u00bb\"; \"\u00abLa Chiesa deve chiedere scusa ai gay [...] I gay non vanno discriminati, devono essere rispettati, accompagnati pastoralmente [...] \u00e8 quello che dice il Catechismo\u00bb\"; \"\u00abChi discrimina i gay non ha un cuore umano\u00bb\"; \"\u00abIl Papa ama i vostri figli LGBT+ cos\u00ec come sono perch\u00e9 sono figli di Dio\u00bb\"; \"\u00abLe persone omosessuali sono figli di Dio e hanno diritto a una famiglia. Nessuno dovrebbe essere estromesso o reso infelice per questo. Ci\u00f2 che dobbiamo creare \u00e8 una legge sulle unioni civili. In questo modo sono coperti legalmente.\u00bb\"\nLa Chiesa si oppone a qualsiasi forma di tutela e riconoscimento sociale della coppia omosessuale, e di proposizione dell'omosessualit\u00e0 come modello paritetico e parallelo all'eterosessualit\u00e0. Avvalora inoltre discriminazioni sulla base dell'orientamento sessuale in certuni contesti quali l'ordinazione sacerdotale, .\nAll'interno della Chiesa cattolica esiste tuttavia una pluralit\u00e0 di controversie in ordine alle questioni pastorali, pedagogiche, gnoseologiche, sociali e politiche connesse all'omosessualit\u00e0. In particolare, gli approcci pedagogici vanno dal trasformazionalismo, che rifiuta la concezione di condizione omosessuale e propone un cammino di \"guarigione\" verso comportamenti eterosessuali (non previsto dalla dottrina), fino a pratiche di benedizione di coppie omosessuali cattoliche non riconosciute dal diritto canonico (ad esempio \"Holy Unions\" in Dignity/USA, e Patto d'amore nella Comunit\u00e0 di base di Pinerolo). Tra i due estremi, esistono una pluralit\u00e0 di approcci presumibilmente ortodossi (gruppi diocesani, metodo \"Pezzini\", ricerca teologica di Concilium, gruppi cattolici di studio su fede e omosessualit\u00e0, ecc.).\nChiesa ortodossa.\nLa Chiesa ortodossa \u00e8 contraria ai rapporti omosessuali, non alle persone in quanto tali. Da questi, pretende la castit\u00e0.\nProtestantesimo.\nLe Chiese Protestanti mostrano diversi atteggiamenti: alcune mostrano maggiore tolleranza, ammettono il matrimonio omosessuale e l'ordinazione di omosessuali nel clero senza l'obbligo di celibato, altre, invece, sono contrarie a qualunque tipo di relazione omosessuale.\nTestimoni di Geova.\nI Testimoni di Geova sono contrari ai rapporti omosessuali, ma si dichiarano \"non omofobi\". Critiche, discriminazioni e disprezzo verso persone omosessuali sono considerate dal loro movimento un comportamento \"non cristiano\". Secondo i Testimoni, i cristiani dovrebbero trattare tutti con rispetto al di l\u00e0 del loro orientamento sessuale.\nIslam.\nNel diritto islamico non \u00e8 ammissibile il concetto di orientamento sessuale, quindi sono valutati soltanto i comportamenti, cio\u00e8 gli atti sessuali. In passato erano piuttosto tollerati i rapporti amorosi pederastici casti, ma il sesso anale (\"liw\u0101\u1e6d\"), compiuto con uomini o donne indifferentemente, \u00e8 considerato un peccato molto grave dalla dottrina islamica, cos\u00ec come il rapporto tra due donne (\"si\u1e25\u0101q\"). Il Corano non prevede pene per l'omosessualit\u00e0, ma le prevede per il rapporto sessuale illecito, in arabo \"zin\u0101\", ossia un rapporto sessuale che non rientra nel matrimonio o, per quanto riguarda l'uomo, nella relazione di concubinato. Inoltre, nonostante manchino nel Corano riferimenti diretti al \"liw\u0101\u1e6d\" o al \"si\u1e25\u0101q\", la condanna e poi distruzione del popolo di Lot da parte di Dio, viene considerata dalla maggior parte degli esegeti una conseguenza della sodomia che essi praticavano.\nI giuristi ritengono in modo unanime che il rapporto sessuale tra donne debba essere punito con una pena discrezionale stabilita dal giudice (\"ta'z\u012br\"), mentre per quanto riguarda il \"liw\u0101\u1e6d\" la questione \u00e8 pi\u00f9 complessa: la maggior parte dei giuristi della scuola \u1e25anafita, in accordo con il fondatore Ab\u016b \u1e24an\u012bfa, ritiene che il \"liw\u0101\u1e6d\" non sia equiparabile al peccato di \"zin\u0101\", e che quindi vada punito con una pena discrezionale. Altri due importanti giuristi della stessa scuola invece, Ab\u016b Y\u016bsuf e Ab\u016b \u02bfAbd All\u0101h Mu\u1e25ammad b. al-\u1e24asan b. Farqad, detto al-Shayb\u0101n\u012b, ritengono che vada applicata la stessa pena per \"zin\u0101\". I m\u0101likiti ritengono invece che chi compie \"liw\u0101\u1e6d\" vada lapidato in ogni caso, mentre per shafeiti e hanbaliti si trovano due posizioni: secondo la prima, il colpevole andrebbe lapidato in ogni caso. Secondo la seconda, va applicata la stessa pena che si applica in caso di \"zin\u0101\", ossia la lapidazione per il \"mu\u1e25\u1e63an\" (la persona che ha gi\u00e0 contratto e consumato un matrimonio) e la fustigazione per il non \"mu\u1e25\u1e63an\".\nLa discussione classica si concentra quindi sulla questione della pena: il punto dei giuristi \u00e8 stabilire se gli atti omosessuali siano leciti o meno e, una volta giunti alla conclusione unanime che non lo sono, valutare come essi vadano puniti.\nTali discussioni sulla pena avevano da un lato uno scopo deterrente e dall'altro erano giustificate dalla necessit\u00e0 che il discorso giuridico avesse una certa completezza, dal momento che il diritto islamico aspira ad essere un diritto comprensivo. Tuttavia, nella prassi raramente le pene per i rapporti omosessuali sono state applicate: da un lato questo \u00e8 certamente legato alla difficolt\u00e0 di dimostrare il reato, per il quale era necessario avere quattro (per quei giuristi che ritenevano trattarsi di un crimine equivalente a quello di \"zin\u0101\") o due testimoni che dichiarassero di aver visto l'atto illecito, dall'altro perch\u00e9 esisteva una certa accettazione sociale dei rapporti omosessuali.\nDiversi Stati a maggioranza musulmana prevedono oggi pene contro l'omosessualit\u00e0, ma si tratta di legge statale e non religiosa, molto spesso di derivazione coloniale, come nel caso libanese, in cui i rapporti sessuali \u201ccontro natura\u201d vengono puniti dall'art. 534 del Codice Penale, di derivazione francese.\nIn Egitto non esiste una legge contro i rapporti omosessuali, che vengono per\u00f2 puniti facendo riferimento a una legge contro lo sfruttamento della prostituzione (legge 10/1961, art. 9c). In otto nazioni i rapporti omosessuali portano ufficialmente alla pena di morte: Arabia Saudita, Iran, Mauritania, Sudan, Somalia, Yemen e parte della Nigeria (il settentrione). Anche nella Striscia di Gaza, durante il controllo da parte di Hamas (dal 2007), \u00e8 stata applicata la pena di morte. Altri paesi, come il Pakistan, applicano invece le pene corporali (come la flagellazione). In molti altri paesi i rapporti omosessuali vengono puniti con il carcere, per esempio in Bahrain, Qatar, Marocco, Algeria e Maldive.\nIn alcune nazioni a maggioranza musulmana l'omosessualit\u00e0 \u00e8 legale, ad esempio Turchia, Giordania, Palestina esclusa la Striscia di Gaza, Mali, Iraq.\nEbraismo.\nL'ebraismo ortopratico, o \"ortodosso\", maggioritario in Israele, condanna l'omosessualit\u00e0.\nTuttavia negli USA, dove risiede la maggiore comunit\u00e0 ebraica della Diaspora, la corrente maggioritaria dell'ebraismo, quella riformata, ammette unioni gay e ordina rabbini omosessuali; al suo interno vi sono anche alcune sinagoghe gay.\nBuddhismo.\nIl precetto buddhista circa la sessualit\u00e0 recita \"Astenersi da una cattiva condotta sessuale\". Nelle diverse societ\u00e0 ed epoche questo precetto \u00e8 stato variamente interpretato, ma ha sempre mantenuto il significato di \"non usare il sesso per nuocere agli altri\". Questo esclude alcuni comportamenti violenti (stupro) o che non rispettano i sentimenti e la dignit\u00e0 propria e altrui (adulterio).\nPer un monaco, questo significa semplicemente non avere rapporti sessuali con nessuno: uomini, donne o animali.\nNei paesi in cui si \u00e8 diffuso il Buddhismo (Sud Est Asiatico, Cina, Corea, Giappone) non risultano leggi e condanne legali per le pratiche omosessuali, finch\u00e9 queste non furono introdotte dagli occidentali (in special modo britannici).\nC'\u00e8 da registrare che i punti di vista sull'omosessualit\u00e0 sono diversi e differenziati e vanno da un'esplicita condanna (non senza fraintendimenti sui significati delle parole, come l'episodio relativo alla condanna dell'omosessualit\u00e0 da parte del Dalai Lama) e la piena accettazione.\nL'attuale Dalai Lama Tenzin Gyatso, guida del buddhismo tibetano ha affermato di essere favorevole ai matrimoni omosessuali.\nInduismo.\nNon ci sono condanne esplicite, tuttavia \u00e8 socialmente vista come negativa. Il fenomeno dei castrati, gli hijra, un tempo diffuso, \u00e8 oggi pi\u00f9 raro."}
{"id": "2946505", "revid": "4175", "url": "https://it.wikipedia.org/wiki?curid=2946505", "title": "Members Equity Stadium", "text": ""}
{"id": "2946507", "revid": "1073372", "url": "https://it.wikipedia.org/wiki?curid=2946507", "title": "Incapsulamento (informatica)", "text": "Nei linguaggi di programmazione orientata agli oggetti, il termine incapsulamento (\"encapsulation\") pu\u00f2 essere usato per riferirsi a due concetti, collegati tra loro ma distinti o, a volte, alla combinazione dei due: \nAlcuni ricercatori e universitari utilizzano il primo significato da solo o in combinazione con il secondo come una funzionalit\u00e0 identificativa dei linguaggi di programmazione orientati agli oggetti, mentre altri linguaggi di programmazione che prevedono la chiusura, vedono l'incapsulamento come una funzionalit\u00e0 indipendente dall'orientamento agli oggetti.\nLa seconda definizione \u00e8 motivata dal fatto che in diversi linguaggi di programmazione orientata agli oggetti l'occultamento degli elementi non \u00e8 automatico o pu\u00f2 essere scavalcato da altri modificatori di visibilit\u00e0, pertanto l'occultamento delle informazioni \u00e8 definito come concetto separato da chi lo preferisce alla prima.\nLe funzioni dell'incapsulamento sono implementate dalle classi nella maggior parte dei linguaggi di programmazione, tuttavia sono presenti anche altre alternative.\nDescrizione.\nUtilizzo.\nI termini incapsulamento e occultamento delle informazioni (\"information hiding\") vengono spesso usati come sinonimi, anche se, a rigore, esiste una differenza concettuale: l'occultamento delle informazioni \u00e8 il principio teorico su cui si basa la tecnica dell'incapsulamento. Secondo il concetto dell'occultamento delle informazioni i dettagli implementativi di una classe \u2013 o di un costrutto di altro tipo (oggetto, modulo, ecc.) \u2013 sono nascosti all'utente. Pertanto una parte di un programma pu\u00f2 nascondere informazioni incapsulandole in un costrutto dotato di interfaccia, permettendone l'occultamento. Tuttavia l'incapsulamento non \u00e8 garanzia dell'occultamento delle informazioni, poich\u00e9 potrebbe \u2013 se mal utilizzato o per motivi particolari \u2013 non nascondere i dettagli implementativi.\nL'incapsulamento riduce il costo da pagare per correggere gli errori in fase di sviluppo di un programma. Questo risultato viene ottenuto strutturando l'intero progetto, ed i moduli che lo compongono, in modo che un'errata decisione presa nell'implementazione di un singolo modulo non si ripercuota sull'intero progetto, e possa essere corretta modificando soltanto quel modulo. Si potr\u00e0 cos\u00ec evitare di dover modificare anche i moduli clienti, che interagiranno con il modulo incapsulato soltanto attraverso interfacce.\nL'uso pi\u00f9 frequente dell'incapsulamento \u00e8 quello di nascondere lo strato fisico in cui vengono memorizzati i dati; in tal modo, se la rappresentazione interna dei dati cambia, le modifiche si propagano soltanto ad una piccola parte del programma. Supponiamo, ad esempio, che un punto di uno spazio tridimensionale sia rappresentato dalle coordinate formula_1 espresse da tre numeri in virgola mobile, e che, successivamente, si passi ad una rappresentazione delle coordinate del punto mediante un singolo array a tre dimensioni: un modulo di programma progettato secondo la tecnica dell'incapsulamento protegger\u00e0 il resto del programma da questo cambiamento di rappresentazione.\nEsempi.\nDa un punto di vista generale \u2013 quindi non solo applicato alla progettazione del software \u2013 l'incapsulamento pu\u00f2 essere visto come la suddivisione di un sistema complesso in unit\u00e0 modulari aventi ciascuna una funzionalit\u00e0 ben definita. Ad esempio, un'automobile \u00e8 un macchinario piuttosto complesso. Per facilitarne il progetto, la fabbricazione e la manutenzione \u00e8 vantaggioso suddividerla in \"moduli\" dotati di mutue interfacce, in modo che la progettazione dell'insieme possa prescindere dalla definizione dei dettagli dei singoli moduli, rendendo in questo modo l'automobile non solo pi\u00f9 facile da progettare, ma anche pi\u00f9 economica da produrre.\nContinuando con l'esempio dell'automobile, una casa automobilistica potrebbe avere un modello di lusso, equipaggiato con un motore pi\u00f9 potente, ed un modello economico, dotato di un motore standard. Ai progettisti conviene prevedere per entrambi i motori gli stessi collegamenti (interfacce) con il resto della vettura, in modo che tutti e due possano essere assemblati all'interno del medesimo vano motore, unificato nelle due versioni. Gli stessi motori, quindi, si potranno collegare allo stesso albero di trasmissione, agli stessi supporti ed agli stessi comandi. La differenza fra le due versioni \u00e8 che quella di lusso avr\u00e0 un motore con cilindrata maggiore e gli iniettori progettati per fornire il maggior volume di miscela aria-carburante che il motore di cilindrata maggiore richiede. In aggiunta al motore pi\u00f9 potente, la versione di lusso pu\u00f2 anche essere equipaggiata con altri optional, come un'autoradio con incorporato lettore CD, sedili pi\u00f9 comodi, migliori sospensioni, pneumatici pi\u00f9 larghi e differenti colori. Nonostante queste varianti, la maggior parte della vettura di lusso \u00e8 uguale alla versione pi\u00f9 economica. L'autoradio con lettore CD \u00e8 un \"modulo\" che sostituisce la radio normale, che, a sua volta, \u00e8 un modulo della versione economica. I sedili pi\u00f9 confortevoli sono montati sui medesimi supporti di quelli standard. Che i sedili siano di pelle, plastica, abbiano il supporto lombare o no, non ha importanza.\nI responsabili del progetto dividono il compito in sotto-progetti di singole parti e li assegnano a team di lavoro separati. Ogni team progetta la parte di propria competenza in ottemperanza ad una ben definita normativa e dotandola delle interfacce necessarie ad assicurare allo stesso tempo: massima flessibilit\u00e0 nella progettazione della parte e facilit\u00e0 del suo assemblaggio con le altre parti.\nCome risulta dagli esempi, la tecnica dell'incapsulamento permette di ottenere una grande flessibilit\u00e0 del lavoro di progettazione del software. I programmatori possono modificare facilmente le funzionalit\u00e0 di un programma, proprio come se si trattasse di semplici operazioni di manutenzione, per meglio adattarlo alle esigenze dell'utente. Quando il codice sorgente di un programma \u00e8 suddiviso in blocchi modulari in modo da tener conto dei principi dell'occultamento delle informazioni, le successive operazioni di modifica e manutenzione sono molto pi\u00f9 facili perch\u00e9 i cambiamenti sono localizzati e non globali, e quindi si riduce notevolmente il rischio di introdurre errori ed il tempo necessario per eseguire le operazioni di test e debug."}
{"id": "2946510", "revid": "110157", "url": "https://it.wikipedia.org/wiki?curid=2946510", "title": "Mom\u010dilo Vukoti\u0107", "text": "Carriera.\nGiocatore.\nCon 395 presenze e 112 reti \u00e8 uno dei giocatori pi\u00f9 conosciuti del , con cui vinse il campionato nel 1976 e nel 1978.\nPartecip\u00f2 con la sua Nazionale al campionato europeo del 1976, ospitato dal suo paese, dove la Jugoslavia si piazz\u00f2 quarta.\nNel 1978 fu ceduto al Bordeaux, per tornare l'anno dopo al Partizan dove termin\u00f2 la carriera e in cui vinse anche il campionato 1982-1983. Ha vinto anche la Coppa Mitropa 1977-1978.\nAllenatore.\nDiventato allenatore nel 1988, con la squadra cipriota dell'Ethnikos Achnas arriv\u00f2 quarto nel campionato nazionale, miglior piazzamento sino allora.\nFu in seguito assistente allenatore della Jugoslavia, ma non riusc\u00ec a portare la Nazionale alla Coppa del mondo del 2002, essendosi piazzata terza a un punto dalla seconda, la Slovenia. Divent\u00f2 quindi commissario tecnico della Nazionale di Cipro sino al gennaio 2006, che port\u00f2 alla vittoria contro la Georgia per 3-1 e a un pareggio contro la Slovenia per 2-2 e valorizz\u00f2 alcuni giovani talenti locali, tra cui Georgios Nikolaou e Chrysafis Chrysafi.\nSuccessivamente pass\u00f2 al Farul Costanza con cui raggiunse le semifinali della Coppa di Romania e disput\u00f2 il terzo turno della Coppa Intertoto perdendo contro l', dopo aver perso in trasferta per 4-1 e aver vinto in casa per 1-0. Dall'ottobre 2006 al gennaio 2007 \u00e8 stato allenatore del ."}
{"id": "2946514", "revid": "228587", "url": "https://it.wikipedia.org/wiki?curid=2946514", "title": "AIBA", "text": ""}
{"id": "2946516", "revid": "483293", "url": "https://it.wikipedia.org/wiki?curid=2946516", "title": "Association Internationale de Boxe Amateure", "text": ""}
{"id": "2946520", "revid": "1543377", "url": "https://it.wikipedia.org/wiki?curid=2946520", "title": "Georgij Ivanovi\u010d Petrov", "text": "Dopo avere conseguito la laurea all'Universit\u00e0 statale di Mosca nel 1935, cominci\u00f2 a lavorare nello stesso anno al Istituto centrale di aerodinamica. Nel 1944 pass\u00f2 all'NII-1, un istituto di ricerche per la propulsione a reazione; nel 1953 venne nominato professore all'Universit\u00e0 statale di Mosca e nello stesso anno divenne membro dell'Accademia delle scienze dell'URSS. Dal 1965 al 1973 Petrov ha diretto l'Istituto sovietico di ricerche spaziali."}
{"id": "2946521", "revid": "123303131", "url": "https://it.wikipedia.org/wiki?curid=2946521", "title": "Kon-Tiki Museet", "text": "Il museo Kon-Tiki \u00e8 un museo dedicato alla spedizione Kon-Tiki, intrapresa nel 1947 da Thor Heyerdahl e da 5 suoi compagni attraverso l'Oceano Pacifico. \u00c8 situato nella penisola di Bygd\u00f8y ad Oslo, capitale della Norvegia.\nIl museo.\nIl museo ospita la zattera in balsa e anche l'imbarcazione della spedizione Ra II (1970), insieme a cimeli originali di ognuna delle famose spedizioni di Heyerdahl: Fatu Hiva (1937-38); Kon-Tiki (1947); Easter Island (1955-56 e 1986-88); Ra e Ra II (1969 e 1970); e Tigris (1977-78).\nIl museo fu aperto in una struttura provvisoria nel 1949 dallo stesso Heyerdal e dal compagno di spedizione Knut Haugland, che lo diresse per i successivi 40 anni.\nNel 1957 fu aperta la struttura odierna, progettata dagli architetti F.S. Platou e Otto Torgersen. Nel 1978 Torgersen progett\u00f2 la sua estensione.\nTra le altre cose, vi \u00e8 un'area separata dedicata ad esposizioni temporanee; una caverna percorribile di 30 metri; un'esibizione subacquea contenente la riproduzione fedele di uno squalo balena di 10 metri; ed un'area souvenir. Il museo Kon-Tiki ospita anche un cinema, dove viene quotidianamente proiettato alle 12:00 il film originale \"Kon-Tiki\", che nel 1951 si aggiudic\u00f2 il premio Oscar per il miglior documentario.\nParte integrante del museo \u00e8 anche l'istituto di ricerca archeologica \"Thor Heyerdahl's Research Foundation\", la cui biblioteca contenente oltre 8000 libri \u00e8 stata dichiarata dall'UNESCO nel 2011 \"Memory of the World\", per via delle preziose collezioni di foto, materiale filmografico e manoscritti di Heyerdahl.\nIl museo \u00e8 situato nei pressi di diversi altri musei, che includono il Museo Fram, il Norsk Maritimt Museum, il Museo delle navi vichinghe, e il Norsk Folkemuseum.\nOgni anno \u00e8 visitato da circa 200.000 persone provenienti da tutto il mondo e dalla sua apertura ha contato oltre 16 milioni di visitatori."}
{"id": "2946523", "revid": "6923", "url": "https://it.wikipedia.org/wiki?curid=2946523", "title": "Ostseeautobahn", "text": ""}
{"id": "2946525", "revid": "6923", "url": "https://it.wikipedia.org/wiki?curid=2946525", "title": "Westk\u00fcstenautobahn", "text": ""}
{"id": "2946526", "revid": "6923", "url": "https://it.wikipedia.org/wiki?curid=2946526", "title": "Marschenlinie", "text": ""}
{"id": "2946527", "revid": "6923", "url": "https://it.wikipedia.org/wiki?curid=2946527", "title": "Schellfischlinie", "text": ""}
{"id": "2946528", "revid": "729019", "url": "https://it.wikipedia.org/wiki?curid=2946528", "title": "Dino Menardi", "text": "Nel 1937 inizia la sua attivit\u00e0 agonistica nell'hockey su ghiaccio con la Sportivi Ghiaccio Cortina. Nel 1947 entra a far parte della nazionale italiana di hockey su ghiaccio dove rimarr\u00e0 fino al 1950. Nel 1948 partecipa ai V Giochi olimpici invernali\nMenardi ha fatto parte della nazionale italiana di curling partecipando nel 1980 al campionato europeo disputato a Copenaghen, in Danimarca."}
{"id": "2946530", "revid": "1005847", "url": "https://it.wikipedia.org/wiki?curid=2946530", "title": "Guido Rocco", "text": "Addetto consolare, poi vice-console e console in varie localit\u00e0 straniere, fu uno degli esperti delle delegazioni italiane presso la Societ\u00e0 delle Nazioni, consigliere di legazione a Parigi e a Berlino. Partecip\u00f2 alla conferenza navale di Londra e alla conferenza del disarmo. Fu quindi\nministro plenipotenziario a Praga, protagonista di varie missioni all'estero e dal 1936 direttore generale per i servizi della stampa estera presso il ministero della Stampa e della Propaganda e poi della Cultura Popolare. Divenuto ambasciatore, il 26 luglio 1943 fu nominato ministro della cultura popolare nel I governo Badoglio. Suo compito principale fu quello di mantenere inalterata la censura sulla stampa, tanto che i maggiori direttori dei quotidiani romani inviarono l'11 agosto una lettera di protesta direttamente al maresciallo Badoglio.\nIl 15 agosto 1943 Badoglio decise di sostituire Rocco nell'incarico con Carlo Galli.\nSuccessivamente fu nominato ambasciatore in Turchia e suo compito fu quello di stabilire i primi contatti ufficiali tra Italia ed Unione Sovietica dall'inizio delle ostilit\u00e0, contatti che portarono poco dopo al riconoscimento ufficiale reciproco."}
{"id": "2946532", "revid": "287204", "url": "https://it.wikipedia.org/wiki?curid=2946532", "title": "S\u00ec (operetta)", "text": "S\u00ec \u00e8 un'operetta in tre atti del 1919, l'unica composta da Pietro Mascagni, su libretto di Carlo Lombardo con versi di Arturo Franci. Prende il nome dalla sua protagonista, S\u00ec, un'attrice delle Folies Berg\u00e8re cos\u00ec chiamata perch\u00e9 non sapeva mai dire \"no\".\nGenesi e rappresentazioni dell'operetta.\nL'amicizia tra Mascagni ed il librettista Carlo Lombardo risaliva al 1885, quando entrambi lavoravano come direttori d'orchestra per la compagnia itinerante di Alfonso e Ciro Scognamiglio. Mascagni poi si dedic\u00f2 alla composizione di opere liriche, mentre Lombardo si specializz\u00f2 nelle operette come compositore, librettista e impresario. Egli diresse la compagnia operettistica Calligaris-Lombardo e fond\u00f2 la Casa Lombardo, un editore musicale dedicato all'operetta italiana. Secondo il biografo di Mascagni Roger Flury, Lombardo \"incastr\u00f2\" Mascagni nello scrivere un'operetta. Dopo che Masacagni gli ebbe dato il permesso di adattare la sua opera \"Le maschere\" in un'operetta, Lombardo gli propose di scriverne una nuova utilizzando musica riarrangiata da altre opere di Mascagni. Come esempio di ci\u00f2 che aveva in progetto, Lombardo produsse della musica dall'opera seria di Mascagni \"Silvano\", arrangiata come un duetto buffo. Mascagni, inorridito dalla possibile \"mutilazione\" dei suoi componimenti, accett\u00f2 di comporre invece un'operetta completamente nuova.\nSi sarebbe trattato del suo primo e unico esperimento con questo genere. Lombardo scrisse il libretto per \"S\u00ec\" basandosi sulla propria operetta \"La duchessa del Bal Tabarin\" e sul libretto di Felix D\u00f6rmann per \"Majest\u00e4t Mimi\", musicato da Bruno Granichstaedten nel 1911. Mascagni compose la musica tra il 1918 e 1919, giovandosi dell'aiuto di suo cugino Mario Mascagni per l'orchestrazione.\nLa prima di \"S\u00ec\" avvenne il 13 dicembre 1919 al Teatro Quirino di Roma con diversi membri della compagnia Calligaris-Lombardo nel cast. Il direttore era Costantino Lombardo, fratello di Carlo. La prima fu un grande successo, sebbene Mascagni fosse scontento per i cambiamenti alla musica apportati all'ultimo minuto dal direttore d'orchestra. Negli anni seguenti l'operetta fu eseguita in tutt'Italia con successo. Il 24 gennaio 1925, fu rappresentata per la prima volta in Austria al B\u00fcrgertheater di Vienna, in una traduzione tedesca di Josco Schubert. In tale occasione fu diretta dallo stesso Mascagni, che riport\u00f2 la parte musicale alla sua versione originale. La versione tedesca diretta da Mascagni and\u00f2 in scena anche a Baden-Baden, Dresda e Wiesbaden lo stesso anno. \"S\u00ec\" poi usc\u00ec dal repertorio ordinario ed \u00e8 stata riportata in scena molto raramente, in special modo al Teatro Poliziano di Montepulciano (lsuccessivamente uscita su CD) nel 1987 e alla Wiener Volksoper nel 2002 con Eva Lind come protagonista. Il libretto di Lombardo fu usato anche in una forma adattata per \"Il re di Chez Maxim\", un'operetta del 1919 di Mario Pasquale Costa."}
{"id": "2946535", "revid": "125771494", "url": "https://it.wikipedia.org/wiki?curid=2946535", "title": "Shindong", "text": "Oltre ad essere uno dei quattro principali ballerini del gruppo, \u00e8 anche un rapper e spesso contribuisce a scrivere i testi di rap insieme al collega Eunhyuk.\nCarriera musicale.\nNato a Mungyeong nel 1985, Shindong \u00e8 entrato nel mondo dello spettacolo dopo aver partecipato, nel 2002, ad un concorso di danza chiamato Goyangsi Youth Dance, nel quale vinse il Gran Premio. L'anno successivo, partecipando alla medesima competizione, vinse il primo premio d'oro. Nel 2004, con la partecipazione al concorso Mnet Epi, vinse il premio d'oro ed il premio popolarit\u00e0. Tuttavia fu nel 2005, quando vinse il primo premio come \"Miglior Comico\" allo \"SM Best Youth Contest\", che fu messo a contratto con l'etichetta discografica SM Entertainment e ricevette ulteriori lezioni di danza, per migliorare il proprio stile e la propria abilit\u00e0.\nAlcuni mesi dopo essere entrato nella compagnia, Shindong fu reso parte della prima generazione dei Super Junior, chiamata Super Junior 05. Fu in quel momento che decise di utilizzare il nome d'arte che tutt'oggi porta, poich\u00e9 il suo nome di nascita (Dong-hee) era troppo simile a quello del collega Donghae. Il suo nome ha il significato di \"bambino prodigio\".\nCon un totale di 12 membri, i Super Junior 05 debuttarono ufficialmente il 6 novembre 2005, cantando il loro primo singolo \"TWINS (Knock Out)\" nel programma musicale \"Popular Songs\", della rete televisiva SBS. Oltre ad aver attratto circa 500 fan in patria, la loro esibizione di debutto fu vista anche in Cina e Giappone. Il mese successivo fu pubblicato un album studio completo, che debutt\u00f2 in terza posizione nella classifica mensile degli album k-pop MIAK.\nA marzo del 2006, la SM Entertainment inizi\u00f2 a reclutare nuovi membri per creare una nuova generazione di Super Junior, tuttavia con l'aggiunta di un tredicesimo membro (Kyuhyun) al gruppo originale i piani cambiarono e il gruppo rimase invariato, eliminando dal nome il suffisso 05. Durante l'estate che segu\u00ec, la band pubblic\u00f2 il singolo che avrebbe avuto pi\u00f9 successo negli anni a venire, \"U\", superato sola da \"Sorry, Sorry\" a marzo del 2009.\nDurante la carriera con i Super Junior, Shindong fu reso parte di due sotto-gruppi, unit\u00e0 minori composte dagli stessi membri dei Super Junior, i trot Super Junior-T e i bubblegum pop Super Junior-Happy.\nCarriera televisiva.\nConduzione.\nCinque giorni dopo l'esibizione di debutto dei Super Junior 05, Shindong venne scelto come conduttore del programma musicale \"M!Countdown\", della rete Mnet, insieme ai compagni di band Leeteuk e Kang-in. Nel 2006, quest'ultimo venne sostituito da Eunhyuk, ed il trio rimase alla conduzione fino al 27 marzo 2008.\nConosciuto come DJ Shindong, quest'ultimo \u00e8 il popolare conduttore anche di programmi televisivi musicali come \"BoBoBo Ai Joa\" della MBC o \"Green Apple Sound\" della MTV coreana. A febbraio 2008, Shindong lasci\u00f2 quest'ultimo programma per dedicarsi al radiofonico \"Stop the Boring Time Radio\" della MBC, insieme a Kim Shin-young.\nRecitazione.\nOltre alle precedenti esperienze come comico, il vero debutto di Shindong come attore fu nel film dei Super Junior \"Attack on the Pin-Up Boys\", uscito nelle sale esclusivamente sudcoreane nell'estate del 2007. L'anno successivo, il cantante ottenne uno dei maggiori ruoli di supporto nella mini serie televisiva \"Single Dad in Love\", e partecip\u00f2 anche alla sua colonna sonora. Infine, \u00e8 apparso insieme alla co-conduttrice radiofonica Kim Shin-young in un episodio del drama coreano \"Naejo-ui yeowang\", trasmesso sulla rete MBC.\nVita privata.\nShindong ha studiato al Paekche Institute of the Arts, e spesso partecipa a spettacoli comici. Viene spesso riconosciuto per il suo fisico sovrappeso, tanto che nel 2008 e nel 2009 si \u00e8 sottoposto a diverse diete, perdendo in totale quasi 30kg.\nIl 19 aprile 2007, quasi due mesi dopo la pubblicazione del primo singolo dei Super Junior-T \"Rokuko\", Shindong ebbe un incidente stradale a causa del quale fu ricoverato in ospedale. Vi rimase per pochi giorni, avendo riportato solamente ferite minori, ed il 23 aprile fu dimesso."}
{"id": "2946540", "revid": "599013", "url": "https://it.wikipedia.org/wiki?curid=2946540", "title": "Kenny Burns", "text": ""}
{"id": "2946542", "revid": "1934238", "url": "https://it.wikipedia.org/wiki?curid=2946542", "title": "International Canoe Federation", "text": "La International Canoe Federation (ICF) \u00e8 la federazione sportiva internazionale, riconosciuta dal CIO che governa lo sport olimpico della canoa/kayak e lo sport dei World Games, canoa polo."}
{"id": "2946547", "revid": "247222", "url": "https://it.wikipedia.org/wiki?curid=2946547", "title": "Awake (Godsmack)", "text": ""}
{"id": "2946549", "revid": "287204", "url": "https://it.wikipedia.org/wiki?curid=2946549", "title": "Hare Krsna", "text": ""}
{"id": "2946550", "revid": "1855146", "url": "https://it.wikipedia.org/wiki?curid=2946550", "title": "Regno di Borgogna", "text": "Regno di Borgogna fu una denominazione applicata a diversi Stati dell'Europa occidentale nel corso del Medioevo. La regione storica della Borgogna si trova a cavallo delle attuali Francia, Italia e Svizzera, e i suoi centri principali erano le citt\u00e0 di Ginevra e Lione.\nStoria.\nRegno dei Burgundi (411-534).\nLa Borgogna o Burgundia prende il suo nome dalla trib\u00f9 germanica dei burgundi: questi, provenienti dalla Scandinavia, migrarono nella Gallia romana e si stanziarono sulle Alpi occidentali e nella valle del Rodano, dando vita ad uno dei Regni romano-germanici.\nAttorno al 430 re Gundicaro sconfin\u00f2 ripetutamente in Gallia Belgica, provincia ancora controllata dal governo imperiale: il generale romano Flavio Ezio, alla testa di un esercito di mercenari unni, sconfisse i burgundi a \"Borbetomagus\"; questo \u00e8 l'evento storico alla base della saga dei Nibelunghi, a noi giunta come \"Nibelungenlied\". Nel 443 i burgundi superstiti furono insediati come \"foederati\" nella \"Sapaudia\", un distretto della provincia romana di \"Maxima Sequanorum\". Dopo la caduta dell'Impero nel 476, re Gundobado persegu\u00ec un'alleanza col suo potente vicino, Clodoveo I re dei Franchi, e promulg\u00f2 il codice di leggi noto come \"Lex Burgundionum\".\nNel 523 per\u00f2 i tre figli di Clodoveo condussero campagne contro i burgundi, istigati dalla madre Clotilde, il cui padre Chilperico II dei Burgundi era stato assassinato dal suo stesso fratello Gundobado. Nel 534 i franchi sconfissero ad Autun i burgundi: il loro ultimo re Gondomaro fu ucciso ed il suo regno fu annesso a quello franco.\nBurgundia merovingia e carolingia (534-843).\nBench\u00e9 il regno non esistesse pi\u00f9 come entit\u00e0 indipendente, vari sovrani franchi della dinastia merovingia assunsero il titolo di \"re di Burgundia\" (561-584, 639-737).\nNel 751, i Merovingi furono deposti e sostituiti dai loro maestri di palazzo, i Carolingi. Nell'800, con Carlo Magno, il regno franco si tramut\u00f2 in Impero carolingio.\nRegno di Provenza (855-863).\nCon il trattato di Verdun dell'843, l'Impero carolingio fu ufficialmente spartito tra i tre nipoti di Carlo Magno (figli di Ludovico il Pio): al pi\u00f9 anziano, Lotario, spett\u00f2 il titolo imperiale e la Francia Media, che si estendeva dal Mare del Nord all'Italia centrale ed includeva dunque anche la Burgundia o Borgogna, con l'eccezione del Ducato di Borgogna all'interno del Regno franco occidentale.\nA sua volta Lotario nell'855, prima di morire, divise la Francia Media tra i suoi tre figli con il trattato di Pr\u00fcm: a Ludovico II la corona imperiale e il Regno d'Italia, a Lotario II la Lotaringia e a Carlo, il minore, la Provenza. Carlo fu re di Provenza dall'855 all'863, quando mor\u00ec senza eredi e la Provenza fu spartita tra Ludovico II e Lotario II.\nAlta e Bassa Borgogna (879-933).\nAlla morte di Lotario II, con il trattato di Meerssen (870) la Lotaringia fu spartita tra i suoi zii, i due fratelli di Lotario I: Ludovico il Germanico re dei franchi orientali ne ebbe la met\u00e0 settentrionale, Carlo il Calvo re dei franchi occidentali quella meridionale.\nNell'877 Carlo il Calvo mor\u00ec e due anni dopo fu deposto il suo inetto successore, Ludovico il Balbo. In questa occasione, il nobile Bosone si autoproclam\u00f2 \"re di Borgogna e Provenza\" a Vienne, assumendo il titolo di Bosone I di Provenza. In maniera analoga, nell'887 Rodolfo I di Borgogna proclam\u00f2 la nascita di un regno dell'alta Borgogna da Saint-Maurice.\nSi delineavano cos\u00ec un regno di bassa Borgogna al di qua del Giura nella sfera del Regno franco occidentale, mentre l'alta Borgogna oltre il Giura gravitava nell'orbita del Regno franco orientale.\nRegno di Arles (933\u20131378).\nNel 933 Rodolfo II re dell'alta Borgogna ottenne la bassa Borgogna da Ugo di Provenza, dando vita al Regno di Arles o \"delle due Borgogne\". Il regno fu indipendente fino al 1033, quando pass\u00f2 a Corrado II il Salico, che lo integr\u00f2 direttamente nel Sacro Romano Impero.\nNel corso dei secoli il regno fin\u00ec per frammentarsi a causa di atti diplomatici, eredit\u00e0 e matrimoni dinastici: al suo interno sorsero cos\u00ec vari domini feudali, tra cui i principali furono le tre contee di Borgogna, Provenza e Savoia.\nIl regno di Arles cess\u00f2 formalmente di esistere nel 1378, alla morte di Carlo IV, l'ultimo Sacro romano imperatore ad essere stato incoronato anche re di Arles.\nDomini dei Valois-Borgogna.\nNel XV secolo, Carlo I di Valois duca di Borgogna concep\u00ec il disegno di combinare in un unico Stato unitario i suoi variegati territori, geograficamente sovrapponibili all'antica Francia Media o Lotaringia. Il duca riusc\u00ec persino a persuadere l'Imperatore Federico III ad incoronarlo re a Treviri, anche se la cerimonia non ebbe poi luogo. Il progetto di Carlo naufrag\u00f2 quando fu sconfitto ed ucciso da Renato II di Lorena alla battaglia di Nancy (5 gennaio 1477).\nNel corso dei decenni successivi, i territori dell'eredit\u00e0 borgognona finirono divisi tra il Regno di Francia e la Casa d'Asburgo."}
{"id": "2946554", "revid": "344646", "url": "https://it.wikipedia.org/wiki?curid=2946554", "title": "Georgij Petrov", "text": ""}
{"id": "2946555", "revid": "33689", "url": "https://it.wikipedia.org/wiki?curid=2946555", "title": "Tony Book", "text": "Per via della sua lunga militanza al Manchester City sia da calciatore che da allenatore \u00e8 soprannominato Mr. Manchester City."}
{"id": "2946557", "revid": "709565", "url": "https://it.wikipedia.org/wiki?curid=2946557", "title": "Episodi di Intelligence - Servizi &amp; segreti", "text": "La prima e unica stagione della serie televisiva Intelligence - Servizi &amp; segreti \u00e8 stata trasmessa in prima visione in Italia da Canale 5 dal 21 settembre al 23 ottobre 2009.\n\"Chi era veramente Lidia?\".\nTrama.\nMarco Tancredi \u00e8 un ex capitano dei Col Moschin che si \u00e8 ritirato in seguito al completo annientamento della sua unit\u00e0 durante una missione in Yemen.\nUna sera la moglie Lidia, conosciuta durante delle sedute psicologiche, tornando da un viaggio con l'amica Giada, esce di casa per una strana commissione, e si reca al supermercato. L\u00ec incappa in un rapinatore che la uccide e viene a sua volta crivellato dalla guardia giurata di turno. Marco arriva sul luogo troppo tardi per evitare che la donna venga assassinata.\nMarco decide poi di indagare sui segreti che nascondeva sua moglie, e quindi decide di farsi aiutare da Giada, la migliore amica di Lidia. Lidia era in realt\u00e0 un'operatrice dei servizi segreti militari agli ordini di Carlo Fulgeri, enigmatico uomo ed ex Colonnello di Marco, e stava indagando sulla possibile esistenza di una talpa all'interno delle agenzie segrete. Giada era quindi una sua collega.\nSuccessivamente, Tancredi chiede aiuto all'unico commilitone rimasto vivo dopo la sparatoria nello Yemen. Ma il suo ex compagno di squadra rimane ucciso per mano di un sicario dell'organizzazione criminale che ha barbaramente sparato a Lidia.\nIn seguito, dopo che il tirapiedi e il suo capo inseguono Marco e Giada, il killer viene assassinato da un uomo a volto coperto.\nLidia era una persona scomoda per i criminali, i quali erano aiutati da qualcuno del mondo spionistico. Il capo dell'associazione a delinquere intanto rapisce la stessa Giada, e sfida Tancredi, venuto l\u00ec per liberare la donna dal suo rapitore. Allora il terrorista viene picchiato e freddato a mani nude da Marco.\nMarco entra nel Dipartimento Anti Terrorismo, per cui Lidia lavorava, e conosce i colleghi della defunta coniuge, e subito si scontra con Antonio Mosca, commilitone che malvede le sue indagini, e con Massimo Carlisi, anziano agente operativo che sembra in un primo momento essere lui uno dei membri dell'organizzazione terroristica responsabile dell'omicidio, ma che si offre egli stesso di aiutare Marco a stroncare il complotto.\n\"Il complotto di Bucarest\".\nTrama.\nIl Dipartimento AntiTerrorismo sta indagando su un'ex poliziotta, Oxana, che continua a uccidere o avvelenare gli ufficiali delle squadre antiterrorismo russe (le Specnaz), in quanto ritenuti responsabili della morte di sua figlia e altri bambini suoi coetanei, assassinati da alcuni terroristi a volto coperto mentre si trovavano su uno scuolabus.\nMarco si reca intanto a Bucarest, dove due agenti segreti russi, travestiti da poliziotti, lo arrestano, ma proprio quando le due spie stanno per portarlo via, incrociano Giada, incaricata dal Colonnello Fulgeri di controllare la situazione. La donna picchia una delle due spie e la scaraventa dalla tromba delle scale mentre Marco, nonostante le mani legate, riesce a tramortire l'altro agente.\nPoi Marco scopre che uno scrittore sa qualcosa su Lidia e il complotto che l'ha vista protagonista. Ma lo scrittore, ex militare che ordin\u00f2 ai suoi commilitoni di non piegarsi ai terroristi, sviene appena Marco lo costringe a parlare. Marco e Giada entrano nell'autoambulanza che trasporta d'urgenza lo scrittore in ospedale, e rimangono in sala d'attesa.\nQuando l'uomo si sveglia dal coma, i due agenti segreti gli chiedono alcuni dettagli sull'indagine di Lidia, scoprendo alcune informazioni in pi\u00f9. Tancredi lo ringrazia e se ne va, scoprendo tramite i suoi commilitoni che Oxana l'ha avvelenato dopo aver fatto sesso con lui, provocandogli un malore.\nIntanto la poliziotta si reca in uno strip club, covo della mafia russa, e la squadra di Marco la segue col furgone. Ma lei sta quasi scappando, dopo aver infilzato con un tacco appuntito il capo della cosca, che voleva ucciderla dopo aver scoperto che per i crimini della donna la sua banda potrebbe essere nei guai.\nUn informatore russo che lavora per i servizi segreti italiani, intanto, viene fatto inserire in incognito tra i mafiosi, venendo suo malgrado scoperto. Ma proprio mentre la famiglia malavitosa russa che gestisce il bordello sta per uccidere l'agente sotto copertura, il Dipartimento italiano interviene.\nMarco resta fuori e ferma Oxana puntandole una pistola, mentre i suoi commilitoni irrompono nel covo dell'organizzazione criminale, scatenando una sparatoria in cui tutti gli uomini del capoclan muoiono. Dopo lo scontro a fuoco, gli operatori trovano il cadavere del boss mafioso.\nOra Oxana cerca aiuto da una giovane cameriera, con la quale intreccia una relazione omosessuale, ma presto anche la cameriera verr\u00e0 raggirata e gli abiti da inserviente verranno recuperati e indossati da Oxana, che ora intende avvelenare un magnate russo, sua moglie e sua figlia.\nMa appena prima che quelle persone possano iniziare a mangiare il cibo avvelenato, interviene Marco che picchia a sangue il complice della fuorilegge. Poi Oxana cerca di fermare con le armi il pranzo avvelenato, in quanto convinta da Marco a non diventare l'assassina di una piccola bambina, ma una guardia del corpo le spara.\nLa donna muore mentre ricorda l'uccisione della figlia per mano di una banda terroristica.\n\"Il mistero del virus\".\nTrama.\nLa squadra manda Marco in ospedale sotto il falso nome di \"Dottor Rossetti\" per neutralizzare un pericoloso terrorista, Hashmi, che si camuffa fingendo di essere un medico di rilievo del Policlinico. Dalla sede operativa i suoi compagni lo seguono tramite degli occhiali con videocamera incorporata.\nAppena il medico si assenta, Marco si reca di soppiatto nel suo ufficio per controllare ogni singolo angolo per trovare prove. Ma quando Hashmi sta per scoprirlo, Antonio interviene distraendo il dottore e facendo scappare Tancredi dalla camera.\nHashmi, dunque, riceve una telefonata dal Pakistan e l'interprete assoldato dal D.A.T. (Dipartimento Anti Terrorismo) dice che si tratta di un appuntamento che il terrorista si \u00e8 dato con un suo complice.\nMarco e Giada iniziano ad avere confidenza con la moglie di Hashmi. Giada aiuta la donna fingendosi la coniuge di Tancredi e picchiando Antonio Mosca, che l'avrebbe derubata apposta per incastrare il medico.\nMichela, fidanzata di Antonio, nonch\u00e9 sua collega, chiama Marco e gli chiede di raggiungerla al campo delle prostitute. Ma proprio al campo, mentre stanno parlando con lo staff medico ivi giunto, Tancredi nota il suo ricercato, un giovane sicario al servizio dei terroristi arabi, e inizia a rincorrerlo, buttandosi sull'auto in corsa guidata dal malvivente, che urta contro altre automobili nel parcheggio sotterraneo, e che viene poi freddato da Michela, che salva Marco sparando al terrorista.\nPoi, a casa di Hashmi, la copertura di Tancredi e la sua collega Giada sembra quasi venire scoperta, in quanto il medico fa domande imbarazzanti all'agente segreto, finch\u00e9 Giada non distrae i due uomini facendo colare apposta del caff\u00e8 sul tavolo.\nPresto la moglie e la figlia del dottor Hashmi vengono rapite da Bassan, un terrorista islamico responsabile della morte dei commilitoni di Tancredi nello Yemen, e dai suoi uomini. Hashmi viene anch'esso rapito da Bassan e dai suoi scagnozzi quando vuole mandare a monte l'affare quasi concluso.\nLa squadra \u00e8 appostata fuori dal bar e non riesce a inseguire i rapitori, in quanto intervengono due agenti americani della CIA, che dicono di essere intervenuti, poich\u00e9 sono sulle tracce dei terroristi, che fuggono indisturbati insieme all'ostaggio.\nSuccessivamente la moglie dell'ostaggio si sente male e mentre Hashmi cerca di intervenire per salvarla, viene ucciso da alcuni spari. Poi i criminali ammazzano pure la moglie.\nPer\u00f2 in seguito l'unit\u00e0 speciale per cui lavora Tancredi fa irruzione nel covo degli estremisti uccidendoli tutti in una rocambolesca sparatoria.\nIntanto Marco insegue il capo della banda di delinquenti, che appena giunge sul terrazzo in cima all'edificio, si suicida, poich\u00e9 Marco lo vuole eliminare \"con le sue mani\" dopo aver scoperto che il mandante della strage dei suoi soldati nello Yemen era proprio lui, Bassan.\n\"Il ricatto\".\nTrama.\nLa squadra, e in particolare Brain, sta indagando su un ex mar\u00f2, ora mercenario, di nome Sergio Masi, accusato di vendere armi ai Talebani e della strage di alcuni soldati italiani alla base militare di Gorizia. Marco viene quindi inviato con Antonio a farsi arrestare per affiancare il criminale, ora carcerato, e conquistare la sua fiducia per poi consegnarlo alla giustizia.\nMasi costringe Tancredi a iniettargli ed iniettarsi delle sostanze quasi letali, cos\u00ec Marco lancia l'allarme alle guardie e poi sviene anche lui.\nNell'ambulanza c'\u00e8 una dottoressa che spara senza piet\u00e0 al medico di aiuto e continua il suo lavoro.\nIn seguito arrivano gli scagnozzi al servizio di Masi che crivellano a colpi di fucile d'assalto i soccorritori e sterminano i poliziotti che dovevano tenere d'occhio il mercenario nel tragitto verso la clinica. Masi viene liberato e tutti fuggono.\nPoi il terrorista si reca al rifugio dove si nasconde per evitare la cattura. L\u00ec Tancredi, durante il pasto, chiacchiera con i terroristi.\nDurante la notte una donna della banda scopre Marco e gli punta la pistola alla testa, ma l'uomo la ferma prima che possa premere il grilletto. Quindi la mercenaria mantiene il silenzio.\nSuccessivamente, mentre Tancredi tenta di fuggire dai bagni, un sicario della banda di criminali intuisce la sua copertura e tenta di picchiarlo, ma l'agente segreto ha la meglio, lo uccide a mani nude e lo rinchiude nell'armadio. Poco dopo, una delle guardie di Masi si reca a cercare il suo complice ma lo trova morto.\nIntanto gli agenti dell'Antiterrorismo stanno correndo per giungere al covo, e Antonio Mosca, arrivato nel bagno, lotta con lo scagnozzo di Masi, uccidendolo. Arrivati al rifugio, gli agenti segreti, tra cui Carlisi e Giada, tentano di arrestare i mercenari, ma loro non si arrendono e si scatena uno scontro a fuoco, in cui muoiono tanti delinquenti, tra maschi e femmine.\nNel frattempo Masi ha scoperto l'inganno di Marco e i due iniziano a malmenarsi, ma il secondo ferisce il commerciante di armi a una gamba e lo lascia arrestare da altre spie.\n\"Un'azione inattesa\".\nTrama.\nMarco \u00e8 braccato dai Servizi Segreti e Fulgeri, Comandante dell'Intelligence militare, scopre che Brain \u00e8 in contatto con lui.\nIntanto Michela, mentre Massimo, Giada e Tancredi sono ricercati dalla loro squadra, riapre l'indagine sul dossier di Lidia: intende quindi aiutare Marco a ricostruire l'inchiesta aperta dalla moglie, e scopre che il fratello di Giada lavorava per la IAFA, l'organizzazione criminale apparentemente di stampo umanitario, responsabile della morte di Lidia Valenti. Ma appena prima che Michela possa rivelare alcuni dettagli a Marco, un killer le spara, lasciandola a terra priva di vita. Michela conosceva il suo carnefice, ma \u00e8 stata assassinata appena prima di potere incontrarsi con Marco.\nIntanto giungono i carabinieri e, mentre Marco lascia l'abitazione, lo inseguono per tutta la zona ma l'agente segreto riesce a fuggire in moto con la sua collega e aiutante Giada.\nIntanto Filippo Lunardi, fratello di Giada stessa, riceve l'ordine di eliminare Tancredi e Carlisi. Perci\u00f2 piazza un paio di bombe sotto l'auto nell'attesa di premere il pulsante del detonatore per farli esplodere ambedue e scappare con la sorella.\nGiada per\u00f2 scopre in tempo il fratello, avvisa Marco e Massimo del pericolo, facendoli gettare dall'auto in corsa che va a sbattere e scoppia. Quando Giada vede il fratello che schiaccia il tasto istintivamente gli spara in fronte, uccidendolo.\nNel frattempo si scopre che il fisico nucleare Hans Weber lavora per la IAFA e ha cambiato cognome in \"Gruber\". Weber sa alcune cose sul complotto criminale che ha portato Lidia ad essere uccisa.\nLa moglie dell'uomo intanto, viene eliminata da tre scagnozzi di Katia, la misteriosa killer presente su tutte le scene del crimine, che \u00e8 incaricata di uccidere Marco e i suoi commilitoni. Weber riesce ad uccidere i tre tirapiedi e fugge in auto sotto gli spari della malvivente Katia.\nWeber aveva inoltre una propriet\u00e0 in Tunisia, e l\u00ec viene raggiunto da Marco, da Carlisi e da Giada. Ma, mentre sta rivelando dei dettagli sulla IAFA e l'indagine di Lidia, lo scienziato viene colpito dagli uomini di Katia, e muore.\nSi scatena una sparatoria, e Marco, dopo che i delinquenti sono stati sterminati, mentre sta effettuando un combattimento fisico con la criminale, rimane ferito per l'esplosione dell'edificio, nella quale la donna muore, avvenuta per mano di uno scagnozzo.\nMa Marco sopravvive per il rotto della cuffia e viene recuperato da Antonio Mosca e la sua squadra. Mosca ordina ai suoi subalterni di portarlo via.\n\"La fine dei giochi\".\nTrama.\nMarco, ora catturato da Antonio Mosca e i suoi uomini, viene condotto in un covo dei servizi segreti, dove una sovrintendente lo interroga, non essendo propensa a credere a quel che l'uomo racconta.\nBrain capisce di aver sbagliato a consegnare Marco ad Antonio e ai suoi soldati, dopo la morte di Michela per mano di un criminale.\nTancredi intanto, riesce a mettere KO i suoi carcerieri mentre viene trasferito col furgone, e si getta sull'auto in corsa di Giada e Carlisi, riuscendo quindi a scappare. Brain viene messo sotto controllo.\nQuando il Comandante Fulgeri esce dagli edifici della sua squadra, Antonio lo segue.\nAntonio e gli agenti ai suoi ordini mettono Tancredi in fuga, e Antonio lo insegue, non riuscendo comunque a eliminarlo, anche perch\u00e9 non convinto pienamente della sua colpevolezza nell'omicidio di Michela, la sua compagna.\nMarco, Carlisi e Giada si introducono nel monastero ora in mano alla IAFA in Medio Oriente, dove un gruppo di scienziati sta tentando di costruire una bomba atomica.\nIntanto Giovanni Sgr\u00f2 fa torturare Tancredi dai propri scagnozzi, in quanto si rifiuta di collaborare con loro. Sgr\u00f2 \u00e8 un suo ex commilitone che tutti credevano morto nella missione in Medio Oriente, ma la verit\u00e0 \u00e8 che il criminale si finse ucciso per non dire che si era venduto alla IAFA provocando il massacro del plotone; ora \u00e8 diventato il braccio destro di Mariani, capo della cellula italiana dell'associazione a delinquere. Marco viene salvato proprio da Giada e Carlisi, i suoi aiutanti, e tutti scappano dall'ex monastero, che poco dopo esplode.\nDopo Marco contatta Fulgeri, che lo mette in vivavoce per dimostrare che non mentiva. Intanto, all'aeroporto, dopo diversi screzi, Marco e Antonio si rappacificano.\nPoi Brain cerca di trovare i numeri telefonici che hanno contattato il telefonino del fratello di Giada, e scopre che in Vaticano vi \u00e8 sia il cellulare, sia la bomba attivata da Sgr\u00f2.\nNel frattempo Marco cerca Sgr\u00f2, e con l'aiuto valido di Brain e di un'ingegnere civile conosciuta nel covo della IAFA, trova il cellulare, ma deve inseguire lo stesso Giovanni, che viene colpito e ucciso da Antonio. Ma purtroppo Giovanni, prima di morire, ha attivato l'ordigno e quindi mancano sette minuti a farlo esplodere.\nAntonio e Tancredi, perci\u00f2, devono disinnescare la bomba e decidono di rischiare in primis per completare l'obiettivo. I due agenti segreti riescono perci\u00f2 a salvare Roma e tante persone appena un secondo prima che la bomba potesse esplodere.\nNella giacca di Giovanni, il terrorista che lo braccava, Tancredi trova una carta di credito della moglie Lidia, e subito intuisce che Fulgeri, il Comandante dell'agenzia militare, \u00e8 la \"talpa\", ossia colui che passava le informazioni segrete dei suoi uomini alla IAFA, proprio la stessa associazione criminale che ha inviato il sicario che ha sparato a Lidia.\nIntanto, mentre Mariani, capo della IAFA in Italia, viene portato via dalle autorit\u00e0, la sua assistente, ormai sua nemica, gli spara con una pistola silenziata, uccidendolo, e, approfittando della distrazione generale, ripone l'arma in borsa e scappa.\nFulgeri viene raggiunto da Marco, che lo accusa di essere solo un viscido assassino. Fulgeri, allora, si suicida, e successivamente tutta la faccenda viene secretata, ma la sovrintendente, la stessa che ha arrestato Marco, supplica quest'ultimo di pensare se rimanere nella squadra, in quanto Fulgeri era solo una pedina nelle mani dei terroristi, mentre in sede qualcuno ha violato il codice."}
{"id": "2946568", "revid": "287204", "url": "https://it.wikipedia.org/wiki?curid=2946568", "title": "Momcilo Vukotic", "text": ""}
{"id": "2946570", "revid": "46291", "url": "https://it.wikipedia.org/wiki?curid=2946570", "title": "Ulex europaeus", "text": "Ulex europaeus \u00e8 una pianta della famiglia delle Fabaceae, comunemente nota come ginestrone o ginestra spinosa.\nDescrizione.\nSi tratta di arbusti caratterizzati, in genere, da un fusto principale assai breve, che si apre in numerosi rami eretti o ascendenti, spesso un po' rigidi; inoltre, caratteristiche delle specie appartenenti al genere \"Ulex\" \u00e8 quella di avere tutte le foglie trasformate in fillodi spinosi, spesso assai acuminati. Queste piante hanno infine fiori di colore giallo riuniti in fascetti, portati all'apice dei rami o all'ascella dei fillodi. La fioritura in genere \u00e8 primaverile. Il frutto \u00e8 un legume.\nDistribuzione e habitat.\n\u00c8 un genere tipico dell'Europa atlantico-occidentale ma si trova anche in Polonia e Ucraina, specialmente lungo le coste marittime.\nOriginaria dell'Europa, questa pianta si \u00e8 anche diffusa in America e in Oceania.\n\u00c8 stata inserita nell'elenco delle 100 tra le specie esotiche invasive pi\u00f9 dannose al mondo."}
{"id": "2946578", "revid": "1934238", "url": "https://it.wikipedia.org/wiki?curid=2946578", "title": "Federazione Internazionale Canottaggio", "text": "La Federazione Internazionale Canottaggio (FISA), nata come \"F\u00e9d\u00e9ration Internationale des Soci\u00e9t\u00e9s d'Aviron\" (in lingua francese), oggi ufficialmente denominata \"International Rowing Federation\" (in lingua inglese), \u00e8 la federazione sportiva internazionale, riconosciuta dal CIO, che governa lo sport olimpico del canottaggio.\nStoria.\nLa crescente popolarit\u00e0 del canottaggio ed il bisogno di uniformare il codice delle regate port\u00f2 le federazioni di Italia, Francia, Svizzera, Belgio ed Adriatica a fondare la F\u00e9d\u00e9ration Internationale des Soci\u00e9t\u00e9s d'Aviron, Il 25 giugno 1892, a Torino.\nLa prima competizione ufficiale organizzata dalla FISA fu il Campionato Europeo del 1893, disputato sulle acque del Lago d'Orta, che vide la partecipazione di dieci equipaggi.\nNel 1922 venne scelta la citt\u00e0 svizzera di Losanna come sede principale.\nLa FISA \u00e8 stata la prima federazione internazionale ad aderire al Movimento olimpico.\nLe federazioni nazionali si riuniscono nel \"FISA Congress\".\nAnnualmente la FISA assegna la Medaglia Thomas Keller.\nAttivit\u00e0.\nLa FISA ha lo scopo di sviluppare, promuovere, presentare e dirigere il canottaggio.\nOrganizza diverse manifestazioni internazionali, tra cui Olimpiadi, Campionati del Mondo, Coppa del Mondo, Campionato del Mondo \"Under23\", Campionati del Mondo \"Junior\" e \"World Rowing Masters Regatta\"."}
{"id": "2946581", "revid": "21880", "url": "https://it.wikipedia.org/wiki?curid=2946581", "title": "Ophrys fusca lucana", "text": ""}
{"id": "2946583", "revid": "483293", "url": "https://it.wikipedia.org/wiki?curid=2946583", "title": "F\u00e9d\u00e9ration Internationale des Soci\u00e9t\u00e9s d'Aviron", "text": ""}
{"id": "2946584", "revid": "120581425", "url": "https://it.wikipedia.org/wiki?curid=2946584", "title": "Piridina N-ossido", "text": "La piridina \"N\"-ossido \u00e8 un composto eterociclico aromatico in cui l'eteroatomo \u00e8 l'azoto. Inoltre l'azoto possiede una carica positiva perch\u00e9 he legato anche un atomo di ossigeno, carico negativamente (ammino ossido).\nStruttura e reattivit\u00e0.\nLa piridina \"N\"-ossido ha una distribuzione elettronica diversa da quella della piridina. Pur essendo l'anello ancora disattivato (infatti, la reattivit\u00e0 \u00e8 simile a quella della piridina), l'orientamento nella sostituzione elettrofila aromatica \u00e8 tuttavia diverso: le posizioni attaccate preferenzialmente sono la \u03b1 e la \u03b3.\nLe piridine \"N\"-ossido sono sinteticamente molto importanti in quanto permettono di ottenere piridine \u03b3-sostituite con ottime rese.\nSintesi.\nLa piridina \"N\"-ossido \u00e8, principalmente, il prodotto dell'ossidazione della piridina.\nLa sintesi chimica della piridina \"N\"-ossido avviene facendo reagire la piridina con un acido peracetico.\nUsi.\nViene usato nella chimica agricola, infatti attira alcuni insetti e ne repelle altri. Inoltre \u00e8 uno sterilizzante chimico.\nIndicazioni di sicurezza.\nMisure antincendio.\nCome in ogni altro incendio, nessun provvedimento particolare. \u00c8 possibile usare acqua, spray, prodotti secchi, anidride carbonica e/o schiuma.\nProdotti di decomposizione.\nProduce monossido di carbonio, ossido di azoto e anidride carbonica.\nIndicazioni di protezione.\nMezzi protettivi individuali.\nGuanti, respiratore, camice ed occhiali.\nDispersione accidentale e stoccaggio.\nUsare l'attrezzatura adatta. Minimizzare la produzione di vapori o polveri.\nStoccare in un ambiente pulito, secco e fresco."}
{"id": "2946601", "revid": "633110", "url": "https://it.wikipedia.org/wiki?curid=2946601", "title": "\u0160koda 7,65 cm Vz. 1930", "text": "Lo \u0160koda 7,65\u00a0cm Vz. 1930 o 8 cm kanon vzor 30 era un cannone cecoslovacco multiruolo, contraereo/da campagna/da montagna, questo cannone \u0160koda era frutto delle indagini degli esperti di tale azienda che, negli anni '20, davano per certo il successo di artiglierie bivalenti, da campagna leggera e antiaerea pesante.\nAll'epoca d'altro canto non si apprezzava ancora pienamente la difficolt\u00e0 di ingaggiare con successo un aereo, e soprattutto i progressi tecnici che tali mezzi avrebbero avuto (maggiore velocit\u00e0), cos\u00ec la mossa fu quella di costruire una piattaforma girevole per installarla sotto l'affusto, mentre l'alzo del cannone poteva essere portato a +80\u00b0, dando praticamente il la ad un cannone contarereo pesante.\nTuttavia, la lentezza di brandeggio e la bassa velocit\u00e0 iniziale non consentivano appieno tale doppio ruolo, mentre il peso era molto alto per il ruolo di cannone da 76\u00a0mm. Se non altro, la gittata e il peso della granata erano eccellenti per tale categoria di armi.\nCatturati dai tedeschi, questi cannoni vennero ampiamente reimpiegati, fornendo prestazioni eccellenti, ma non come cannoni contraerei."}
{"id": "2946603", "revid": "339392", "url": "https://it.wikipedia.org/wiki?curid=2946603", "title": "Artiglierie campali cecoslovacche", "text": ""}
{"id": "2946609", "revid": "352448", "url": "https://it.wikipedia.org/wiki?curid=2946609", "title": "Approssimazione di campo debole", "text": ""}
{"id": "2946610", "revid": "287204", "url": "https://it.wikipedia.org/wiki?curid=2946610", "title": "Approssimazione del campo debole", "text": ""}
{"id": "2946611", "revid": "6923", "url": "https://it.wikipedia.org/wiki?curid=2946611", "title": "Pledging My Time", "text": "Pledging My Time \u00e8 una canzone blues (scritta nello stile di Elmore James) composta e registrata da Bob Dylan per l'inclusione nel suo doppio album \"Blonde on Blonde\" del 1966. Venne registrata all'inizio del 1966 a Nashville, Tennessee con musicisti di studio durante le sessioni per la lavorazione dell'album.\nIl brano.\nSi tratta di un lento blues dall'atmosfera emotivamente opprimente accompagnato dalle frasi di chitarra di Robbie Robertson in stile \"Chicago blues\" e dall'armonica di Dylan coadiuvati dal piano blues di Hargus \"Pig\" Robbins e dalle rullate alla batteria di Kenny Buttrey. Nel testo, i riferimenti a \"un mal di testa velenoso\" e al trovarsi in una stanza \"cos\u00ec soffocante che quasi non si riesce a respirare\" evocano vividamente l'immagine di un fumoso bar notturno.\nCuriosamente nel testo del brano \u00e8 presente la strofa: \"\u00abSomeone sent for the ambulance / And one was sent / Somebody got lucky / But it was an accident\u00bb\" (Poi, hanno chiamato l'ambulanza / E uno l'hanno spedito / Qualcuno ha avuto fortuna / Ma \u00e8 stato un incidente) ritenuta premonitrice dell'incidente motociclistico di cui sarebbe stato vittima Dylan di l\u00ec a poco dopo l'uscita dell'album.\nPubblicazione.\nOltre che in \"Blonde on Blonde\", \"Pledging My Time\" venne pubblicata anche su singolo come B-side di \"Rainy Day Women#12 &amp; 35\". Il 45 giri raggiunse la seconda posizione nella classifica statunitense Billboard Hot 100 e la numero 7 nella britannica Official Singles Chart.\nCover.\nIl brano \u00e8 stato reinterpretato dal gruppo musicale psichedelico giapponese The Apryl Fool, sul loro album omonimo."}
{"id": "2946612", "revid": "204012", "url": "https://it.wikipedia.org/wiki?curid=2946612", "title": "J. Donald Cameron", "text": ""}
{"id": "2946623", "revid": "352448", "url": "https://it.wikipedia.org/wiki?curid=2946623", "title": "Linearizzazione delle equazioni di Einstein", "text": ""}
{"id": "2946624", "revid": "287204", "url": "https://it.wikipedia.org/wiki?curid=2946624", "title": "Piazza Savoia", "text": "Piazza Savoia (comunemente detta \"Piazza obelisco\") \u00e8 una piazza del centro storico di Torino, nel Quadrilatero Romano. Si trova tra via Corte d'Appello e via della Consolata e rappresenta uno degli scorci pi\u00f9 curiosi della citt\u00e0, per via dell'obelisco che troneggia al suo centro. \nStoria.\nAnticamente fu la porta occidentale (per molti storici la \"Decumana\") al fondo del decumano maximo (attuale via Garibaldi), che portava direttamente alla strada delle Gallie, e appartenente alla primitiva cinta romana della citt\u00e0 romana III secolo. \nPiazza Segusina.\nNel VI secolo, l'antica porta romana prese poi il nome di \"Secusina\", \"Segusina\" o \"Susina\", poich\u00e9 da l\u00ec si usciva verso la via per la Val di Susa. Intorno al X secolo, la Porta Segusina ospit\u00f2 un piccolo castello-fortificazione per i nobili arduinici, dei quali la pi\u00f9 famosa fu la contessa Adelaide di Susa, ma, ormai in disuso, il conte Pietro II di Savoia la fece abbattere intorno al 1250, per riedificarne nuova. Fra il XII secolo e il XIII secolo fu quindi utilizzata come frequente passaggio della diramazione meridionale della Via Francigena, il percorso dei pellegrini cristiani europei diretti alla sede dell'impero romano e passanti per il Colle del Moncenisio, in questo caso attraverso le strade \"Rippolarum\" e \"Collegii\", Rivoli e Collegno, localit\u00e0 situate entrambe a ovest della capitale sabauda. In previsione dei nuovi ampliamenti della citt\u00e0 (che avverranno per\u00f2 solo nel 1620), la fortificazione della Porta Segusina fu definitivamente abbattuta nel 1585, per dare vita alla semplice Piazzetta Segusina (o Susina).\nNel 1713, con il terzo ampliamento della citt\u00e0 da parte dei Savoia, Michelangelo Garove disegn\u00f2 la pianta quadrata di quella che diventer\u00e0 l'attuale piazzetta. Essa doveva essere circondata da eleganti palazzi, di cui i due pi\u00f9 importanti sono:\nIl nome francese.\nQuando nel 1796 lo stato sabaudo vacill\u00f2 e il re Carlo Emanuele IV di Savoia venne costretto all'esilio (8 dicembre 1798), i francesi giunsero in citt\u00e0 e, tra i primi provvedimenti, vi fu anche quello di mutare i nomi delle strade e delle piazze; Piazza Susina non fece eccezione e, negli anni dell'occupazione prima giacobina e poi napoleonica, si chiam\u00f2 \"Place de France\".\nRestaurata la monarchia sabauda e cancellata la denominazione francese, la piazza mut\u00f2 nome in \"Piazza Paesana\" (per la vicinanza col Palazzo Saluzzo di Paesana) almeno fino al 1860, quando prese l'attuale nome. In questo periodo la piazzetta fu adibita altres\u00ec ad area mercatale col nome piemontese di \"merc\u00e0 dij busiard\", ossia mercato dei rigattieri.\nMonumento alle leggi Siccardi.\nLa piazzetta \u00e8 celebre oggi per l'imponente obelisco in granito di Baveno, alto 21 metri, eretto nel 1853 a ricordo delle leggi Siccardi del 1850. L'idea di erigere un monumento celebrativo per le discusse leggi del ministro di giustizia e senatore conte Giuseppe Siccardi (che abolivano il foro ecclesiastico) fu gi\u00e0 del 1851, su iniziativa della torinese \"Gazzetta del Popolo\". L'obelisco venne progettato dal pittore e scultore Luigi Quarenghi e i sostenitori del progetto (tra cui il direttore della Gazzetta del Popolo, Giovanni Battista Bottero) proposero di sistemarlo in Piazza Carignano. Non senza aspre discussioni col clero torinese, nella persona dell'arcivescovo Luigi Fransoni, il 23 novembre 1853 il monumento venne qui inaugurato, come ricorda una delle frasi incise sull'obelisco:\nIl monumento contiene inoltre i nomi degli 800 comuni che sostennero entusiasti l'opera, scolpiti su tutti i lati. \nIl giorno della posa della prima pietra, il 17 giugno 1852, furono murati nel basamento i numeri 141 e 142 della \"Gazzetta del Popolo\", una copia della legge Siccardi, monete, semi di riso, grissini e una bottiglia di Barbera. Frutto dell'ideologia anticlericale, esso fu volutamente collocato in una piazza prossima al Santuario della Consolata, sede della principale devozione cittadina, e a Palazzo Barolo, dove risiedeva la cattolica Giulia Falletti di Barolo. \nDurante la seconda guerra mondiale, i combattimenti per le strade cittadine rischiarono di abbattere l'obelisco: combattenti appostati in corso Siccardi, in direzione di via Cernaia, spararono alcuni colpi di mortaio in direzione di piazza Savoia, danneggiando il monumento e facendolo vacillare; rimasto in piedi, esso venne restaurato a guerra terminata. Un secondo restauro, nel 1993, ne ripul\u00ec la superficie e l'ampia gradinata."}
{"id": "2946625", "revid": "479590", "url": "https://it.wikipedia.org/wiki?curid=2946625", "title": "Funzione Gamma incompleta", "text": ""}
{"id": "2946627", "revid": "479590", "url": "https://it.wikipedia.org/wiki?curid=2946627", "title": "Variabile casuale gamma", "text": ""}
{"id": "2946629", "revid": "123479593", "url": "https://it.wikipedia.org/wiki?curid=2946629", "title": "Giordano De Plano", "text": "\u00c8 conosciuto al grande pubblico televisivo soprattutto per aver interpretato il ruolo dell\u2019ispettore Sandro Pietrangeli nella serie \"Squadra antimafia - Palermo oggi\".\nBiografia.\nAttore di teatro e cinema, prende parte a numerose fiction televisive, in modo particolare dal 2010 al 2015 \u00e8 uno dei protagonisti con il ruolo del poliziotto Sandro Pietrangeli in sei stagioni della serie TV di Canale 5 \"Squadra antimafia\". \u00c8 molto attivo anche al cinema, tra i film in cui ha recitato: \"Gente di Roma\" (2003), regia di Ettore Scola, \"I demoni di San Pietroburgo\" (2008) diretto da Giuliano Montaldo e \"Good Morning Aman\" (2009), regia di Claudio Noce."}
{"id": "2946636", "revid": "339392", "url": "https://it.wikipedia.org/wiki?curid=2946636", "title": "Emirato di Sharjah", "text": ""}
{"id": "2946637", "revid": "1632387", "url": "https://it.wikipedia.org/wiki?curid=2946637", "title": "Phanerothyme", "text": "Phanerothyme \u00e8 il nono album in studio della band norvegese Motorpsycho. Usc\u00ec con la Stickman Records per l'Europa, con la Sony per la sola Norvegia e in Giappone attraverso la P-Vine.\nVersione Lp.\nA causa delle limitazioni di spazio nel supporto Lp l'ordine delle tracce sub\u00ec un cambiamento nella versione su disco.\nFormazione.\ncon:"}
{"id": "2946639", "revid": "2075278", "url": "https://it.wikipedia.org/wiki?curid=2946639", "title": "De Cecco (azienda)", "text": "Il Gruppo De Cecco \u00e8 un'azienda italiana attiva nel settore alimentare. In particolare si occupa di produrre paste alimentari secche, olio extravergine di oliva, sughi pronti e derivati del pomodoro.\nFondata nel 1886 a Fara San Martino da Filippo De Cecco, dove mantiene stabilimento e sede legale, ha una sede amministrativa a Pescara e impianti produttivi a Caldari.\nStoria.\nLe origini (1886).\nL'origine del gruppo De Cecco risale all'Italia preunitaria, quando a Fara San Martino don Nicola De Cecco inizi\u00f2 a produrre farina nel mulino comunale del suo paese natale. Nel 1886, l'attivit\u00e0 pass\u00f2 al figlio di Nicola, Filippo De Cecco, che lo affianca dal 1869 e nel 1872 \u00e8 titolare in proprio di una licenza per l'esercizio di un mulino; nel 1876, Filippo \u00e8 in grado di acquistare l'impianto molitorio che gestisce da qualche anno. Inizia l'attivit\u00e0 di pastaio alla met\u00e0 degli anni ottanta, quando il settore della molitura e della fabbricazione delle paste alimentari riprende vigore dopo un'acuta crisi, in seguito all'abolizione delle pesanti tasse sul macinato e sulla pasta imposte dai governi postunitari.\nIn Abruzzo, nei decenni centrali dell'Ottocento, il comparto pi\u00f9 diffuso dell'attivit\u00e0 manifatturiera \u00e8 quello della trasformazione alimentare: i pastifici sono per lo pi\u00f9 piccoli laboratori a conduzione familiare, presenti in maniera capillare sul territorio, il cui prodotto \u00e8 rivolto quasi esclusivamente al consumo locale. In particolare, nel Chietino, la diffusione di tali attivit\u00e0 \u00e8 legata ad alcuni vantaggi di localizzazione, come la disponibilit\u00e0 di forza motrice idrica, l'abbondanza di manodopera a basso costo, la presenza di materie prime e di un sicuro mercato di sbocco locale.\nStabilimento De Cecco.\nIl primo nucleo della fabbrica di De Cecco, nel 1886, comprende un mulino, un vecchio stabilimento nel quale si produce la pasta e un \u201cbaraccone\u201d di circa 100 m\u00b2 adibito alla fase dell'asciugatura (durante il giorno i maccheroni venivano essiccati al sole e riposti al coperto per la notte). Lo stabilimento viene ben presto dotato di gramole e torchi azionati dall'energia idraulica, ma la capacit\u00e0 produttiva dell'impianto risulta notevolmente limitata dal clima rigido della Regione, che allunga significativamente i tempi di essiccazione.\nNell'intento di risolvere il problema, gi\u00e0 nel 1889 De Cecco mette in funzione presso lo stabilimento una cabina per l'essiccazione: la macchina, messa a punto dallo stesso imprenditore, presenta un sistema di ventilazione ad aria calda e un aspiratore, con un cassone forato al cui interno, su vassoi estraibili, viene stesa la pasta da asciugare. La macchina prevede due distinte camere, una luminosa e l'altra buia, allo scopo di riprodurre l'asciugatura naturale alla luce del sole e il \u201criposo\u201d notturno. In seguito a perfezionamenti successivi del procedimento, la soluzione dei problemi di essiccazione a bassa temperatura consente di svincolare la produzione dai fattori climatici e stagionali. Ci\u00f2 permette di incrementare la produzione di pasta e di prolungarne la conservazione, consentendo quindi l'esportazione anche in Paesi a grande distanza dal luogo di produzione, come gli Stati Uniti d'America. Dal 1889 l'azienda nascente inizia il suo percorso di internazionalizzazione.\nIn questi anni De Cecco sperimenta anche l'impasto con acqua tiepida, riscaldata con una macchina a vapore, e le trafile in bronzo. Nel 1894 amplia e ammoderna i locali e realizza un acquedotto. Alla fine del secolo la produzione giornaliera dello stabilimento raggiunge il quintale e mezzo di pasta di grano duro.\nEsposizioni internazionali.\nLe esposizioni internazionali rappresentano una preziosa occasione per consentire all'azienda di uscire dalla limitata realt\u00e0 abruzzese, affermandosi progressivamente su mercati sempre pi\u00f9 ricchi.\nDurante la Fiera Colombiana di Chicago del 1893, Filippo Giovanni De Cecco riceve dalla World Columbian Commission la medaglia d'oro e il diploma di merito \u201cExhibit: Macaroni Vermicelli - award - for superior manufacture, color and firmness of form after cooking\u201d.\nNel 1894 la De Cecco partecipa con successo alla mostra di Anversa; quattro anni dopo \u00e8 presente all'Esposizione internazionale di Torino e, sempre nel 1898, ottiene la medaglia d'oro all'Esposizione internazionale di Amburgo. De Cecco rivolge in questi anni un'attenzione specifica alle piazze d'Oltreoceano, dove la comunit\u00e0 degli emigranti italiani cresce di anno in anno garantendo una domanda in espansione. Per curare i contatti con il mercato americano \u00e8 presente alla fiera di Filadelfia nel 1898.\nNegli ultimi anni del XIX secolo il pastificio raggiunge un notevole sviluppo: lo stabilimento conta 30 locali che comprendono il pastificio vero e proprio, il mulino, il magazzino e il punto vendita della pasta. Nel 1905 le macchine del pastificio sono alimentate con l'energia idroelettrica; sul versante della commercializzazione, nel nuovo secolo vengono curati l'immagine e il confezionamento del prodotto e la pasta De Cecco comincia a identificarsi nel volto sorridente della contadina abruzzese con le spighe di grano e il pacchetto azzurro e giallo di pasta in mano.\nDe Cecco fa il suo ingresso in politica. Nel 1906 \u00e8 nominato Cavaliere del lavoro e nel 1908 \u00e8 eletto consigliere della Camera di commercio della Provincia di Chieti. Il miglioramento dei trasporti fra l'Abruzzo e il resto della Penisola \u00e8 un'esigenza particolarmente sentita dall'imprenditore, in seguito all'estensione della rete di distribuzione dei prodotti pastari De Cecco a livello nazionale e internazionale, prevalentemente attraverso il porto Napoli. I contatti di De Cecco con il mercato statunitense privilegiano inizialmente la piazza di Filadelfia, attraverso la sede di corrispondenza che fa capo a un conterraneo emigrato. Fino alla Prima guerra mondiale procede l'allargamento della rete di relazioni dirette con altri importatori italo-americani, da Seattle a New York, mentre inizia a interessarsi al mercato sudamericano.\nAlla fine del 1914 la ditta individuale \u00e8 trasformata in Societ\u00e0 Cavalier Filippo De Cecco &amp; Figli.\nPrima guerra mondiale.\nLo scoppio della Prima guerra mondiale colpisce gravemente il mercato nazionale cos\u00ec come la domanda di pasta dal continente americano. Il conflitto comporta soprattutto difficolt\u00e0 di approvvigionamento del grano adatto alla produzione di pasta e un progressivo aumento del suo prezzo per cui, nonostante una riduzione del dazio all'importazione, il settore delle paste alimentari entra in una fase di crisi profonda. Nel 1915 l'imprenditore abruzzese \u00e8 obbligato a rifiutare i consistenti ordini provenienti dai suoi committenti d'Oltreoceano e a interrompere ripetutamente, e per lunghi periodi, la produzione. Nel difficile quadro del periodo bellico ben poca cosa sono le commesse che la ditta riesce a ottenere dal Governo nel 1917 per le forniture di pasta all'esercito: la materia prima fornita dall'amministrazione militare \u00e8 scadente e non adatta alla pastificazione e il prezzo pagato risulta poco remunerativo. A fronte dell'aumento dei costi di produzione, anche il prezzo imposto per la vendita ai privati comporta perdite per l'impresa.\nRipresa.\nIl mercato italiano della pasta inizia a riprendersi solo dopo il 1920, quando vengono abolite le restrizioni alla produzione e alla commercializzazione; De Cecco riallaccia i contatti con i suoi commissionari d'Oltreoceano nella primavera del 1921 e per tutta la prima met\u00e0 degli anni Venti invia negli Stati Uniti almeno 4.000 quintali di pasta ogni anno. Quello nordamericano \u00e8 un mercato vitale per la produzione dell'impresa, perch\u00e9 sui mercati nazionali ed europei la concorrenza dei produttori campani e della Barilla rende difficile l'affermazione dei prodotti De Cecco. Nel 1924, ormai settantenne, l'imprenditore abruzzese decide la cessione della direzione e delle sue quote societarie ai figli: rimane per\u00f2 nel Consiglio di amministrazione della F.lli De Cecco di Filippo e continua a orientare le scelte strategiche dell'impresa, in particolare con la decisione di costruire a Pescara un moderno stabilimento che integra in grande scala la produzione delle farine e quella della pasta. Con la costituzione di una nuova societ\u00e0, la Societ\u00e0 anonima molino De Cecco, nel 1927, inizia una nuova fase della vicenda imprenditoriale di De Cecco: lo stabilimento di Pescara, un imponente complesso di sei piani, fornito di ampi essiccatoi e di sale d'imballaggio, si afferma come il polo industriale pi\u00f9 dinamico della regione (in particolare il mulino, che agli inizi degli anni Trenta raggiunge una capacit\u00e0 lavorativa giornaliera di circa 500 quintali di grano).\nNel 1927 in prossimit\u00e0 dello scalo merci ferroviario di Porta Nuova a Pescara, viene costruito un molino di sei piani con i laboratori e gli uffici amministrativi.\nDe Cecco muore nel 1930. In seguito ai contraccolpi della crisi internazionale, lo stabilimento sospende la produzione per un anno, ma nella seconda met\u00e0 degli anni trenta la ripresa dell'attivit\u00e0 produttiva vede il definitivo consolidamento dell'impresa sul mercato nazionale e su quello internazionale, con esportazioni in Europa \u2013 Belgio, Inghilterra, Germania, Svizzera \u2013 e nel continente americano.\nSeconda guerra mondiale.\nLa Seconda Guerra Mondiale blocca l'entrata in funzione del nuovo stabilimento di Pescara, mentre lo stabilimento di Fara San Martino viene completamente distrutto dalle esplosioni e dagli incendi.\nDal dopoguerra agli anni ottanta.\nNel dopoguerra la famiglia De Cecco ricostruisce la fabbrica di Fara San Martino e, per sostenere l'incremento produttivo degli anni della ripresa, inaugura il nuovo pastificio di Pescara.\nNel 1965 viene costruito un nuovo molino a Fara San Martino. Lo stabilimento esistente viene ristrutturato con l'edificazione di un ulteriore piano. Nella nuova sala, lunga 60 metri, trovano posto quattro linee per la pasta lunga, quattro per la pasta corta e una per la pasta all'uovo. Da 250 quintali di pasta al giorno, nel giro di pochi anni si passa a 1.000 quintali.\nInizia negli anni Settanta la costruzione di un nuovo e moderno stabilimento a Fara San Martino secondo un progetto originario che prevedeva 6 linee continue di produzione pasta.\nQuando entrano in funzione le prime linee, la superficie coperta \u00e8 pari a 20.000\u00a0m\u00b2.\nNegli anni Ottanta viene costituita la \u201cF.lli De Cecco di Filippo - Fara San Martino - S.p.A.\u201d, societ\u00e0 capofila del Gruppo, e viene inaugurata a Fara San Martino la nuova unit\u00e0 produttiva che consente di raddoppiare la produzione di pasta (da 150-180.000 quintali a oltre 300.000 quintali all'anno).\nIn un'area adiacente al pastificio viene costruito il nuovo molino con l'installazione di due sezioni di macinazione: si raggiunge cos\u00ec la potenzialit\u00e0 totale di 5.000 quintali al giorno di grano molito.\nNel pastificio vengono installate altre 4 linee di produzione e la capacit\u00e0 produttiva giornaliera arriva a 3.500 quintali di pasta.\nNasce la societ\u00e0 \u201cOlearia F.lli De Cecco di Filippo - Fara San Martino - S.r.l.\u201d, il primo passo verso la sostanziale differenziazione della gamma dei prodotti che avvia l'attivit\u00e0 di imbottigliamento e commercializzazione di olio extravergine di oliva. A questa, faranno seguito nella diversificazione di gamma altri commercializzati fra cui sughi e derivati del pomodoro, riso, prodotti biologici e, nel 2013, il lancio dei sostitutivi del pane \u201cI Grani De Cecco\u201d.\nAnni novanta.\nSono gli anni dei grandi investimenti.\nA Fara San Martino: vengono ampliati il magazzino e il molino, in cui viene installata la terza sezione di macinazione. Si raggiunge cos\u00ec la capacit\u00e0 molitoria totale di 11.000 quintali al giorno. Vengono costruiti nuovi silos di stoccaggio del grano con una capacit\u00e0 di 400.000 quintali. A seguito degli interventi sviluppati alla fine degli anni ottanta e all'inizio degli anni novanta, il complesso di Fara San Martino comprende molino, pastificio e tre silos per lo stoccaggio del grano.\nIn sostituzione dello stabilimento localizzato nel centro urbano di Pescara, viene aperta una nuova unit\u00e0 produttiva a Caldari di Ortona, a pochi chilometri da Fara, entrata in funzione nel 1996 con una capacit\u00e0 giornaliera pari a 1.400 quintali di pasta prodotta. Il progetto originario prevedeva l'installazione di 13 linee di produzione. Nel 2013 sono 11 le linee a regime con una produttivit\u00e0 oraria pari a 200 quintali di pasta.\nInizia la commercializzazione della linea \"Rossi\" (derivati del pomodoro, quali polpe, passate e sughi pronti) cui si aggiunger\u00e0 nel 2006 una nuova linea di sughi pronti ideata in collaborazione con Heinz Beck, chef di fama mondiale, 3 stelle Michelin.\nApre la prima filiale commerciale in USA, la De Cecco USA/Prodotti Mediterranei Inc. (P.M.I.)\nDagli anni duemila.\nPer accompagnare la crescita del nuovo ramo di business, viene costituita la divisione business unit Oli &amp; Rossi.\nViene inaugurato il centro direzionale \u201cIl Molino\u201d a Pescara. Qui, oltre alla sede legale della Societ\u00e0 Molino e Pastificio De Cecco Spa Pescara, sono stati dislocati gli uffici commerciali della capogruppo.\nA queste due societ\u00e0 si affiancano le altre consociate trading (De Cecco France S.a.r.l., De Cecco UK Limited e De Cecco Deutschland Gmbh), la finanziaria DE.FIN srl, che possiede al 100% la P.M.I. e la DESE.MARK srl (per il trattamento e la gestione dei dati).\nCon l'acquisizione nel 2011 di OJSC Moscow Furniture and Woodworking Industry Group, il secondo produttore di pasta del mercato russo con il 10% di quota a volume, De Cecco diventa il 3\u00b0 produttore di pasta al mondo.\nContinuano gli investimenti industriali: a Fara San Martino entrano in funzione nel molino due nuove sezioni di macinazione e la capacit\u00e0 molitoria passa da 11.000 a 14.000 quintali di grano al giorno. A Caldari vengono inaugurate due nuove linee di produzione della pasta.\nTra il 2011 e il 2012 il gruppo ha completato l'acquisizione dei 3 stabilimenti produttivi di pasta in Russia (Gruppo PMK).\nNel 2016 il fatturato ha toccato i 447,5 milioni di euro, in crescita del 5,7%, con il margine operativo lordo aumentato del 18% a 49 milioni e l'utile lordo del 19% a 56 milioni. Gli azionisti della capogruppo sono 24, dalla terza alla quinta generazione De Cecco, divisi in tre rami familiari. Nell'assemblea di aprile \u00e8 dato il via libera al piano di approdo in borsa. Un piano che prevede la riorganizzazione del gruppo con l'ingresso di manager esterni, in particolare di un amministratore delegato, in vista anche di un'espansione negli USA. Gi\u00e0 nel 2007 era stato considerato l'approdo in borsa, operazione poi congelata dalla crisi dell'economia nel 2008. Nel marzo 2018, dopo aver chiuso il 2017 con 436 milioni di ricavi e un Ebitda di 50 milioni, la societ\u00e0 approva il restyling della governance. Nel giugno 2018 la guida \u00e8 affidata per la prima volta a un manager esterno, Francesco Fattori (ex Findus Italia) che rimane in carica solo fino al 3 maggio 2019, data in cui la propriet\u00e0 lo rimuove dall'incarico per contestazioni sugli obblighi del mandato.\nProdotti.\nDe Cecco ha un catalogo di oltre 250 referenze ripartite nelle seguenti categorie\nResponsabilit\u00e0 Sociale e Stakeholder Engagement.\n2008 Bilancio Sociale\n2011 Adesione alla nuova linea guida per la Responsabilit\u00e0 sociale delle organizzazioni ISO 26000\ndal 2005 Partner del Salone \u201cDal dire al fare\u201d\ndal 2009 Partner dell'Universit\u00e0 di Bologna (Master C.L.E.)\ndal 2010 Protocollo bilaterale \u201cDe Cecco con Adiconsum\u201d per la qualit\u00e0 alimentare e per la tutela dei diritti dei consumatori"}
{"id": "2946640", "revid": "486946", "url": "https://it.wikipedia.org/wiki?curid=2946640", "title": "Vodafone delle Isole Faroe", "text": ""}
{"id": "2946641", "revid": "1926649", "url": "https://it.wikipedia.org/wiki?curid=2946641", "title": "Andr\u00e1s Kuttik", "text": "Carriera.\nGiocatore.\nGioc\u00f2 nei ruoli di centromediano e mezzala nel 33 F.C. Budapest prima di trasferirsi in Italia, dove vest\u00ec le maglie di Pro Patria e Legnano. Nel campionato di Prima Divisione 1926-1927, svolgendo il doppio incarico di giocatore e allenatore, guid\u00f2 la Pro Patria alla storica promozione in Divisione Nazionale, prima di trasferirsi al Legnano nella stagione successiva sempre come giocatore e allenatore.\nAllenatore.\nDopo aver allenato il Verona in Serie B dal 1929 al 1932, il Perugia nella Prima Divisione 1932-1933 \u2013 portando i grifoni, per la prima volta nella loro storia, in serie cadetta \u2013, il Cagliari in B e la in Prima Divisione, nonch\u00e9 il di cui fu tecnico in diversi campionati, allen\u00f2 l'Aquila nel 1936-1937 per riorganizzare una squadra ferita dall'incidente ferroviario di Contigliano, nel quale mor\u00ec il suo predecessore Attilio Buratti mentre la squadra stava partendo per la trasferta di Verona.\nGuid\u00f2 quindi la Lucchese nella stagione 1940-1941; l'anno dopo allen\u00f2 i galletti baresi nel girone di andata del campionato di Serie B, mentre in quello di ritorno fu chiamato a sostituire Tony Cargnelli alla guida del Torino, dove introdusse la tattica del Sistema contribuendo a porre le basi del Grande Torino. Nel 1942-1943 si dimise dopo la tredicesima giornata di campionato e fu sostituito da Antonio Janni, con la squadra che al termine della stagione conquist\u00f2 il suo secondo scudetto e la Coppa Italia, prima squadra italiana a vincere nella stessa stagione le due competizioni.\nNella stagione 1949-1950 allen\u00f2 il Foggia ma venne esonerato il 30 ottobre e sostituito da Vincenzo Marsico; torn\u00f2 sulla panchina rossonera il 28 novembre, per poi essere sostituito nuovamente da Marsico il 16 marzo. All'inizio della stagione 1951-1952 and\u00f2 ad allenare in Messico il Guadalajara, mentre nel 1959-1960 guid\u00f2 il Be\u015fikta\u015f alla vittoria del campionato turco."}
{"id": "2946643", "revid": "599013", "url": "https://it.wikipedia.org/wiki?curid=2946643", "title": "Alessandro Fummi", "text": "Nazionale.\nHa fatto parte della nazionale italiana di curling e ha partecipato a due campionati europei:\nIncarichi sociali.\nFummi \u00e8 tra i fondatori del Curling Club Cadore, club di cui \u00e8 stato a lungo presidente. Nel 1997 \u00e8 stato allenatore della nazionale italiana femminile di curling, ai campionati europei di curling disputati a F\u00fcssen, in quell'occasione la squadra si piazz\u00f2 all'undicesimo posto.\nDal 1995 al 2010 ha fatto parte del direttivo settore curling della Federazione Italiana Sport Ghiaccio (FISG)"}
{"id": "2946645", "revid": "287204", "url": "https://it.wikipedia.org/wiki?curid=2946645", "title": "Andras Kuttik", "text": ""}
{"id": "2946647", "revid": "287204", "url": "https://it.wikipedia.org/wiki?curid=2946647", "title": "Andr\u00e0s Kuttik", "text": ""}
{"id": "2946648", "revid": "4711", "url": "https://it.wikipedia.org/wiki?curid=2946648", "title": "Andreas Kuttik", "text": ""}
{"id": "2946651", "revid": "4711", "url": "https://it.wikipedia.org/wiki?curid=2946651", "title": "Andrea Kutik", "text": ""}
{"id": "2946652", "revid": "1793900", "url": "https://it.wikipedia.org/wiki?curid=2946652", "title": "Altopiano di Mieming", "text": "L\u2019Altopiano di Mieming \u00e8 un pianoro allargato, esteso ad un'altitudine compresa fra gli 850 e i 1000 sul livello del mare e situato ad ovest di Innsbruck, ai margini meridionali della Catena di Mieming.\nQuesto terrazzo di media montagna \u00e8 protetto a nord dalla catena montuosa e si apre invece in direzione sud, est ed ovest beneficiando in abbondanza dei raggi del sole.\nAllungato su 14\u00a0km e largo fino a 4\u00a0km, l'altopiano digrada al margine meridionale verso la valle dell'Inn.\nCaratteristiche.\nIl territorio \u00e8 contrassegnato da una minuziosa suddivisione in prati e campi coltivati, alternati a lariceti e boschi ariosi. Sull'altopiano si intreccia un fitto reticolo di sentieri escursionisti e percorsi ciclabili e, d'inverno, di piste da sci di fondo che rendono le sue localit\u00e0 destinazioni molto apprezzate.\nNella vicina M\u00f6tz, il santuario di Maria Locherboden troneggia in bella evidenza sul monte Sassberg. Ad est, l'altopiano inizia nei pressi di Telfs, raggiungibile comodamente su una strada in lieve salita; ad ovest termina all'altezza della Sella di Holzleiten dove la strada prosegue verso la vallata Gurgltal e si collega con l'arteria del valico tedesco del Fernpass.\nImportanti vie di traffico attraversavano l'Altopiano gi\u00e0 in epoca romana (Via Claudia Augusta) in direzione del Fernpass e dell'antica citt\u00e0 germanica di Augusta.\nCuriosit\u00e0.\nLa serie TV tedesca \"Un dottore tra le nuvole\" (\"Der bergdoktor\"), ambientato nella fittizia localit\u00e0 di \u00abSonnenstein\u00bb, \u00e8 stata girata su questo altopiano."}
{"id": "2946654", "revid": "1543377", "url": "https://it.wikipedia.org/wiki?curid=2946654", "title": "Livo Zanardo", "text": "Ha fatto parte della nazionale italiana di curling ed ha partecipato a due campionati europei (Lillehammer 1990 e Chamonix 1991)."}
{"id": "2946655", "revid": "219355", "url": "https://it.wikipedia.org/wiki?curid=2946655", "title": "Ion chromatography", "text": ""}
{"id": "2946656", "revid": "110157", "url": "https://it.wikipedia.org/wiki?curid=2946656", "title": "Sayada", "text": "Sayada (\u0635\u064a\u0627\u062f\u0629) \u00e8 una citt\u00e0 costiera di 12.708 abitanti nel Sahel tunisino, 15 chilometri a sud di Monastir."}
{"id": "2946657", "revid": "219355", "url": "https://it.wikipedia.org/wiki?curid=2946657", "title": "Ion-exchange chromatography", "text": ""}
{"id": "2946658", "revid": "599013", "url": "https://it.wikipedia.org/wiki?curid=2946658", "title": "Giovanni Zadra", "text": "Ha fatto parte della nazionale italiana di curling ed ha partecipato ad un campionato europeo disputato a Lillehammer nel 1990."}
{"id": "2946660", "revid": "1543377", "url": "https://it.wikipedia.org/wiki?curid=2946660", "title": "Otto Krappan", "text": ""}
{"id": "2946661", "revid": "4711", "url": "https://it.wikipedia.org/wiki?curid=2946661", "title": "Hermannstadt", "text": ""}
{"id": "2946663", "revid": "120765802", "url": "https://it.wikipedia.org/wiki?curid=2946663", "title": "Kenneth McMillan", "text": "Biografia.\nFiglio di Margaret e Harry McMillan, spos\u00f2 Kathryn McDonald da cui ebbe una figlia, l'attrice Alison McMillan. Ha partecipato anche a diverse opere teatrali al New York Shakespeare Festival."}
{"id": "2946665", "revid": "2054809", "url": "https://it.wikipedia.org/wiki?curid=2946665", "title": "SABA", "text": "SABA (\"Schwarzw\u00e4lder-Apparate-Bau-Anstalt\") \u00e8 stata un'azienda tedesca produttrice di elettronica di consumo.\nStoria.\nFu fondata nel 1835 a Triberg im Schwarzwald come \"Jockele-Uhren\", per la fabbricazione di orologi da Joseph Benedikt Schwer, poi acquistata nel 1864 dal figlio e rinominata \"August Schwer S\u00f6hne Metallwaren\u2013Fabrik\", e nel 1905 pass\u00f2 in gestione al nipote Hermann Schwer, con la fabbrica che contava 20 dipendenti.\nQuest'ultimo proprietario fece cambiare la produzione all'azienda nel 1923, quando si specializz\u00f2 nella produzione di componenti per apparecchi radio, come ad esempio bobine e condensatori variabili, e mut\u00f2 pure la ragione sociale in \"Schwarzw\u00e4lder-Apparate-Bau-Anstalt\", e fu cos\u00ec che nacque il marchio \"SABA\". La produzione di radio fu avviata nel 1927, e in questo settore SABA riusc\u00ec a conquistare ampi consensi di mercato, con l'uscita del modello \"S-35\", sviluppato da Eugen Leutholt. Nel 1932 le attivit\u00e0 dell'azienda furono spostate a Villingen-Schwenningen.\nCon una quota di mercato del 10%, nel 1935 SABA divenne il secondo produttore tedesco di radio dopo Telefunken. Con lo scoppio della Seconda guerra mondiale, l'azienda dovette convertire la produzione da quella delle radio a quelle delle apparecchiature militari, e alla fine del conflitto, lo stabilimento si ritrov\u00f2 distrutto dai bombardamenti del 19 aprile 1945.\nDal 1946 produssero telefoni per le Poste, come il \"Tischfernsprecher W46\". Negli anni cinquanta venne prodotto il modello Tischfernsprecher W48, per anni il modello di punta delle \"Deutsche Bundespost\".\nLa produzione di radio riprese nel 1947 e due anni dopo l'azienda si trasform\u00f2 in una GmbH. Successivamente la produzione fu ampliata ai frigoriferi e ai televisori, dove in quest'ultimo settore, con l'introduzione del sistema PAL per la ricezione delle trasmissioni a colori, SABA fu la prima a produrre televisori a colori, come la serie \"Schauinsland W II\". Notevoli anche le produzioni di impianti stereofonici ad alta fedelt\u00e0 e di altoparlanti.\nVerso la fine degli anni sessanta, SABA effettu\u00f2 investimenti in diversi progetti: registratori a nastro di veicoli spaziali e studi di registrazione, attrezzature per lo smaltimento dei disturbi del sonno e molto altro ancora. Questi apparecchi costosi, insieme ad altre decisioni sbagliate, portarono in quel periodo l'azienda in difficolt\u00e0 finanziarie.\nUna delle caratteristiche innovative di SABA fu il telecomando senza fili che si adattava ad ultrasuoni alcune funzioni del dispositivo. Altri sviluppi furono il processo di Picture-in-Picture, il servizio e sistema diagnostico per aumentare l'affidabilit\u00e0 dei componenti. Il design del dispositivo vinse numerosi premi. Alcuni modelli usciti nel 1983 avevano la funzione \"3D\" che permetteva, spostando il segnale del rosso, di simulare la visione tridimensionale con gli allegati occhialini anaglifici.\nAll'epoca 6.000 erano i lavoratori impiegati da SABA, negli stabilimenti di Villingen, Friedrichshafen, Leutkirch im Allg\u00e4u, Tienen (Belgio), e K\u00f6lliken e Aarau (Svizzera). Nella fabbrica di Villingen, numerose erano le maestranze straniere, in particolare italiani e iugoslavi. Gli anni settanta videro il declino dell'azienda, che per questo fu costretta ad abbandonare la produzione di Hi-Fi, il cui mercato era ormai dominato dalle aziende giapponesi. \nNel 1978 SABA compr\u00f2 la serie 2000 dalla Sanyo. Nel 1981 SABA venne acquistata da Thomson.\nNel 1986 le attivit\u00e0 di SABA vennero integrate a quelle di Telefunken ma successivamente furono trasferite in altri paesi dove vi erano stabilimenti del gruppo francese. I nomi delle societ\u00e0 proprietarie del marchio si alternarono negli anni: SEWEK, DEWEK, EWD, TTG, DTB e ultima la TTE.\nNel 1988 muore il direttore di stabilimento \"SABA-Werke\", Hermann Brunner-Schwer, e nel 2004, Hans Georg Brunner-Schwer, capo della \"MPS-Records\".\nNel 2004 SABA diventa un marchio della \"TTE Germany GmbH\", una joint-venture tra Thomson e l'azienda cinese TCL, ma nel 2007 questa fallisce e SABA cessa di esistere. Lo stabilimento di Villingen-Schwenningen viene chiuso nel 2008.\nNel 2009 il marchio SABA \u00e8 tornato per\u00f2 sul mercato con i televisori LCD e LED prodotti in Turchia, importati e commercializzati da un'azienda padovana. Nel 2016, l'accordo per la distribuzione dei prodotti SABA per l'Italia passa di mano alla societ\u00e0 \"Twenty S.p.A.\" (poi divenuta S\u00e8leco S.p.A.) e, attualmente, \u00e8 affidato a Reco Spa con sede a Montano Lucino (CO)."}
{"id": "2946669", "revid": "550027", "url": "https://it.wikipedia.org/wiki?curid=2946669", "title": "Emanuela Garuccio", "text": "Biografia.\nAttrice romana, ha recitato in numerose serie televisive come \"Elisa di Rivombrosa\" dove interpretava il ruolo di \"Celeste\". \u00c8 molto attiva anche al cinema."}
{"id": "2946670", "revid": "22475", "url": "https://it.wikipedia.org/wiki?curid=2946670", "title": "Ponte Salginatobel", "text": "Il viadotto Salginatobel () \u00e8 un ponte ad arco, in calcestruzzo armato, che varca una profonda gola nel territorio comunale di Schiers, nel cantone svizzero dei Grigioni.\n\u00c8 percorso da una strada locale, che collega il centro abitato di Schiers alla sua frazione di Schuders."}
{"id": "2946671", "revid": "149727", "url": "https://it.wikipedia.org/wiki?curid=2946671", "title": "Salginatobelbr\u00fccke", "text": ""}
{"id": "2946677", "revid": "599013", "url": "https://it.wikipedia.org/wiki?curid=2946677", "title": "Alessandro Lettieri", "text": "Ha fatto parte della nazionale italiana di curling disputando due campionati europei di curling (F\u00fcssen 1997 e Vierum\u00e4ki 2001). Dal 1990 al 1996 ha fatto parte della nazionale italiana junior di curling partecipando a tre campionati mondiali junior di curling.\nAttualmente \u00e8 sindaco di Cembra."}
{"id": "2946679", "revid": "57342", "url": "https://it.wikipedia.org/wiki?curid=2946679", "title": "Marino Bergamasco", "text": "Carriera.\nGiocatore.\nCresciuto nella Triestina, gioc\u00f2 tre campionati in Serie A con Siena (in prestito), Triestina, Udinese totalizzando 64 presenze e 6 gol. Inoltre nella stagione 1956-1957 gioc\u00f2 12 partite per la Pistoiese.\nAllenatore.\nAlla fine degli anni cinquanta cominci\u00f2 ad allenare in Serie D, per diventare poi osservatore del Padova ai tempi di Nereo Rocco. Sempre con Rocco divenne vice-allenatore del Milan vincendo due scudetti, due Coppe dei Campioni, una Coppa delle Coppe ed una Coppa Intercontinentale, e del Torino dove nel 1966-1967 divenne allenatore con Rocco come direttore tecnico.\nHa guidato la Sambenedettese, ottenendo nella stagione 1973-1974 una storica promozione in Serie B. Inoltre \u00e8 stato anche sulle panchine di Lucchese, Padova e Giulianova, Fano, Omegna.\nTerminata la carriera di allenatore, \u00e8 rimasto nel Milan con qualche incarico di fiducia.\nMuore ottantaquattrenne a Milano."}
{"id": "2946681", "revid": "45927", "url": "https://it.wikipedia.org/wiki?curid=2946681", "title": "Vuccumpr\u00e0", "text": ""}
{"id": "2946683", "revid": "287204", "url": "https://it.wikipedia.org/wiki?curid=2946683", "title": "DFS Classic 1996", "text": "Il DFS Classic 1996 \u00e8 stato un torneo di tennis giocato sull'erba.\n\u00c8 stata la 15\u00aa edizione del DFS Classic, che fa parte della categoria Tier III nell'ambito del WTA Tour 1996.\nSi \u00e8 giocato al Edgbaston Priory Club a Birmingham in Inghilterra, dal 10 al 16 giugno 1996.\nCampionesse.\nSingolare.\n Meredith McGrath ha battuto in finale Nathalie Tauziat 2\u20136, 6\u20134, 6\u20134\nDoppio.\n Elizabeth Smylie / Linda Wild hanno battuto in finale Lori McNeil / Nathalie Tauziat 6\u20133, 3\u20136, 6\u20131"}
{"id": "2946686", "revid": "1442080", "url": "https://it.wikipedia.org/wiki?curid=2946686", "title": "DFS Classic 1996 - Singolare", "text": "Il singolare del DFS Classic 1996 \u00e8 stato un torneo di tennis facente parte del WTA Tour 1996.\nZina Garrison-Jackson era la detentrice del titolo, ma quest'anno non ha partecipato.\nMeredith McGrath ha battuto in finale 2\u20136, 6\u20134, 6\u20134 Nathalie Tauziat.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2946688", "revid": "838137", "url": "https://it.wikipedia.org/wiki?curid=2946688", "title": "DFS Classic 1996 - Doppio", "text": "Il doppio del DFS Classic 1996 \u00e8 stato un torneo di tennis facente parte del WTA Tour 1996.\nManon Bollegraf e Rennae Stubbs erano le detentrici del titolo, ma solo la Stubbs ha partecipato in coppia con Lisa Raymond.\nLa Raymond e la Stubbs hanno perso in semifinale contro Lori McNeil e Nathalie Tauziat.\nElizabeth Smylie e Linda Wild hanno battuto in finale 6\u20133, 3\u20136, 6\u20131 McNeil e Tauziat.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2946689", "revid": "110157", "url": "https://it.wikipedia.org/wiki?curid=2946689", "title": "La zingara (opera)", "text": "La zingara \u00e8 un'opera semiseria in due atti composta nel 1822 del compositore Gaetano Donizetti, su libretto di Andrea Leone Tottola, tratto da \"La petite boh\u00e9mienne\" di Louis-Charles Caigniez, a sua volta derivata da un lavoro di August von Kotzebue. Fu la prima opera di Donizetti scritta per il teatro di Napoli.\nLa prima esecuzione fu data al Teatro Nuovo (Napoli), il 12 maggio 1822.\nTrama.\nDon Ranuccio \u00e8 il cattivo dell'opera: ha imprigionato Don Sebastiano nel suo castello e anche lui vuole uccidere il duca di Alziras, suo rivale politico. La figlia di Ranuccio, Ines, \u00e8 innamorata di Fernando, ma il padre la vuole dare in sposa ad Antonio, che \u00e8 il nipote di Don Sebastiano.\nArgilla, la zingara del titolo, riunisce gli amanti Ferrando e Ines, salva la vita del Duca, che essa porta di nuovo insieme con il fratello e libera Don Sebastiano, che si rivela essere suo padre. Lo spunto comico \u00e8 dato dal servo Pappacione, ingannato nella sua ricerca di oro in una vecchia cisterna. Tutto si conclude felicemente.\nReazioni della critica.\n\"Nonostante la pochezza del libretto, l'opera fu un enorme successo al suo debutto a Napoli nel 1822, e anche Bellini scrisse delle note positive per il settetto del secondo atto. Donizetti mescola personaggi buffi e serii, cos\u00ec come il dialetto napoletano (non ci sono recitativi; i numeri sono separati da dialoghi parlati) con \"pure\" in italiano, e la trama \u00e8 assurda ed \u00e8 tenuta insieme dalla intelligente Argilla, che con il pretesto di predire fortuna e guadagni si guadagna la benevolenza della gente e l'opportunit\u00e0 di accedere ad ogni area del castello. Si tratta di un capolavoro? O quasi? No, ma ci sono arie molto ben fatte, buone caratterizzazioni, e melodie piacevoli.\""}
{"id": "2946692", "revid": "287204", "url": "https://it.wikipedia.org/wiki?curid=2946692", "title": "Wilkinson Championships 1996 - Singolare femminile", "text": "Il singolare femminile del torneo di tennis Wilkinson Championships 1996, facente parte del WTA Tour 1996, ha avuto come vincitrice Anke Huber che ha battuto in finale 6\u20134, 7\u20136 Helena Sukov\u00e1."}
{"id": "2946693", "revid": "76963", "url": "https://it.wikipedia.org/wiki?curid=2946693", "title": "Sabrina Sirchia", "text": "Biografia.\nDopo anni di teatro, ha iniziato la sua carriera televisiva nel 2001 con la serie televisiva \"In Love and War\" con la regia di John Kent Harrison.\nDiventa famosa nel 2003 per aver preso parte alla serie televisiva Elisa di Rivombrosa dove interpreta sia nella prima sia nella seconda serie il ruolo di \"Bianca Buondio\", anche nello spin-off.\nNel 2007 recita nella fiction \"Il figlio della luna\" con la regia di Gianfranco Albano.\nNel 2012 consegue un BA in Film &amp; TV Production presso la Cambridge School of Art.\nCinema.\n\"Una talpa al bioparco\" (2004), film distribuito dalla casa cinematografica Mikado Film, diretto da Fulvio Ottaviano, con Adriano Giannini e Giorgia Surina."}
{"id": "2946694", "revid": "287204", "url": "https://it.wikipedia.org/wiki?curid=2946694", "title": "Wilkinson Championships 1996 - Doppio femminile", "text": "Il doppio femminile del torneo di tennis Wilkinson Championships 1996, facente parte del WTA Tour 1996, ha avuto come vincitrici Larisa Neiland e Brenda Schultz che hanno battuto in finale 6\u20134, 7\u20136 Kristie Boogert e Helena Sukov\u00e1."}
{"id": "2946697", "revid": "767487", "url": "https://it.wikipedia.org/wiki?curid=2946697", "title": "Il compleanno (film 2009)", "text": "Il compleanno \u00e8 un film del 2009 diretto da Marco Filiberti, presentato in anteprima nella sezione Controcampo italiano alla 66\u00aa Mostra internazionale d'arte cinematografica di Venezia.\nTrama.\nDue coppie di amici, Matteo e Francesca, Diego e Shary decidono di trascorrere insieme l'estate in una casa sulla spiaggia ai piedi del monte Circeo. Matteo, affermato psicanalista quarantenne, \u00e8 sposato con Francesca con la quale ha una bambina di cinque anni, Elena. Matteo \u00e8 sempre stato profondo, riflessivo e il suo rapporto con Francesca, forse non esplosivo, \u00e8 comunque solidissimo e felice. Diego \u00e8 da sempre un eterno ragazzo, che con fatica ha sub\u00ecto la scelta di fare l'avvocato; giovanissimo ha messo incinta una ragazza americana, Shary, dalla quale ha avuto un figlio, David. Shary e Diego vivono un rapporto passionale ma fortemente instabile.\nDavid, cresciuto negli Stati Uniti, dove ora frequenta il college, rientra dopo cinque anni in Italia per passare le vacanze con la famiglia. All'arrivo di David, Matteo comincia a provare un senso di profondo turbamento nei confronti del ragazzo alimentando un clima sempre pi\u00f9 teso. Solo Leonard, fratello di Shary, tornato da uno dei suoi viaggi in giro per il mondo, per trascorrere qualche giorno con le due coppie, sembra percepire ci\u00f2 che sta accadendo.\nGli equilibri cominciano a scricchiolare, una progressiva tensione sembra corrodere le due famiglie, i rapporti tra Matteo e Francesca si incrinano ed anche tra Shary e Diego esplodono antichi dissapori. Leonard, dopo aver tentato invano di avvertire la sorella e mettere in guardia Matteo, decide di partire, lasciando i protagonisti al loro inevitabile destino.\nProduzione.\nRegia.\nSecondo film del regista, dopo \"Poco pi\u00f9 di un anno fa\" del 2003.\nSceneggiatura.\nCome per il primo film, anche per \"Il compleanno\" Marco Filiberti firma interamente da solo la sceneggiatura e il soggetto.\nCollaborazione alla revisione Deborah Belford de Furia e Davide de Bona.\nCast.\nAd attori affermati come Alessandro Gassmann e Piera Degli Esposti si aggiungono l'eclettica attrice portoghese Maria de Medeiros, che nel suo percorso attoriale \u00e8 passata da registi come Quentin Tarantino a produzioni piccole e indipendenti e Massimo Poggio, famoso pi\u00f9 per produzioni televisive, come \"I liceali\".\nIl ruolo di Christo Jivkov era stato inizialmente pensato per lo stesso Marco Filiberti, ma alla fine il regista ha scelto soltanto di regalargli la sua voce per la versione italiana.\nPer la prima volta sul grande schermo il modello brasiliano Thyago Alves, conosciuto soprattutto per aver affiancato Paolo Bonolis e Luca Laurenti nella conduzione della terza serata del Festival di Sanremo 2009, scelto dopo due anni e nove provini tra un migliaio di ragazzi tra Milano, Parigi e Roma\nRiprese.\nLe riprese del film sono state realizzate a Sabaudia e nella zona del Circeo, a parte la scena iniziale, girata al Teatro Pergolesi di Jesi.\nDistribuzione.\nDurante il primo fine settimana di debutto in Italia il film \u00e8 stato proiettato in 14 sale su tutto il territorio nazionale\nIncassi.\nNel primo fine settimana di proiezione ha incassato 2.852 euro esordendo al 36\u00ba posto nella classifica italiana dei film pi\u00f9 visti."}
{"id": "2946698", "revid": "116160051", "url": "https://it.wikipedia.org/wiki?curid=2946698", "title": "Robert Maillart", "text": ""}
{"id": "2946699", "revid": "123468426", "url": "https://it.wikipedia.org/wiki?curid=2946699", "title": "SeaQuest - Odissea negli abissi", "text": "SeaQuest - Odissea negli abissi, o semplicemente SeaQuest (nell'originale \"SeaQuest DSV\" nella 1\u00aa e 2\u00aa stagione, \"SeaQuest 2032\" nella 3\u00aa stagione), \u00e8 una serie televisiva statunitense di genere avventuroso fantascientifico, prodotta dalla NBC dal settembre 1993 al giugno 1996. Ambientata nel 2018 nella 1\u00aa stagione, nel 2019 e nel 2020 nella 2\u00aa e nel 2032 nella 3\u00aa, racconta la vita all'interno di un avveniristico sottomarino, chiamato appunto \"SeaQuest\".\n\u00c8 stato trasmesso in italiano su Italia 1 dal 1997, Canale 5 e Steel (repliche, dal 25 gennaio 2008).\nL'episodio pilota della serie \u00e8 stato distribuito anche in formato film per l'home video, col titolo \"2007: odissea negli abissi\" (\"SeaQuest\", 1993), per la regia di Irvin Kershner, della durata di 88 min.\nTrama.\nStagione 1.\nLa serie segue le avventure del sottomarino high-tech \"seaQuest\" DSV 4600, un veicolo ad immersione profonda gestito dalla United Earth Oceans Organization (UEO), una coalizione globale di paesi del mondo e confederazioni sottomarine, simile alle Nazioni Unite. L'UEO \u00e8 stata creata a seguito di una grande resa dei conti di nazioni e confederazioni nella fossa di Livingston nell'Oceano Atlantico del Nord, avvenuta intorno al 2018 come mostrato nell'episodio pilota, e rimane un elemento ricorrente per la durata della serie. Il \"seaQuest\" \u00e8 stato progettato dal capitano navale in pensione Nathan Bridger e costruito dalla NORPAC (un'organizzazione militare menzionata nell'episodio pilota) e concesso in prestito all'UEO dopo la sua creazione. La trama inizia nell'anno 2018, dopo che l'umanit\u00e0 ha esaurito quasi tutte le sue risorse naturali, tranne quelle sul fondo dell'oceano. Molte nuove colonie sono state stabilite l\u00ec ed \u00e8 compito del \"seaQuest\" e del suo equipaggio di proteggerli da nazioni ostili non allineate e di impegnarsi nella ricerca sottomarina. Bridger, sebbene inizialmente riluttante a causa di una promessa fatta alla defunta moglie dopo che il loro figlio, Robert, fu ucciso in un'azione militare navale, \u00e8 convinto a tornare in marina, sotto l'egida della UEO ed assumere il comando del \"seaQuest\". Le trame della prima stagione hanno riguardato principalmente la ricerca oceanografica, le questioni ambientali, le macchinazioni politiche del mondo e le relazioni interpersonali dell'equipaggio.\nStagione 2.\nI primi due episodi parlano dei replicanti ovvero persone che sono state create attraverso una provetta per scopi bellici.\nProduzione.\nIl personaggio di Roy Scheider era basato su John C. Lilly e Bob Ballard, che era anche il consulente tecnico della serie nella prima stagione. Lilly era un pioniere ricercatore sulla natura della coscienza usando come suoi strumenti principali il serbatoio di isolamento, la comunicazione dei delfini e le droghe psichedeliche, a volte in combinazione. Era un membro di spicco della controcultura californiana di scienziati, mistici e pensatori sorti alla fine degli anni '60 e all'inizio degli anni '70. Albert Hofmann, Gregory Bateson, Ram Dass, Timothy Leary, Werner Erhard e Richard Feynman erano tutti visitatori abituali della sua casa. Il nome del personaggio, Nathan Hale Bridger, era in omaggio a Nathan Hale.\nQuando i produttori hanno iniziato a sviluppare nuovi personaggi per la seconda stagione, hanno chiamato il tenente Brody come il capo della polizia Martin Brody, personaggio di Roy Scheider nei primi due film de \"Lo squalo\". Ralph Willcox e Karen Fraction, che sono diventati entrambi guest star ricorrenti nella terza stagione, in precedenza erano apparsi come personaggi diversi nella seconda. Nonostante i numerosi cambi di cast, Jonathan Brandis \u00e8 apparso in tutti gli episodi della serie, cos\u00ec come Don Franklin (ad esclusione dell'episodio \"Un mondo migliore\") e Ted Raimi (ad esclusione degli episodi \"Nient'altro che la verit\u00e0\" e \"Il sogno\").\nNumerosi membri dei famigliari del cast sono stati coinvolti per interpretare dei personaggi. Brenda King, la moglie di Roy Scheider, interpret\u00f2 Carol Bridger; Todd Allen, il marito di Rosalind Allen, ha interpretato Clay Marshall in \"Il sogno\". Diversi membri del cast si sono anche dilettati nel lato creativo dello spettacolo, sia Ted Raimi che Jonathan Brandis hanno scritto episodi durante la seconda stagione. (Brandis scrisse il gi\u00e0 citato \"Il sogno\" e Raimi scrisse \"Atlantide\".) Al contrario, Robert Engels, uno dei produttori esecutivi dello show (e autore di due episodi, \"Il tesoro sotto il vulcano\" e \"Sogno collettivo\") durante la prima stagione, ha interpretato il personaggio ricorrente di Malcolm Lansdowne.\nUn film \"seaQuest DSV\" era in fase di pre-produzione, tuttavia non \u00e8 mai stato realizzato.\nNonostante la credenza popolare, Darwin non era un vero delfino ma piuttosto un animale animatronico progettato e creato da Walt Conti, che aveva creato altri effetti simili per film come \"Star Trek IV - Rotta verso la Terra\", \"The Abyss\" e \"Free Willy\". Gli effetti delle creature aliene sono stati progettati e creati dalla Alterian, Inc. di Tony Gardner.\nMerchandise.\nLibri.\nUna breve serie di romanzi basati sui personaggi e sui concetti raffigurati in \"seaQuest\" furono distribuiti durante la prima stagione della serie. Erano:\nUn libro di grande formato non fittizio \u00e8 stato pubblicato nel Regno Unito durante la prima stagione, intitolato \"seaQuest DSV: The Official Publication of the Series\". Conteneva interviste complete ed informazioni sulla produzione, artwork e storie di design, nonch\u00e9 un rapporto sulla produzione dell'episodio \"Sogno collettivo\". (Pubblicato nell'ottobre 1994. )\nFumetti.\nLa Nemesis Comics ha pubblicato un numero di un fumetto intitolato \"seaQuest DSV\" nel marzo 1994. Esso conteneva una storia originale di 23 pagine intitolata \"Deep Faith\", progetti per il sottomarino Renegade e per il ponte SeaQuest e due bios di personaggi \"Logbook\" di una pagina per il capitano Bridger e il dott. Westphalen. La copertina del secondo numero pianificato \u00e8 stata inclusa nella pagina finale del numero 1, ma alla fine non \u00e8 mai stata pubblicata.\nVideogioco.\nNel 1994 \u00e8 stato rilasciato un videogioco ispirato alla serie per le console Super NES, Game Boy e Genesis.\nCapi di vestiario.\nSono stati rilasciati vari capi di abbigliamento, tra cui magliette, cappellini da baseball e toppe ricamate dei loghi \"seaQuest\" e UEO (repliche di quelli utilizzati nella serie).\nAlbum della colonna sonora.\nJohn Debney ha composto la musica dell'episodio pilota e della prima stagione, con Don Davis che ha lavorato alla seconda stagione; quando la serie fu rinnovata come \"SeaQuest 2032\" nell'ultima stagione, Russ Landau compose un nuovo tema e scored tutti gli episodi. Nel 1995 Var\u00e8se Sarabande pubblic\u00f2 un album della musica di Debney dallo show, featuring the series main and end title themes and selections from \"To Be or Not to Be\" (tracce 2-8), \"Knight of Shadows\" (tracce 9 e 10) and \"Such Great Patience\" (tracce 11-13)."}
{"id": "2946701", "revid": "219355", "url": "https://it.wikipedia.org/wiki?curid=2946701", "title": "Eighteen hundred and froze to death", "text": ""}
{"id": "2946703", "revid": "219355", "url": "https://it.wikipedia.org/wiki?curid=2946703", "title": "Anno della povert\u00e0", "text": ""}
{"id": "2946705", "revid": "1564499", "url": "https://it.wikipedia.org/wiki?curid=2946705", "title": "Rit\u00f9artu", "text": "U Rit\u00f9artu \u00e8 l'abito tradizionale femminile del comune di San Giovanni in Fiore, in Provincia di Cosenza, Calabria. Colei che lo indossa viene comunemente chiamata \"pacchiana\" (contadina).\nOrigine.\nL'antropologo Raffaele Corso fece uno studio dettagliato sui costumi calabresi definendo una chiara divisione localistica della Calabria in due zone distinte e due secondarie, a seconda del colore dominante degli abiti femminili. La prima zona comprendeva gli abiti del \u201cpanno scarlatto\u201d, di origine arb\u00ebresh\u00eb, seguiva quelle del \"panno azzurro\", estremo sud della regione. La seconda zona comprendeva l'area dell'\"abito rosso\", area del vibonese, e infine quello dell'\"abito nero\", l'area di San Giovanni in Fiore. Le origini del costume sangiovannese risalirebbero al 1600 quando il casale di San Giovanni in Fiore cominci\u00f2 ad essere abitato.\nLo stile del costume richiama abiti monastici, anche se la scrittrice polacca \"Kazimiera Alberti\" defin\u00ec il costume \"\u201dprezioso e sfacciato, tutt'altro che monastico\"\u201d. Le teorie del colore e della costituzione del comune indicano la scelta dell'abito come una volont\u00e0 da parte dei primi abitanti del paese di far portare alle donne un costume austero ed impudico, che si sposasse nel miglior modo possibile con la religiosit\u00e0 del luogo. Anche se qualche studioso indica come l'austerit\u00e0 possa derivare da indicazioni date nel tempo dagli abati florensi, \u00e8 molto improbabile che questi abbiano inciso sulla creazione e la scelta del costume femminile.\nL'abito veniva indossato quando la ragazza aveva compiuto 15-16 anni ed era dunque ritenuta, da parte della famiglia, pronta per il matrimonio. Alla figlia venivano donati, da parte della madre, preziosi e alcuni gioielli, mentre i gioielli pi\u00f9 importanti dovevano essere ricevuti in dote da parte del futuro marito.\nIl costume.\nL'abito della Pacchiana \u00e8 formato principalmente da una ricca e lunga gonna, un corpetto di velluto arabescato, maniche corte e larghe. \u00c8 quasi sempre nero, viene completato da una camicetta bianca lavorata a mano che esce dalla scollatura e da un copricapo in lino (\u201du rit\u00f9artu\u201c) che si allunga sino alle spalle. Possiamo suddividere l'abito in \"indumenti interni\" ed \"indumenti di arricchimento\".\nIndumenti interni.\ncozette 'ccu taccaglie ossia calze di lana tenute ferme all'altezza del ginocchio da un filo di lana; queste calze erano rigorosamente di colore nero\nlanetta maglia interna di lana di pecora lavorata ai ferri, con mezze maniche e chiuse da due o tre bottoni\ncammisa sottoveste bianca di lino molto larga in fondo; presenta una scollatura (\"scolla\") e delle pieghe che mettono in risalto il seno; alla \"scolla\" si fissa tramite ferretto la \"ncullerata\"\nncullerata merletto di lino ottenuto da due strisce di stoffa lunghe poco pi\u00f9 di 30\u00a0cm e larghe 4\u00a0cm; la 'ncullerata \u00e8 abbellito esternamente da un pizzo ricamato\ncammisola corpetto a doppio petto senza maniche, solitamente di colori vivaci sul vermiglio, imbottito al suo interno all'altezza del seno per meglio evidenziare la prosperit\u00e0 della donna; la scollatura \u00e8 ampia e di forma circolare; esternamente \u00e8 rivestito in velluto o seta, mentre il bordo \u00e8 di ciniglia; all'interno presenta due piccole tasche utilizzate un tempo come portamonete o per custodire immaginette sacre e medagliette;\ncirchiu stoffa arrotolata messa intorno ai fianchi per meglio tenere stretta la \"cammisola\"\npettinu pezzo di stoffa inserito tra la \"cammisola\" e la \"ncullerata\" avente lo scopo do coprire il seno e non sporcare la \"cammisola\"\ncinciudinu sottana dalle ridotte dimensioni in leggero cotone arricciata lungo i fianchi e formata da numerose piegoline; veniva indossata dalle donne pi\u00f9 magre per darle una visione di maggiore robustezza\ncinciudinu pezzo di stoffa arrotolato usato per tenere stretti i fianchi e tenere stretta la \"cammisola\"\nsuttana sottogonna in lana, (o flanella) o cotone, arricciata lungo i fianchi\nIndumenti esterni e di arricchimento.\nnurura modellazione dei capelli in due ciocche intrecciate e pendenti lungo i lati del viso\njette modellazione dei capelli in due ciocche larghe poste dietro alle \"nurura\" e tenute legate da una cordina detta gnettaturu in alto, mentre tra di loro sono tenute da un'altra cordina chiamata sopragnettaturu\ncurpiettu giacchino corto di velluto nero (o con colori scuri) con maniche lunghe fino a met\u00e0 braccio, aperto davanti, dal quale si vede la \"cammisola\" e la \"cammisa\"; il \"corpetto\" \u00e8 spesso arricchito dalle mustre, ossia ampi risvolti delle maniche (alti oltre i 20\u00a0cm), tenuti sopra l'avambraccio\narcu fettuccia ricamata e impreziosita da pietre in madreperla\ncammis\u00f9ottu gonna nera di lana utilizzata nel periodo invernale\ngunnella 'ccu chjicuni gonna lunga nera in lana, velluto o cotone (scelta considerata in base alla stagione), lungamente decorata e lavorata da molteplici pieghe (400/500 piegoline per gonna); al suo interno spesso veniva realizzato una tasca chiamata u cusciade\nsinaliettu grembiule in seta formato da numerose pieghe e impreziosito da ricami, tenuto dinanzi alla \"gunnella\"\njennacca collana in oro formata da una serie di sfere, sempre in oro, di fili intrecciati; questo \u00e8 il gioiello simbolo di San Giovanni in Fiore\nperna collana formata da perline\nRituartu.\n\u00c8 un copricapo bianco di lino dalla quale prende nome l'interno abito tradizionale di San Giovanni in Fiore. Il pezzo di stoffa di lino solitamente \u00e8 di misura 120\u00a0cm di lunghezza per 30\u00a0cm di larghezza. Viene ripiegato manualmente formando una serie di pieghe: una prima superiore la testa mentre altre due lateralmente per tutta la sua lunghezza. \"U rituartu\" scende lungo le spalle fino all'altezza delle scapole. Nel periodo di lutto della donna, \"u rituartu\" bianco viene sostituito da uno uguale nelle forma ma interamente di colore nero, assumendo il nome di manniele. Sopra di questo di posava un velo di nome mannarella. Nel periodo di lutto anche il \"pettinu\" si sostituiva con uno uguale di colore nero. Sempre nel periodo di lutto tutti gli ornamenti venivano tolti, specie i preziosi in oro, mentre la \"jennacca\" si toglieva in caso di lutto del consorte o di parenti prossimi. I preziosi venivano sostituiti da altri pi\u00f9 semplici per lo pi\u00f9 da perle.\nIl costume maschile.\nAbito maschile \u00e8 il \u201cManto\u201d, indossato sia dai ceti meno abbienti, per ripararsi dagli inverni gelidi e freddi della Sila, che dai signori del paese nelle grandi occasioni."}
{"id": "2946707", "revid": "115405114", "url": "https://it.wikipedia.org/wiki?curid=2946707", "title": "Collegio Vescovile Pio X", "text": "Il collegio vescovile Pio X \u00e8 un istituto pubblico paritario cattolico con sedi a Treviso e Buttrio. Legalmente riconosciuto paritario ex L. 62/2000, comprende due scuole dell'infanzia, tre scuole primarie, una scuola secondaria di primo grado e tre licei con i seguenti indirizzi: classico, linguistico europeo e scientifico.\nStoria.\nNato nel 1920 per volont\u00e0 dell'allora vescovo di Treviso Andrea Giacinto Longhin, l'istituto deve il proprio nome al prelato trevigiano Giuseppe Sarto, papa dal 1903 al 1914 col nome di Pio X. Inizialmente, il collegio svolgeva la propria attivit\u00e0 presso alcuni locali in affitto presso il palazzo Rinaldi, nell'omonima piazza, per poi stabilirsi nell'attuale sede a partire dal 1925. Fino agli anni settanta, l'istituto ospit\u00f2 anche un internato maschile di 200-300 convittori. Nel 1972 l'iscrizione fu aperta anche alle ragazze e, nel 1977, vi si aggiunsero anche i giovani del seminario diocesano di san Nicol\u00f2.\nIl 15 giugno 1985, papa Giovanni Paolo II, in occasione della sua visita pastorale in Veneto per il 150\u00ba anniversario dalla nascita di Pio X, visit\u00f2 e benedisse l'istituto, come ricorda una lapide presente all'ingresso dello stesso.\nNel 2006, il collegio Pio X si evolse giuridicamente in \"Fondazione O.M.C. Collegio Pio X\", comprendo anche le scuole primarie \"Maria Bambina\" e \"Carmen Frova\", l'istituto diocesano di musica sacra e l'istituto \"Zanotti\"; quest'ultimo rinominato nel 2013 in scuola dell'infanzia e primaria \"Pio X-Zanotti\" a seguito di un cambio sede.\nStruttura.\nLa sede principale del collegio fu realizzata fra il 1924 e il 1925 su progetto degli ingegneri trevigiani Alessandro Passi e Giovanni Sbrissa Fioretti, in zona Borgo Cavour, ha un'estensione di circa 10.000 m\u00b2 (di cui pi\u00f9 della met\u00e0 destinati a due cortili interni scoperti) ed \u00e8 costruito a ridosso degli antichi bastioni cinquecenteschi presso Porta Santi Quaranta. Ulteriormente ampliato negli anni cinquanta e ristrutturato negli anni novanta, ospita l'auditorium \"San Pio X\". Alla sede principale si affiancano le sedi periferiche \"Maria Bambina\" di Treviso e \"Cecilia Danieli\" di Buttrio in provincia di Udine.\nPlanetario.\nIl collegio \"Pio X\" ospita nelle proprie stanze anche un planetario, utilizzato a fini didattici dall'Associazione astrofili trevigiani. Costruito nel 1979 su iniziativa dell'astronomo Giuliano Romano, \u00e8 stato il terzo planetario in Italia ad essere liberamente aperto al pubblico ed \u00e8 completato da: un osservatorio astronomico; un osservatorio solare dotato di celostata per l'osservazione dello spettro e delle macchie solari; una stazione meteorologica dotata di un ricevitore video Meteosat, che mette a disposizione i dati aggiornati della meteorologia di Treviso.\nLa strumentazione della specola, in particolare, \u00e8 costituita da un telescopio riflettore Newton da 40\u00a0cm di diametro, F5, con in parallelo una camera Schmidt da 25\u00a0cm F2.5 ed un cannocchiale rifrattore acromatico da 15\u00a0cm F15. L'osservatorio \u00e8 inoltre provvisto di una camera CCD, di uno spettroscopio e di un telescopio Coronado per l'osservazione del sole nella linea H-Alfa dell'idrogeno."}
{"id": "2946710", "revid": "767487", "url": "https://it.wikipedia.org/wiki?curid=2946710", "title": "Aleksandar Cincar-Markovi\u0107", "text": "Nel febbraio del 1941 assieme al Presidente del Consiglio Dragi\u0161a Cvetkovi\u0107 ebbe un incontro con Hitler per discutere l'adesione della Jugoslavia al Patto Tripartito. La discussione fin\u00ec per esasperare Hitler, che convoc\u00f2 al Berghof il reggente Paolo. Si giunse cos\u00ec all'adesione al Patto, ma non vi fu alcuna garanzia sull'impegno tedesco a non varcare le frontiere iugoslave.\nDopo che il \"Consiglio della Corona\" approv\u00f2 con dieci voti favorevoli, tre contrari e cinque astensioni l'adesione, Markovic, con il Presidente Dragi\u0161a Cvetkovi\u0107, si rec\u00f2 a Vienna per la firma ufficiale che avvenne il 25 marzo 1941.\nAl loro rientro a Belgrado i due uomini politici furono arrestati, poich\u00e9 il generale Du\u0161an Simovi\u0107, comandante in capo dell'aviazione, con un colpo di Stato aveva destituito il reggente Paolo messo sul trono il diciassettene Pietro II di Iugoslavia, figlio del re Alessandro."}
{"id": "2946718", "revid": "1266208", "url": "https://it.wikipedia.org/wiki?curid=2946718", "title": "Sezione Propaganda FIGC", "text": "La Sezione Propaganda era un ente periferico della F.I.G.C. che organizzava e gestiva i \"campionati provinciali\" alle dipendenze dei \"Direttori di Zona\" F.I.G.C.\n&lt;br&gt;\nLe nomine dei dirigenti, un presidente, un segretario e i componenti di cui 2 di nomina federale e uno o pi\u00f9 membri aggiunti in proporzione al numero delle societ\u00e0 affiliate, preposti alla conduzione dei \"Direttori Locali di Sezione Propaganda\" era prerogativa del presidente del \"Direttorio Federale\" ovvero del Luogotenente Generale Giorgio Vaccaro (presidente dal 1933 al 1943).\nI campionati organizzati dalla Sezione Propaganda si chiamavano:\nI campionati della Sezione Propaganda non davano promozioni ai campionati regionali FIGC di Prima e Seconda Divisione, ovvero chi voleva iscriversi ai campionati regionali doveva partire sempre dal livello pi\u00f9 basso (Seconda Divisione) salvo deroghe concesse dal Direttorio di Zona (come all'epoca si chiamavano gli attuali Comitati Regionali).\nStoria.\nLa \"Sezione Propaganda\" \u00e8 la conseguenza della trasformazione dell'ex ULIC a seguito di importanti eventi politici italiani.\nLa rinuncia di molte societ\u00e0 a iscriversi ai campionati, a causa della partenza di molti giocatori che seguirono Mussolini nella Guerra d'Etiopia, port\u00f2 al ridimensionamento dei campionati uliciani da parte della Presidenza Federale che li trasform\u00f2 in \"Sezione Propaganda\" togliendo definitivamente la voce \"U.L.I.C.\" da tutti i documenti ufficiali cambiando i \"Comitato Locale U.L.I.C.\" in \"Comitato Sezione Propaganda\".&lt;br&gt;\nLa F.I.G.C. per mantenerli in vita dovette cambiare i limiti di et\u00e0 della 2\u00aa Categoria portandoli da 21 a 25 anni non compiuti al 1\u00ba agosto di quell'anno. In questo modo i giocatori che non avessero trovato una societ\u00e0 federata che li tesserasse potevano accasarsi a livello locale e disputare i campionati della Sezione Propaganda, naturalmente a scapito della qualit\u00e0 del gioco visto che le societ\u00e0 federate non li avrebbero mai svincolati se non fossero stati validi per vincere il campionato federale con la prima squadra o con la squadra riserve.\nAll'inizio della stagione 1935-36 i \"Comitati di Sezione Propaganda\" diventano \"Direttori di Sezione Propaganda\" perch\u00e9 il regime deve ricondurre ad una denominazione \"forte\" tutte le dirigenze di tutte le organizzazioni sportive nazionali.&lt;br&gt;\nLa guerra \u00e8 appena iniziata e la perdita di societ\u00e0 e giocatori si \u00e8 notevolmente accentuata. Le iscrizione ai campionati di Sezione Propaganda vengono chiuse dopo la fine di dicembre/primi di gennaio e sono molti i Direttori che per completare le iscrizioni ai campionati ed organizzare almeno un girone di 4 squadre (numero minimo per poter assegnare un titolo provinciale) sono costretti ad organizzare dei \"campionati misti\" ovvero composti sia da squadre di 1\u00aa che di 2\u00aa Categoria in modo da mettere in palio entrambi i titoli e mandare 2 finaliste alle finali regionali (se fossero riuscite a organizzare 2 gironi misti avrebbero fatto disputare 2 finali provinciali con le migliori classificate di ogni categoria).\nAlla fine della guerra molte delle societ\u00e0 rimaste inattive rinacquero, ma molte si iscrissero ai campionati federali sfruttando l'incentivo a iscriversi in Prima Divisione anzich\u00e9 partire dalla Seconda Divisione. Molte altre, ex squadre federali, si affiliarono invece ai Direttori di Sezione Propaganda che tra il 1937 e il 1940 conobbero un notevole sviluppo.&lt;br&gt;\nIn un discorso verbalizzato all'Assemblea delle Societ\u00e0 di Sezione Propaganda tenutosi a Milano il 17 ottobre 1937 il Segretario della F.I.G.C. Ottorino Barassi mise a nudo le contraddizioni di un movimento calcistico che lui giudicava impazzito.\nLo stravolgimento dei valori per questo importante dirigente federale era troppo evidente e il danno arrecato all'attivit\u00e0 federale notevole visto che...\nE prosegue con\nI problemi sono molti e dall'analisi fatta da Ottorino Barassi emerge il problema pi\u00f9 importante: a condizionare e cambiare lo sport \u00e8 la vita di tutti i giorni ma soprattutto le scelte politiche fatte dal Regime. Per\u00f2 di tutto questo Barassi non fa autocritica, perch\u00e9 fu lui uno dei propugnatori al cambiamento che nel 1934 ha obbligato la Federazione a togliere l'ex U.L.I.C. ai giovani per trasformare i campionati in qualcosa che oggi possiamo paragonare ad un \"torneo aziendale\" dove troppo spesso gli ex giocatori di Serie B e C trovarono subito un posto fisso offerto da un mecenate/presidente e un cospicuo premio per vincere il campionato di 2\u00aa Categoria.\nAltra guerra, altri problemi.\nMa questi campionati durarono poco.&lt;br&gt;\nSi arriv\u00f2 rapidamente al maggio 1940, molti giocatori partirono per un altro conflitto mondiale con l'illusione di una guerra lampo e per molte societ\u00e0 fu la fine anticipata della stagione sportiva \"per causa di forza maggiore\" ovvero per la chiamata alle armi non prevista o quasi.&lt;br&gt;\nMolti campi di calcio, chiusi perch\u00e9 le societ\u00e0 calcistiche sospendevano l'attivit\u00e0 sportiva, venivano dalle autorit\u00e0 fasciste \"riciclati\" come \"orti di guerra\" coltivando ortaggi oppure il grano.&lt;br&gt;\nPer la maggior parte dei campionati nei Direttori S.P. di provincia fu tutto sospeso fino al 25 aprile 1945, mentre per i capoluoghi pi\u00f9 grossi, dove il campo sportivo era quello utilizzato da una squadra partecipante da una squadra di Serie A, B e C che disputarono campionati regolari fino alla stagione 1942-43, si riusc\u00ec a giocare anche il Campionato di Guerra 1943-44 e i Tornei Benefici del 1944-45 ovvero a Torino, Milano, Genova e molte altre citt\u00e0 del nord Italia mentre al sud i campionati ripresero subito dopo l'arrivo delle truppe alleate.\nRitornano i campionati.\nLa ripresa del dopo-guerra fu immediata. Anche i pochi Tornei Benefici, terminati ai primi di luglio 1945, videro la partecipazione di molte squadre della Sezione Propaganda rimaste attive durante entrambe le stagioni anche se i propri Direttori erano rimasti chiusi. Alla riapertura dei nuovi \"Comitati di Sezione Propaganda\", a cui era stata tolta l'iniziale parola \"Direttori\", tutte le societ\u00e0 affiliate tornarono ad eleggere democraticamente i propri rappresentanti e nel 1946 il \"Rappresentante Regionale della Sezione Propaganda\".\nIl clima euforico della fine della guerra sommato alla riorganizzazione dell'attivit\u00e0 ufficiale fu il fattore determinante del boom delle iscrizione ai campionati regionali federali di Prima Divisione. Per molte societ\u00e0 spinte da nuovi \"ricchi\" mecenati, che misero mano a portafogli pieni di banconote da mille troppo spesso frutto di illeciti guadagni in ambito borsa nera, si spalanc\u00f2 la nuova ribalta a cui presero parte moltissimi giocatori che preferirono i facili guadagni nei campionati regionali mentre altri giovanissimi prendevano il loro posto nei campionati Misti di Serie A-B della Lega Nazionale Alta Italia e Centro-Sud.&lt;br&gt;\nFu proprio grazie a molti \"mecenati\" che diverse societ\u00e0 sportive nacquero oppure emersero dall'anonimato della Sezione Propaganda anche se fondate 20 o 30 anni prima, cambiando denominazione, eliminando tutto ci\u00f2 che del passato fascista si poteva occultare, dando alle societ\u00e0 una nuova data di nascita mentre i vecchi \"Campi Sportivi del Littorio\" diventavano i moderni \"Comunali\".\nDi fronte ai gravi problemi derivati dalla fine del conflitto (difficolt\u00e0 di spostamento e campi sportivi danneggiati o da recuperare rimettendo a posto il terreno reduce da coltivazione) la F.I.G.C. per 4 stagioni accett\u00f2 i vecchi campi della Sezione Propaganda e successivamente stabil\u00ec una percentuale di tolleranza del 4% sulle misure minime ammesse per l'omologazione (86,40x48 invece di 90x50).\nLa riorganizzazione della Sezione Propaganda fu cosa pi\u00f9 lenta, i loro campionati in passato erano sempre partiti con 2 mesi di ritardo ed in ogni caso le forze assorbite dalla F.I.G.C. furono tali che molti dei protagonisti degli anni ante guerra fecero disputare i campionati di 1\u00aa e 2\u00aa Categoria alle proprie squadre riserve.\nQuando a Ottorino Barassi eletto quale Presidente nel 1946 si prospettarono le nuove cifre del bilancio di fine stagione 1945-46 una cosa salt\u00f2 subito evidente: i problemi del passato non erano stati risolti ma soprattutto i giovani erano fuggiti verso i campionati federali lasciando nella S.P. i ragazzi troppo giovani e le \"vecchie\" glorie che passavano i 30 anni e che nulla a loro avrebbero concesso.\nNasce la Lega Giovanile.\nLa stagione 1946-47 non sub\u00ec grossi cambiamenti, le Leghe Regionali alla seconda cospicua valanga di iscrizioni proposero alle societ\u00e0 la possibilit\u00e0 di optare per il campionato di Prima Divisione oppure di iscriversi al ripristinato campionato di Seconda Divisione organizzato su base regionale.&lt;br&gt;\nCome gi\u00e0 fatto la stagione precedente le vincenti i campionati della Sezione Propaganda disputarono i titoli regionali di 1\u00aa e 2\u00aa Categoria mentre i Ragazzi vincenti il campionato provinciale disputarono le finali delle Leghe Regionali ed in seguito furono avviati dalla F.I.G.C. a giocare le finali per il titolo nazionale.\nLe societ\u00e0 affiliate alla Sezione Propaganda gi\u00e0 pregustavano l'assegnazione dei contributi F.I.G.C. e montavano le aspettative per un miglioramento del campionato sulla falsariga dei vecchi campionati uliciani quando, il Presidente Ottorino Barassi indisse un'Assemblea Nazionale per la costituzione della Lega Giovanile FIGC che si tenne a Perugia il 15 settembre 1947.&lt;br&gt;\nIn Assemblea le societ\u00e0 che volevano mantenere lo status quo furono messe in minoranza e i delegati approvarono la proposta di cambiamento che portava all'istituzione delle categorie\nAlle squadre della ex Sezione Propaganda non furono date molte possibilit\u00e0 di scelta: o partecipare ai campionati provinciali giovanili oppure iscriversi ai campionati regionali partendo dalla Seconda Divisione.&lt;br&gt;\nIl vincolo dei giocatori rimaneva annuale. Per i giocatori pi\u00f9 anziani fuori dai limiti di et\u00e0 approvati che non vollero esplicitamente partecipare ai campionati di Seconda Divisione fu in seguito proposta la creazione della categoria Amatori, categoria senza limiti di et\u00e0 che avrebbe avuto un campionato proprio, con assegnazione del titolo regionale, non vincolato ai meccanismi di promozione e retrocessione cos\u00ec come in passato era stato fatto per i campionati U.L.I.C. e S.P. Il campionato fu organizzato fino alla stagione 1951-52 e, avendo gli ultimi Commissariati rinunciato a organizzarlo a livello provinciale facendo confluire le residue societ\u00e0 nella Seconda Divisione, fu definitivamente soppresso."}
{"id": "2946719", "revid": "547992", "url": "https://it.wikipedia.org/wiki?curid=2946719", "title": "Marina Giordana", "text": "Biografia.\n\u00c8 figlia di Marina Berti e Claudio Gora e sorella di Andrea, Carlo, Luca e Cristina Giordana, anch'essi attori. Nel 1976 debutt\u00f2 come attrice nei fotoromanzi della casa editrice Lancio ed \u00e8 rimasta fino al 1981, interpretando in totale quasi 100 fotoromanzi per la Lancio.\nInizia la sua carriera cinematografica nel 1977 dove recita nel film \"Quella strana voglia d'amare\" con la regia di Mario Imperoli. Sempre nel 1977 recita nei film \"Che notte quella notte!\" di Ghigo De Chiara e \"La belva col mitra\" di Sergio Grieco.\nAttiva anche in teatro, nel 1977 interpreta \"Pene d'amor perdute\" di William Shakespeare, accanto al fratello Andrea Giordana e Paola Pitagora. Fra i suoi altri lavori teatrali si ricordano: \"La bisbetica domata\" (1981) di William Shakespeare, con Giuseppe Pambieri e Lia Tanzi; \"Antigone\" (1987) di Jean Anouilh, con Manuela Kustermann e Luigi Pistilli; e \"Il bugiardo\" (1990) di Carlo Goldoni, con Eros Pagni.\nPer la televisione ha partecipata nel 1984 alla serie \"La maschera e il volto\" con la regia di Marco Parodi. Nel 2003 e nel 2005 prende parte alla prima e seconda serie di \"Elisa di Rivombrosa\" con la regia di Cinzia TH Torrini con il ruolo di \"Artemisia Scalzi\".\nHa posato per l'edizione italiana di Playboy nel 1976 e 1979."}
{"id": "2946721", "revid": "13261", "url": "https://it.wikipedia.org/wiki?curid=2946721", "title": "Universit\u00e0 di Bergamo", "text": ""}
{"id": "2946726", "revid": "287204", "url": "https://it.wikipedia.org/wiki?curid=2946726", "title": "Alexander Kuhl", "text": ""}
{"id": "2946728", "revid": "767487", "url": "https://it.wikipedia.org/wiki?curid=2946728", "title": "Steve Perryman", "text": "\u00c8 primatista di presenze (64) con la maglia del Tottenham nelle competizioni calcistiche europee."}
{"id": "2946732", "revid": "22475", "url": "https://it.wikipedia.org/wiki?curid=2946732", "title": "Viadotto di Garabit", "text": "Il viadotto di Garabit (fr. Viaduc de Garabit) \u00e8 un ardito ponte ad arco in ferro, che varca la vallata del fiume Truy\u00e8re, nel territorio di Ruynes-en-Margeride, in Francia.\nFu costruito dal 1880 al 1884 su progetto dell ingegnere Gustave Eiffel, che pochi anni prima aveva realizzato il \"Ponte Maria Pia\" a Porto in Portogallo.\nIl viadotto si trova lungo il percorso dalla linea ferroviaria B\u00e9ziers-Neussargues.\n\u00c8 stato il set della parte finale del film \"Cassandra Crossing\". "}
{"id": "2946733", "revid": "123371831", "url": "https://it.wikipedia.org/wiki?curid=2946733", "title": "Artemisia Sanchez", "text": "Artemisia Sanchez \u00e8 una miniserie televisiva ambientata nell'Italia del Settecento.\nDescrizione.\nNel formato originario, la fiction \u00e8 composta da quattro puntate che vennero trasmesse in prima visione da Rai 1 nel dicembre del 2008. La regia \u00e8 di Ambrogio Lo Giudice. Gli interpreti principali sono Michelle Bonev e Fabio Fulco e vi \u00e8 anche la partecipazione di Lucio Dalla. La storia, scritta da Salvatore Basile, Francesco Arlanch, Francesco Balletta e Ambrogio Lo Giudice, \u00e8 tratta dall'omonimo romanzo di Santo Gioffr\u00e8.\nTrama.\nSiamo a Seminara, un piccolo paesino della Calabria ed \u00e8 il 1763: la piccola marchesa Artemisia Sanchez (Michelle Bonev) ed il conte Angelo Falvetti (Fabio Fulco) si giurano amore eterno. Il destino li condanna: il padre di Angelo viene assassinato davanti ai loro occhi e Angelo deve abbandonare la citt\u00e0 per evitare di essere il prossimo a perire. Per questo decide di seguire lo zio Monsignore.\nArtemisia vent'anni dopo combatte a fianco del fratello maggiore Gaspare (Nicola Farron), dell'amico conte Grimaldi (Ugo Dighero) e del brigante Niccol\u00f2 Minerva (Marco Cocci) per il miglioramento delle condizioni lavorative dei suoi contadini, contro la nobilt\u00e0 locale e il suo stesso fratello Casimiro (Abraham Fontana). In questo clima, viene accolta con gran felicit\u00e0 il ritorno di Angelo a Seminara, ma la delusione prende il sopravvento, quando scopre che il ragazzo \u00e8 diventato sacerdote: straziata dall'amore impossibile per un uomo che ama soltanto il suo Dio e dalla morte violenta di Gaspare, Artemisia decide, per salvare il buon nome della sua famiglia e le sorti dei suoi contadini, di sposare il vecchio principe Spinelli (Fr\u00e9d\u00e9ric Van Den Driessche).\nGaspare \u00e8 morto, ma Artemisia non si d\u00e0 per vinta e prova a portare avanti il lavoro cominciato insieme a lui, solo che continua ad avere gravi complicazioni: suo marito, il principe Spinelli e Casimiro continuano ad ostacolarla in tutte le maniere. A questo punto Artemisia decide di chiedere aiuto ad Angelo, spronandolo a tornare ad occuparsi della gestione delle sue terre: solo lui, impiantando sui propri campi il nuovo trappeto per la produzione di olio commestibile, potrebbe dare il buon esempio ed essere seguito, perch\u00e9 \u00e8 un sacerdote.\nAngelo, non senza titubanza, accetta di aiutarla. Le cose sembrano andare meglio a tutti: Niccol\u00f2 ha trovato l'amore di Teresa, la cameriera di Artemisia, che per lui \u00e8 disposta a lasciare tutto e seguirlo; la produzione dell'olio, anche grazie ai consigli del conte Grimaldi, procede alla grande, tanto che deve essere esportato a Genova; i sentimenti tra i due protagonisti sembrano essere pi\u00f9 vivi che mai.\nTutto ci\u00f2 non viene visto di buon occhio, ancora una volta, dal principe Spinelli, che assolda i malvagi mercenari capitanati da Liricio (Gaetano Amato) per distruggere le giare d'olio.\nLa vicinanza tra Angelo e Artemisia, porta il giovane uomo di chiesa a chiedersi se il cammino intrapreso sia quello giusto. Deciso a fare chiarezza sul suo futuro, Angelo lascia la gestione delle terre alla sua amata, per ritirarsi in una vecchia chiesa sperduta in un bosco e pensare al suo futuro.\nLa nobildonna, nel frattempo, occupa ogni istante della sua vita per continuare la modernizzazione degli uliveti, seppur la sua salute sia cagionevole a causa del veleno che il principe Spinelli le sta facendo somministrare dalla cameriera Agnese.\nQuando Artemisia si ritrova in fin di vita, destino vuole che Angelo la salvi, proprio l\u00e0, vicino alla cascata dove si erano giurati amore eterno, con l'antidoto.\nNon potendola riportare al castello dal principe Spinelli, l'uomo decide di rifugiarsi in riva al mare in mezzo ai pescatori, non sapendo che Liricio \u00e8 sulle sue tracce ed \u00e8 pronto ad avvisare Spinelli del nascondiglio, dove Artemisia e Angelo hanno deciso di consumare il loro amore.\nArtemisia, furente per aver scoperto che \u00e8 suo marito, il Principe Spinelli, a cercare di avvelenarla, ha tutte le intenzioni di affrontarlo a viso aperto, ma Angelo la invita a riflettere ed utilizzare le vie pi\u00f9 consone, come la giustizia. Cos\u00ec \u00e8: con l'aiuto del giudice della corte del re e del vescovo Agostino Falvetti (Lucio Dalla), i due giovani protagonisti provano ad inchiodare il principe alle sue responsabilit\u00e0, ma lui \u00e8 lesto a fuggire.\nSe la giustizia terrena non riesce a fare il suo corso, quella ultraterrena non si ferma davanti a niente: un tremendo e devastante terremoto si abbatte su Seminara distruggendo ogni cosa e uccidendo ogni persona tra cui il principe. Ai nostri eroi non rimane che ricominciare a vivere.\nLocation.\nLe riprese sono state girate tra Matera, Cerchiara di Calabria, Cittanova, la Tonnara di Palmi e San Giorgio Morgeto."}
{"id": "2946734", "revid": "149727", "url": "https://it.wikipedia.org/wiki?curid=2946734", "title": "Viaduc de Garabit", "text": ""}
{"id": "2946735", "revid": "149727", "url": "https://it.wikipedia.org/wiki?curid=2946735", "title": "Viadotto Garabit", "text": ""}
{"id": "2946738", "revid": "122246", "url": "https://it.wikipedia.org/wiki?curid=2946738", "title": "Tha\u00edsa de Menezes", "text": "Carriera.\nClub.\nTha\u00edsa de Menezes muove i primi passi nella pallavolo giocando nelle giovanili dei . Nella stagione 2002-03 inizia la carriera da professionista nel , club col quale fa il suo esordio in Superliga e dove gioca per tre annate, prima di approdare nel campionato 2005-06 al : con la maglia del club della sua citt\u00e0 natale conquista tre scudetti consecutivi, una Coppa del Brasile e tre Campionati Carioca.\nDopo aver trascorso la stagione 2008-09 al , conquistando il Campionato Paulista e la Coppa del Brasile, nella stagione seguente passa alle concittadine del neonato , che raccolgono l'eredit\u00e0 del suo precedente club: si lega alla formazione paulista per ben sette annate, conquistando due scudetti, una Coppa del Brasile, quattro campionati sudamericani per club, un campionato mondiale per club, quattro titoli statali e una Coppa San Paolo.\nNel campionato 2016-17 lascia per la prima volta il Brasile, andando a giocare in Turchia con l', club impegnato nella Sultanlar Ligi, conquistando il campionato mondiale per club; nel campionato seguente, a causa di un grave infortunio alla caviglia subito nel finale dell'annata precedente, il club turco la cede in prestito al , formazione neopromossa in Superliga S\u00e9rie A.\nNella stagione 2019-20 si accasa al , sempre nella massima divisione brasiliana, con cui vince il campionato sudamericano per club 2020, venendo premiata come MVP e lo scudetto 2020-21, venendo premiata come miglior giocatrice, miglior centrale e Craque da Galera.\nNazionale.\nFa parte delle nazionali giovanili brasiliane, vincendo con l'Under-18 la medaglia d'oro al campionato sudamericano Under-18 2002 e quella di bronzo al campionato mondiale Under-18 2003; mentre con l'Under-20 conquista l'oro al campionato sudamericano 2002 e al campionato mondiale 2003 e 2005.\nFa il suo debutto nella nazionale brasiliana in occasione della Coppa panamericana 2004, quando la nazionale Under-20 partecipa al torneo rappresentando quella maggiore, come accade anche nell'edizione 2005, quando le verde-oro conquistano la medaglia di bronzo. In seguito si aggiudica la medaglia d'oro al campionato sudamericano 2007, mentre alla Coppa del Mondo 2007 \u00e8 medaglia d'argento, come in precedenza ai XV Giochi Panamericani, concludendo il ciclo olimpico nel 2008 con la vittoria dell'oro al Word Grand Prix e alla Final Four Cup e, soprattutto, ai Giochi della XXIX Olimpiade.\nNel 2009 inizia il quadriennio olimpico vincendo l'oro alla Coppa panamericana, al World Grand Prix e al campionato sudamericano, seguiti da un argento alla Grand Champions Cup. Un anno dopo conquista la medaglia d'argento sia World Grand Prix, bissata anche nell'edizione 2011, che al campionato mondiale. Dopo l'oro alla Coppa panamericana 2011, ai XVI Giochi panamericani e al campionato sudamericano 2011, oltre all'ennesimo argento al World Grand Prix 2012, conquista il suo secondo oro olimpico ai Giochi della XXX Olimpiade di Londra.\nDurante il suo terzo ciclo olimpico con la nazionale verde-oro conquista tre medaglie d'oro al World Grand Prix (nel 2013, ricevendo anche i premi di MVP e miglior centrale, nel 2014 e nel 2016) e un bronzo al campionato mondiale 2014. Nell'aprile 2021 annuncia il suo ritiro dalla nazionale brasiliana."}
{"id": "2946739", "revid": "149727", "url": "https://it.wikipedia.org/wiki?curid=2946739", "title": "Garabit", "text": ""}
{"id": "2946742", "revid": "149727", "url": "https://it.wikipedia.org/wiki?curid=2946742", "title": "Ponte Garabit", "text": ""}
{"id": "2946745", "revid": "288338", "url": "https://it.wikipedia.org/wiki?curid=2946745", "title": "Carcharhinus perezi", "text": "Carcharhinus perezi (), \u00e8 uno squalo del genere Carcharhinus e della famiglia Carcharhinidae. Viene a volte chiamato erroneamente \"Carcharhinus perezii\".\nAbita le acque tropicali dell'Atlantico occidentale della Florida al Brasile; il luogo dove \u00e8 pi\u00f9 comune \u00e8 il Mar dei Caraibi, per questo talvolta viene chiamato squalo di barriera dei Caraibi o squalo grigio dei Caraibi.\nDotato di un corpo robusto ed allungato tipico della famiglia, questo squalo \u00e8 piuttosto difficile da identificare in mezzo agli altri suoi simili, in particolare al \"Carcharhinus obscurus\" ed al \"Carcharhinus falciformis\". I suoi caratteri distintivi sono le pinne scure senza particolari macchie, una piccola punta sul retro della seconda pinna dorsale, la forma ed il numero dei denti. Misura sino a 3 metri in lunghezza, che ne fanno uno dei pi\u00f9 grandi superpredatori dell'ecosistema della barriera corallina, che si nutre di molte specie di pesci e cefalopodi.\nSono stati osservati in posizione di riposo sul fondale ed all'interno di grotte sottomarine, comportamento particolare per uno squalo molto attivo come questo. Se minacciati, mettono in mostra sintomi di nervosismo, nuotando a zig zag ed allungando le pinne pettorali verso il basso. Come il resto dei Carcharhinidae, sono vivipari, e le femmine partoriscono da 4 a 6 squaletti ogni due anni.\nRappresentano una risorsa importante per la pesca, sia per la carne che per la produzione di cuoio dalla pelle, che per l'olio di fegato, che per la farina di pesce, e in anni recenti hanno generato una nuova forma di ecoturismo. Alle Bahamas ed altrove infatti, delle esche sono utilizzate per attirarli presso dei sommozzatori permettendo loro di osservarli da vicino.\nLa specie \u00e8 responsabile di un certo numero, anche se basso, di attacchi contro esseri umani.\nTassonomia.\nQuesto squalo \u00e8 stato descritto per la prima volta nel 1876 da Felipe Poey con il nome di \"Platypodon perezi\", all'interno della rivista scientifica \"Anales de la Sociedad Espa\u00f1ola de Historia Natural\". Il tipo nomenclaturale fu identificato grazie a sei esemplari catturati al largo di Cuba. Il genere\"Platypodon\" fu poi designato come sinonimo di \"Carcharhinus\" da autori successivi.\nFilogenia.\nIn base alle caratteristiche morfologiche, Jack Garrick nel 1982 ha accostato questa specie al \"Carcharhinus altimus\" ed al \"Carcharhinus plumbeus\", mentre Leonard Compagno nel 1988 ha fatto notare come la specie pi\u00f9 vicina a quella i questione sia il \"Carcharhinus amblyrhynchos\". Un'analisi filogenetica basata sugli allozimi condotta da Gavin Naylor nel 1992, ha indicato come la specie appartenga ad un clade che comprende anche il \"Carcharhinus galapagensis\", il \"Carcharhinus obscurus\", il \"Carcharhinus longimanus\", e la \"Prionace glauca\". Saranno comunque necessari ulteriori studi in futuro per accertare le relazioni interne al numeroso genere dei \"Carcharhinus\".\nAreale.\nLo si pu\u00f2 osservare nella zona tropicale dell'Oceano Atlantico occidentale, dalla Carolina del Nord sino al Brasile, comprendendo le Bermuda, il Golfo del Messico settentrionale ed il Mar dei Caraibi. Pi\u00f9 a nord delle Florida Keys sono comunque rari.\nHabitat.\nQuesto animale preferisce le acque poco profonde che circondano il reef e viene osservato frequentemente sul bordo della barriera stessa. Anche se generalmente non superano i 30, uno di loro \u00e8 stato osservato a ben 378 metri di profondit\u00e0.\nAspetto.\nIl corpo \u00e8 pesante e allungato, caratteristica che rende difficile la distinzione tra questa specie e gli altri grandi squali requiem. In genere la lunghezza \u00e8 compresa tra 2 e 2.5 metri, ed il record al riguardo \u00e8 di 3 metri. La massa corporea record \u00e8 invece di 70\u00a0kg.\nIl colore \u00e8 grigio scuro sul dorso o grigio bruno e bianco giallastro sul ventre. Su entrambi i fianchi \u00e8 presente una fascia pi\u00f9 chiara. Le pinne non sono marchiate, mentre le pinne pari (pettorali e ventrali) sul lato interno, la pinna anale ed il lobo ventrale della caudale sono scuri.\nIl muso \u00e8 piuttosto corto ed ampio, nonch\u00e9 arrotondato, con delle vistose coperture di pelle sulle narici. Gli occhi sono grandi e circolari, con membrana nittitante.\nCi son da 11 a 13 file di denti su ciascun lato di entrambe le mascelle. La base dei denti \u00e8 larga e la sommit\u00e0 dentellata da cuspidi sottili. su ciascun lato i denti frontali (da due a quattro di loro) sono eretti, gli altri obliqui. Le cinque paia di fessure branchiali della specie sono piuttosto allungate, ed il terzo paio si origina alla base delle pinne pettorali. La prima pinna dorsale \u00e8 elevata e a forma di falce. Non c'\u00e8 cresta interdorsale. La prima dorsale si origina al di sopra (o leggermente pi\u00f9 avanti) della base delle pettorali, mentre la seconda, relativamente grande, si origina al di sopra (o leggermente pi\u00f9 avanti) della base della anale. le pinne pettorali sono sottili ed allungate. I dentelli dermici sono posti uno vicino all'altro e sovrapposti. Ciascuno di essi ha 5 (o 7 se l'esemplare \u00e8 molto grande) creste orizzontali che conducono al dente marginale\nBiologia.\nComportamento.\nNonostante la sua abbondanza in alcune aree, questo squalo \u00e8 uno dei meno conosciuti e studiati tra gli squali requiem. Si ritiene comunque che giochino un ruolo fondamentale all'interno dell'ecosistema delle barriere coralline. Sono attivi per lo pi\u00f9 nelle ore notturne, e non vi sono evidenze di pratiche migratorie o comportamenti stagionali. I giovani tendono a rimanere in zone circoscritte durante l'anno, mentre gli adulti tendono ad esplorare aree pi\u00f9 vaste.\nUna caratteristica peculiare della loro giornata sono i periodi di riposo che si concedono sul fondale o all'interno di grotte: sono i primi squali attivi osservati in questo comportamento. Nel 1975 Eugenie Clark ha investigato degli squali cosiddetti dormienti (si trattava appunto della specie in questione) di cui aveva sentito parlare presso Isla Mujeres al largo dello Yucat\u00e1n, e stabil\u00ec che non stavano davvero dormendo, ma i loro occhi inseguivano i sommozzatori. Specul\u00f2 inoltre intorno alla possibilit\u00e0 che l'acqua dolce che fuoriesce da fessure nelle grotte sommerse possa indebolire i parassiti sulla pelle di questi animali e produca inoltre per loro un piacevole effetto narcotico. Se si sentono minacciati, questi squali mettono in scena i tipici sintomi che sono assai frequenti e pi\u00f9 pronunciati nel \"Carcharhinus amblyrhynchos\". In particolare iniziano a nuotare in modo nervoso, cambiando continuamente direzione e distendendo le pinne pettorali frequentemente e per breve tempo (1-1.2 secondi) verso il basso.\nGli esemplari pi\u00f9 giovani sono preda di grossi squali come lo squalo tigre e lo squalo dello Zambesi. Sono pochi i parassiti noti della specie, e tra questi una \u00e8 una sanguisuga di colore scuro che si vede spesso pendere dalla prima pinna dorsale. Presso il Brasile settentrionale i giovani di questo squalo vanno alla ricerca di zone ricche di \"Elacatinus randalli\", che ripuliscono la loro pelle mentre riposano sul fondale. Si osservano inoltre spesso dei \"Carangoides ruber\" e dei \"Caranx latus\" riunirsi in banchi attorno a questi squali.\nDieta.\nQuesti squali si nutrono di una grande variet\u00e0 di pesci ossei e cefalopodi della barriera corallina, nonch\u00e9 di alcuni elasmobranchi come ad esempio le razze \"Aetobatus narinari\" e \"Urobatis jamaicensis\". I suoni a bassa frequenza li attirano, perch\u00e9 in genere essi corrispondono a pesci in difficolt\u00e0 o presi da una lotta.\nIn un'occasione un esemplare lungo due metri \u00e8 stato osservato mentre dava la caccia ad un \"Ocyurus chrysurus\": la particolarit\u00e0 di questo episodio risiede nel fatto che il predatore ha nuotato lentamente intorno alla preda disegnando delle traiettorie a forma di \"cuore dimezzato\", prima di accelerare di colpo e catturarla all'angolo delle mascelle.\nGli esemplari pi\u00f9 giovani si cibano di piccoli pesci, gamberi e granchi.\nIl Carcharhionus perezi riesce a ribaltare lo stomaco per allontanare le parti indigeste, i parassiti ed il muco dalle pareti di questo organo.\nRiproduzione.\nLa riproduzione \u00e8 vivipara: una volta che l'embrione esaurisce una prima riserva di tuorlo nella sacca che lo contiene, questa si trasforma in placenta, che permette alla madre di sostentare il figlio. L'accoppiamento \u00e8 apparentemente violento, visto che le femmine vengono segnate da graffi e morsi sui fianchi alla fine di esso. Presso l'arcipelago Fernando de Noronha e l'Atol das Rocas in Brasile, il parto avviene alla fine della stagione secca, cio\u00e8 da febbraio ad aprile, mentre in altri luoghi dell'emisfero sud il parto avviene durante l'inverno amazzonico e cio\u00e8 da novembre a dicembre.\nLa dimensione media della cucciolata \u00e8 da 4 a 6 esemplari e la gestazione dura circa un anno. Ogni due anni poi le femmine rimangono incinte. I nuovi nati misurano circa 74\u00a0cm, poi i maschi raggiungono alla maturit\u00e0 sessuale gli 1.5-1.7 metri e le femmine i 2-2.3 metri di lunghezza.\nInterazioni con l'uomo.\nAttacchi contro esseri umani.\nAnche se rispetto ai sommozzatori \u00e8 timido o indifferente, questo squalo \u00e8 noto per divenire aggressivo in presenza di cibo ed anche per le dimensioni considerevoli \u00e8 considerato potenzialmente pericoloso. Sino al 2008, l'International Shark Attack File ha stilato una lista di 27 attacchi attribuibili a questa specie, 4 dei quali non provocati, e nessuno letale.\nPesca.\nLa specie viene catturata da pescherecci artigianali e commerciali sia all'amo che alla rete attraverso tutto il suo areale. Il valore di questo pesce risiede nella carne, nella pelle, nell'olio del fegato e nella farina di pesce. Si tratta della specie di squalo che pi\u00f9 frequentemente viene riportata a terra in Colombia (rappresentando circa il 39% degli squali pescati all'amo), dove viene sfruttato per le pinne, l'olio, le mascelle (utilizzate per ornamento). In Belize la specie viene spesso catturata incidentalmente dai pescherecci rivolti a cernie e Lutjanidae. Le pinne sono poi dirottate sul ricco mercato asiatico mentre la carne viene utilizzata nel Belize stesso, in Messico ed in Guatemala per preparare le \"panades\", delle specie di tortilla. La pesca specializzata in Belize esisteva dai primi del 1900 al 1990 circa, ma poi si \u00e8 interrotta quando le catture sono diminuite drammaticamente. La carne di questi animali contiene comunque alti livelli di metilmercurio ed altri metalli pesanti.\nOsservazione.\nIn anni recenti \u00e8 nato un ecoturismo particolare legato a questi squali. Svariati esemplari vengono appositamente attirati nei pressi di un gruppo di sommozzatori tramite esche per favorirne l'osservazione. Si stima che circa 6 milioni di dollari siano spesi dai turisti ogni anno alle Bahamas per osservare gli squali. Un esemplare vivo assume pertanto un valore compreso tra i 13000 ed i 40000 dollari, enorme se paragonato ai 50-60 dollari del valore di un animale morto.\nLa pratica \u00e8 oggetto di controversie, visto che c'\u00e8 il rischio che gli squali associno gli esseri umani al cibo, incrementando le probabilit\u00e0 di attacchi all'uomo, ed inoltre la rimozione di pesci del reef dal loro habitat per utilizzarli come esche potrebbe essere altamente dannosa per l'ecosistema. Al contrario c'\u00e8 chi ritiene che quest'attivit\u00e0 possa contribuire alla protezione della specie anche educando le persone sulle sue caratteristiche. Inoltre sino ad oggi ci sono assai scarse prove del fatto che gli attacchi all'uomo in aree circostanti possano essere collegati alle sedute di osservazione. Questa pratica \u00e8 comunque proibita in Florida, ma consentita in altre localit\u00e0 dei Caraibi.\nConservazione.\nL'International Union for Conservation of Nature (IUCN) ha classificato la specie come prossima alla minaccia. La popolazione \u00e8 assai ridotta in Belize ed a Cuba per via di una pesca incontrollata negli scorsi anni ed in altre regioni lo sfruttamento continua. La specie \u00e8 per di pi\u00f9 minacciata dal degrato dell'ambiente naturale in cui vive: il reef. La pesca commerciale di questi pesci \u00e8 invece proibita negli Stati Uniti, alle Bahamas per la gi\u00e0 citata importanza turistica, nonch\u00e9 i numerose aree marine protette del Brasile e di altre nazioni. Ciononostante i limiti di queste riserve sono spesso forzati ed in molte aree dove sono numerosi i Carcharhinus perezi non sono ancora protetti."}
{"id": "2946750", "revid": "121633358", "url": "https://it.wikipedia.org/wiki?curid=2946750", "title": "Clive Allen", "text": "Allen \u00e8 il figlio dell'ex attaccante del Tottenham Hotspur Les Allen, che \u00e8 stato membro del team che vinse il titolo First Division e FA Cup nel 1961 (la vincita della coppa avvenne esattamente due settimane prima che Allen Junior nascesse). Clive \u00e8 il fratello dell'ex calciatore Bradley Allen, cugino dell'allenatore calcistico Martin Allen e di Paul Allen, ex centrocampista del West Ham United e del Tottenham Hotspur. Ha giocato per pi\u00f9 squadre con sede a Londra rispetto ad ogni altro giocatore della storia.\nCarriera calcistica.\nQueens Park Rangers.\nClive ha iniziato la sua carriera con i Queens Park Rangers alla fine degli anni '70, segn\u00f2 32 gol con 49 presenze, prima di trasferirsi all'Arsenal.\nArsenal.\nAllen firm\u00f2 per l'Arsenal nell'estate del 1980 per una cifra di un 1,25 milioni di sterline (circa 1,45 milioni di euro), ma non ha mai giocato neanche una partita agonistica (ha comunque giocato 3 partite amichevoli pre-stagione con l'Arsenal). Si trasfer\u00ec presto al Crystal Palace, scambiato per Kenny Sansom.\nCrystal Palace.\nAllen fu il miglior realizzatore del Palace nella stagione 1980-81 con 9 gol nel campionato e 11 in tutte le competizioni, quando il Palace finiva in fondo alla classifica della First Division.\nQueens Park Rangers.\nAl QPR, ancora nella Second Division, allenati da Terry Venables e la prima stagione dal ritorno di Allen (1981-82) vide il ritorno della sua forma segnando 13 gol nella Second Division, anche se non bastarono per raggiungere la promozione. Il QPR raggiunse anche il suo miglior risultato nella FA Cup, approdando in finale per la prima volta grazie ai gol di Allen per l'1-0 nel 6\u00ba turno (contro Crystal Palace) e nella semifinale (contro West Bromwich Albion). Raggiungere la finale della coppa era insolito per un club al di fuori della massima divisione e, per aggiungere un po' di intrigo all'occasione, l'avversario del QPR fu il Tottenham, l'ex squadra di suo padre.\nLa giornata fu negativa per Allen, infortunatosi dopo solo 2 minuti di gioco (a causa di un contrasto in ritardo), dovette essere sostituito entro l'inizio del secondo tempo. La partita fin\u00ec 1-1 dopo i tempi supplementari, ma Allen non era abbastanza in forma per giocare il replay, dove il Tottenham vinse 1-0.\nDurante la stagione seguente Allen segn\u00f2 27 gol in campionato e il QPR vinse per la prima volta la Second Division nel 1982-83, successivamente Allen consolid\u00f2 la loro nuova posizione facendo arrivare la squadra al quinto posto nella First Division nel 1983-84, ma prefer\u00ec trasferirsi e giocare la UEFA Cup col Tottenham, piuttosto che nella sola First Division con il QPR, quindi la stagione seguente raggiunse il White Hart Lane per . Allen arriv\u00f2 al Tottenham quando Keith Burkinshaw si dimise dopo 8 anni da allenatore, lasciando il posto a Peter Shreeves.\nQuell'estate Allen fece il suo debutto in Inghilterra.\nFootball americano.\nNel 1997 gioc\u00f2 con la franchigia di football americano dei London Monarchs, militante in NFL Europe."}
{"id": "2946754", "revid": "729019", "url": "https://it.wikipedia.org/wiki?curid=2946754", "title": "Raymond Collishaw", "text": "Vicemaresciallo dell'aviazione CB, DSO &amp; Bar, OBE, DSC, DFC e della RAF \u00e8 stato un pilota di caccia canadese distintosi come asso dell'aviazione.\nCaposquadriglia e comandante, ha servito nel Royal Naval Air Service e successivamente nella Royal Air Force, fu il detentore del miglior punteggio tra i piloti del Royal Naval Air Service ed il secondo pi\u00f9 alto tra quelli canadesi della prima guerra mondiale. \u00c8 stato un grande leader in volo, portando molte delle sue formazioni alla vittoria in battaglia, abbattendo durante il conflitto un totale di 66 aerei nemici.\nCome membro della RAF durante la seconda guerra mondiale, comand\u00f2 il No. 204 Group RAF (che pi\u00f9 tardi divenne la Desert Air Force) nel Nordafrica.\nPrimi anni.\nRaymond Collishaw \u00e8 nato a Nanaimo in Canada il 22 novembre 1893. Suo padre era John Edward Collishaw di Wrexham, Galles, e sua madre Sarah Jones di Newport, in Galles, ma cresciuta a Pantygog, nella valle di Garw.\nAll'et\u00e0 di 15 anni, Collishaw entr\u00f2 a far parte dei Servizi di protezione della pesca canadesi come ragazzo di cabina. Era un marinaio di classe inferiore a bordo dell'Alcedo quando salp\u00f2 nel circolo polare artico in cerca della spedizione di Vilhjalmur Stefansson. \nSfortunatamente, fu difficile salvare il HMCS Karluk. \nContinu\u00f2 a lavorare sulle navi e sulla costa per i successivi sette anni. \nNel 1915, si era fatto strada come primo ufficiale.\nPrima guerra mondiale.\nQuando scoppi\u00f2 la guerra nel 1914, la sua prima idea fu di unirsi alla Royal Navy, ma non ne sent\u00ec parlare per qualche tempo. Verso la fine del 1915, Collishaw sent\u00ec che la Royal Naval Air Service stava assumendo, e quindi si rivolse a loro, invece partecipando a corsi a Toronto (a proprie spese) e poi in Inghilterra. Si \u00e8 qualificato come pilota nel gennaio 1916. Ha trascorso sette mesi a pattugliare la costa britannica. Poi, il 2 agosto 1916, entra al 3rd Wing del RNAS che operava a Ochey, in Francia, sul Sopwith 1\u00bd Strutter britannico. Alcuni dei Sopwith erano equipaggiati come bombardieri, mentre altri erano configurati come combattenti a due posti.\nLa prima vittoria registrata da Collishaw nella prima met\u00e0 della guerra in Germania fu il 12 ottobre 1916. Il raid era contro la Mauser Rifle Factory di Oberndorf, in Germania. I bombardieri avevano quasi raggiunto il loro obiettivo quando furono attaccati da sei Fokker tedeschi. Il tenente Collishaw si volt\u00f2, raggiunse l'altezza e spar\u00f2 una raffica con la mitragliatrice anteriore. Il Fokker perse il controllo e, secondo gli equipaggi britannici, si \u00e8 schiantato a terra. Secondo le autorit\u00e0 tedesche, non sono pi\u00f9 in volo durante l'ingaggio, ma non \u00e8 stato possibile per loro attribuire le loro perdite all'incidente piuttosto che all'azione nemica.\nLe successive due vittorie di Collishaw furono pienamente testimoniate da migliaia di soldati francesi. Stava traghettando un nuovo aereo dal quartier generale dello stormo quando sei nemici si tuffarono fuori dalle nuvole e lo attaccarono. Era uno contro sei ed i tedeschi avevano il vantaggio dell'altezza. Collishaw, come William George Barker e Andrew Edward McKeever, era pi\u00f9 felice quando era vicino al terreno in un caso del genere. Scese di quota. A livello del terreno il vantaggio dei numeri significa molto meno. In due raffiche rapide, vide due Albatroses schiantarsi contro gli alberi, dopo di che gli altri volarono via. Il volo impression\u00f2 cos\u00ec tanto i francesi che gli diedero la Croix de guerre 1914-1918 (Francia).\nNel febbraio del 1917, Collishaw fu assegnato al No. 203 Squadron RAF, che stava operando con l'esercito vicino a Cambrai. Collishaw fu impiegato come scorta per lo squadrone, abbattendo un aereo tedesco. In aprile, \u00e8 tornato sulla costa, trasferito al No. 210 Squadron RAF, impegnato principalmente in pattuglie costiere.\nAlla fine di maggio, il Royal Flying Corps aveva un forte bisogno di rinforzi, molto per gli effetti collaterali del Bloody April. Di conseguenza, Collishaw venne assegnato al suo precedente No. 210 Squadron RAF come comandante. La Sezione \"B\" di Collishaw era composta interamente da canadesi. Sebbene i comandanti britannici avessero scoraggiato i piloti a dipingere i loro aerei, la Sezione di Collishaw dipinse i Sopwith Triplane di Nero (anche se appariva marrone scuro) e si defin\u00ec la sezione All-Black, in seguito conosciuto come Black Flight.\nGli aerei della sezione tutto neri furono battezzati con nomi adatti. Ellis Reid, di Toronto, Black Roger; J. E. Sharman, di Winnipeg, Black Death; Gerry Nash, di Hamilton, chiam\u00f2 la sua macchina Black Sheep; e Marcus Alexander, di Toronto, battezz\u00f2 il suo aereo il Principe Nero. Il comandante di sezione, Collishaw, pilot\u00f2 una macchina che si gloriava nel nome di Black Maria.\nCollishaw passa dai Royal Flying Corps alla Royal Canadian Navy.\nIl 6 giugno 1917 fu il giorno pi\u00f9 bello. Stavano effettuando pattuglie offensive con 10 aerei. Collishaw stava conducendo una pattuglia quando si imbatt\u00e9 in un Albatros biposto scortato da 15 caccia Albatross e Halberstadt. Collishaw fece cadere tre Albatros, Nash abbatt\u00e9 una Aviatik a due posti ed un Albatross, Reid abbatt\u00e9 un Halberstadt, Sharman e Alexander abbatterono ciascuno un Albatros. In totale, il RNAS abbatt\u00e9 10 aeromobili tedeschi senza alcuna perdita.\nLa loro prima sconfitta arriv\u00f2 quando avevano raggiunto un totale di cinquanta vittorie. Il 26 giugno, gli All-Blacks hanno trovato il Jagdstaffel 11. di Manfred von Richthofen. Gerry Nash ha scoperto che stava combattendo due piloti tedeschi con una sola mano. Uno dei tedeschi era il tenente Karl Allmenr\u00f6der, vincitore di circa 30 battaglie aeree e secondo solo a Richthofen tra i piloti tedeschi allora in azione. L'altro avversario di Nash era lo stesso Richthofen.\nContro i pi\u00f9 letali piloti tedeschi, Nash ha combattuto una tremenda battaglia. \u00c8 stato contorto e girato, in cerca di aperture, ma alla fine Allmenr\u00f6der ha avuto la meglio su Nash che riesce ad atterrare in sicurezza - ma dietro le linee nemiche, dove viene catturato.\nI quattro sopravvissuti furono amareggiati dalla perdita, poich\u00e9 erano cresciuti come una banda di fratelli e giurarono di tenere d'occhio gli Albatros dello squadrone di Richthofen che aveva abbattuto Nash. Allo stesso tempo pensavano che Nash fosse morto. La mattina del 27 giugno incontrarono la Staffel di Richthofen vicino a Courtrai e questa volta Collishaw si trov\u00f2 contro l'Albatros di Allmenr\u00f6der - sebbene non era a conoscenza all'epoca in cui stava combattendo il vincitore di Nash. Era uno dei classici combattimenti tra assi della guerra, come Barker contro Linke, come Hawker contro Richthofen: due combattenti esperti ed esperti, che conoscevano ogni trucco, si erano incontrati.\nPresero testa a testa, poi entrarono nel \"valzer\", ma alla fine Collishaw trov\u00f2 un'apertura ed Allmenr\u00f6der and\u00f2 fuori controllo, fino alla sua morte vicino a Lille. Nash, che giaceva in una cella, ascolt\u00f2 una campana della chiesa suonare quel pomeriggio e apprese dalla sua guardia che erano i funerali di Allmenr\u00f6der, che lo aveva abbattuto. Allmenr\u00f6der, ha detto la guardia, \u00e8 stato abbattuto dal capo dei Black Triplanes.\"\nIn agosto, Collishaw torn\u00f2 in Canada per due mesi di ferie, il secondo asso vivente con maggiori vittorie dell'Impero britannico. Era quasi sconosciuto, in netto contrasto con la grande accoglienza data all'asso vivente di punta, Billy Bishop, quando torn\u00f2 in licenza nello stesso periodo. Al tempo, ricevette due decorazioni britanniche durante l'estate: Distinguished Service Cross (Regno Unito) e la Distinguished Service Order. Tornando in guerra alla fine di novembre, prese il comando del No. 213 Squadron RAF, che operava da Dunkerque che faceva il servizio di scorta pattugliando il Canale.\nLo squadrone forniva protezione per un aereo da osservazione. Una formazione tedesca si avvicin\u00f2 e Collishaw condusse i suoi piloti all'attacco, ma scopr\u00ec che le sue armi si erano bloccate a causa del congelamento dell'olio per la bassa temperatura. Diverse volte si gir\u00f2 per attaccare i tedeschi che ogni volta si ritiravano, finch\u00e9 le riprese non furono terminate. Poi Collishaw venne a sapere che tutte le armi dello squadrone erano bloccate - probabilmente anche tutte le armi dei caccia tedeschi.\"\nIl 23 gennaio 1918, Collishaw torn\u00f2 nella zona del Fronte Occidentale al Comando del No. 3 Naval Squadron, che era equipaggiato con i letali Sopwith Camel britannici. Il 1\u00ba aprile, la RNAS e la RFC si fusero e la N. 3 Naval divenne la No. 203 Squadron Royal Air Force. Collishaw rimase al comando nel nuovo grado di Maggiore, imparando che servire come ufficiale comandante occupava gran parte del suo tempo con \"lavoro di carta\". Ma riusc\u00ec a trovare il tempo per volare e, verso la fine dell'estate, gli fu assegnato il Distinguished Flying Cross (Regno Unito).\nIl suo aereo \u00e8 stato abbattuto senza controllo schiantandosi diverse volte. Una volta, perso nella nebbia, atterr\u00f2 su un aerodromo tedesco e in realt\u00e0 stava rullando sull'asfalto quando vide le insegne tedesche sugli aerei a terra, e le truppe tedesche si precipitarono ad arrestarlo. Apr\u00ec l'acceleratore, decoll\u00f2 e fugg\u00ec. In un'altra occasione, i suoi occhiali vennero distrutti da un proiettile nemico. Una volta i suoi comandi vennero spezzati dal fuoco di una mitragliatrice tedesca da terra e dovette guidare l'aereo fino all'atterraggio, fortunatamente vicino alle trincee britanniche.\nCollishaw ottenne 60 vittorie.\n1919 in Russia.\nCollishaw era in Inghilterra mentre lavorava alla formazione della Royal Canadian Air Force quando fu firmato l'Armistizio. Fu promosso tenente colonnello durante questo periodo. Prese una licenza in Canada a dicembre prima di tornare in Inghilterra. Stava progettando di tentare di volare attraverso l'Atlantico usando un bombardiere a lungo raggio, ma i suoi piani furono interrotti dagli eventi.\nFu presa la decisione di inviare un messaggio alle forze russe bianche del generale Anton Ivanovi\u010d Denikin nella Guerra civile russa e Collishaw fu scelto come comandante. Il suo squadrone si trov\u00f2 a combattere contro i bolscevichi, che avevano abili piloti tedeschi nei loro aerei. Questa campagna fu originariamente fatta in ritirata mentre lo squadrone veniva ritirato. Collishaw aggiunse un'altra vittoria al suo totale durante questo conflitto, riuscendo ad affondare una cannoniera nemica con una bomba lanciata dal suo Sopwith Camel. Nella sua autobiografia ha ammesso che le sue esperienze, e in particolare la sua fuga dalla Russia, erano molto pi\u00f9 spaventose di quelle sul fronte occidentale.\nIl dopoguerra.\nDopo che il No. 47 Squadron RAF fu ritirato dalla Russia, Collishaw fu inviato in Egitto per comandare il No. 84 Squadron RAF. Lo squadrone fu trasferito in Persia, che divenne un protettorato britannico dopo la guerra, per difendersi dai russi. Nella Lista d'onore di Capodanno del 1921, Collishaw fu nominato Ufficiale dell'Ordine dell'Impero Britannico.\nDal 1\u00ba ottobre 1923 comanda il No. 41 Squadron RAF sui Sopwith Snipe nel Middlesex fino al 15 aprile 1924.\nNel 1935 e nel 1936, durante la Guerra d'Etiopia, Collishaw comand\u00f2 il No. 5 Wing RAF.\nSeconda guerra mondiale.\nDurante la Seconda Guerra Mondiale, Collishaw raggiunse il grado di Vice maresciallo dell'aria; gli \u00e8 stato assegnato l'Ordine del Bagno durante il suo servizio.\nAll'inizio della seconda guerra mondiale nel 1939, Collishaw fu promosso ad Air Commodore e rilev\u00f2 l'Air Commanding Officer del No. 204 Group (\"Egypt Group\") in Nordafrica. Si concentr\u00f2 sulla strategia e la tattica per neutralizzare l'aviazione francese ed ottenere una superiorit\u00e0 aerea in Nord Africa con i caccia biplano Gloster Gladiator ed i bombardieri Vickers Wellesley. Ha poi rivolto i gli sforzi a bombardare porti, navi e truppe per sostenere il rafforzamento del Nord Africa affondando il San Giorgio (incrociatore) e fecendo saltare un deposito di munizioni.\nI suoi piloti erano pochi. Ma neutralizz\u00f2 questa carenza con esperti consigli sulle tattiche aeree, attacchi aggressivi ed inganni. Aveva solo un moderno caccia Hawker Hurricane da usare al fronte (altri tre furono relegati all'addestramento) soprannominato \"Colly's Battleship\". Fece del suo meglio spostandolo costantemente da una base all'altra e lasciando che gli italiani lo vedessero. Ebbe l'idea di fare molti, singoli attacchi aerei sulle formazioni italiane per ingannare gli italiani nel pensare di avere molti aerei. Il risultato fu che gli italiani sparsero i loro caccia superiori in Nord Africa e diluirono le loro forze. Collishaw implement\u00f2 una procedura di attacchi continui che costrinse gli italiani ad avere pattuglie pronte. Questo era incredibilmente dispendioso in termini di uomini, carburante e mezzi.\nNel luglio del 1941 Collishaw fu richiamato dal deserto dall'Air Vice Marshal Arthur Coningham. Gli fu dato l'incarico nel Comando del No. 14 Group RAF a Scapa Flow, in Scozia dal 21 marzo 1942, e vi rimase fino al 15 luglio del 1943, quando and\u00f2 involontariamente in pensione. Trascorse il resto della guerra come ufficiale di collegamento aereo regionale della Protezione Civile."}
{"id": "2946756", "revid": "30297", "url": "https://it.wikipedia.org/wiki?curid=2946756", "title": "Floorpointe", "text": "Il floorpointe \u00e8 un particolare tipo di stretching praticato per lo pi\u00f9 dalle ballerine di danza classica (ma anche da atlete di ginnastica artistica e ritmica) per migliorare la curvatura e la flessibilit\u00e0 del collo del piede.\nSoprattutto per le ballerine di danza classica si tratta infatti di un esercizio funzionale al perfezionamento della nota posizione \"sulle punte\".\nEsecuzione.\nIl termine di origine anglosassone \u00e8 composto da due parole: \"floor\" (pavimento) e \"pointe\" (punta). Consiste infatti nel mantenere la gamba in posizione tesa e dritta lungo il pavimento e nel flettere il collo del piede e le dita fino a che queste ultime toccano il pavimento. Da questo il termine pavimento-punta.\nTale posizione per essere eseguita con successo richiede una grande articolazione della caviglia, una curvatura pronunciata del collo del piede e una notevole capacit\u00e0 di flessione delle dita del piede. Maggiormente arcuato \u00e8 il collo del piede della ballerina classica e migliore risulter\u00e0 la posizione en pointe."}
{"id": "2946765", "revid": "258720", "url": "https://it.wikipedia.org/wiki?curid=2946765", "title": "Carcharhinus perezii", "text": ""}
{"id": "2946770", "revid": "88740", "url": "https://it.wikipedia.org/wiki?curid=2946770", "title": "Sohland am Rotstein", "text": "Sohland am Rotstein (ortografia ufficiale: \"Sohland a. Rotstein\") \u00e8 una frazione del comune di Reichenbach/O.L. in Sassonia (Germania). \nGi\u00e0 comune autonomo, il 1\u00ba gennaio 2014 \u00e8 stato accorpato al comune di Reichenbach/O.L. che appartiene al circondario (\"Landkreis\") di G\u00f6rlitz (targa GR) e fa parte della comunit\u00e0 amministrativa (\"Verwaltungsgemeinschaft\") di Reichenbach/O.L.."}
{"id": "2946771", "revid": "247933", "url": "https://it.wikipedia.org/wiki?curid=2946771", "title": "Sohland a. Rotstein", "text": ""}
{"id": "2946772", "revid": "123230801", "url": "https://it.wikipedia.org/wiki?curid=2946772", "title": "Joseph Losey", "text": "Biografia.\nLaureatosi ad Harvard, gi\u00e0 negli anni universitari professava idee comuniste.\nMentre si trovava in Italia per girare \"Imbarco a mezzanotte\" (1951), Losey venne richiamato negli Stati Uniti d'America a testimoniare di fronte alla Commissione per le attivit\u00e0 antiamericane della Camera dei Rappresentanti, il comitato incaricato di \"sradicare\" i \"sovversivi\" comunisti dai vari settori della societ\u00e0 statunitense, compresi gli ambienti dell'industria cinematografica. Non volendo sottomettersi alle note tattiche intimidatorie del comitato, Losey decise di auto-esiliarsi in Gran Bretagna. Ma anche l\u00ec incontr\u00f2 problemi e difficolt\u00e0: il suo primo film inglese, il thriller \"La tigre nell'ombra\" (1954), non port\u00f2 il suo nome nei titoli, ma uno pseudonimo (Victor Hanbury, nome di un regista londinese che aveva prodotto il film) poich\u00e9 i protagonisti del film, Alexis Smith e Alexander Knox, temevano di finire sulla lista nera di Hollywood.\nIn seguito, Losey riguadagn\u00f2 il suo prestigio con i thriller \"L'inchiesta dell'ispettore Morgan\" (1959), \"Giungla di cemento\" (1960), ed \"Eva\" (1962).\nIl suo film \"Messaggero d'amore\", tratto dal romanzo \"L'et\u00e0 incerta\" di Leslie Poles Hartley, e realizzato in collaborazione con Harold Pinter, vinse il Grand Prix come miglior film al Festival di Cannes 1971.\nUn altro famoso film di Losey \u00e8 il \"Don Giovanni\" (1979), trasposizione cinematografica dell'omonima opera di Wolfgang Amadeus Mozart.\nMor\u00ec nella propria casa londinese il 22 giugno 1984, dopo una breve malattia."}
{"id": "2946774", "revid": "767487", "url": "https://it.wikipedia.org/wiki?curid=2946774", "title": "Bobby Collins", "text": ""}
{"id": "2946775", "revid": "106456", "url": "https://it.wikipedia.org/wiki?curid=2946775", "title": "Truy\u00e8re", "text": "La Truy\u00e8re \u00e8 un fiume della Francia. Scorre nei dipartimenti della Loz\u00e8re, del Cantal e dell'Aveyron. \u00c8 l'affluente principale del Lot, nel quale essa confluisce alla riva destra. Si tratta dunque di un subaffluente della Garonna.\nPercorso.\nNasce nel massiccio della Margeride e dopo un percorso di 170\u00a0km si getta nel Lot a valle di Entraygues-sur-Truy\u00e8re."}
{"id": "2946777", "revid": "124808", "url": "https://it.wikipedia.org/wiki?curid=2946777", "title": "Oooh La La", "text": ""}
{"id": "2946778", "revid": "263434", "url": "https://it.wikipedia.org/wiki?curid=2946778", "title": "D'Alembertiano (operatore)", "text": ""}
{"id": "2946779", "revid": "110157", "url": "https://it.wikipedia.org/wiki?curid=2946779", "title": "Vierkirchen (Sassonia)", "text": "Vierkirchen \u00e8 un comune situato nel \"Land\" della Sassonia, in Germania.\nAppartiene al circondario (\"Landkreis\") di G\u00f6rlitz (targa GR) ed \u00e8 parte della comunit\u00e0 amministrativa (\"Verwaltungsgemeinschaft\") di Reichenbach/O.L.."}
{"id": "2946790", "revid": "1793900", "url": "https://it.wikipedia.org/wiki?curid=2946790", "title": "Ponte Maria Pia", "text": "Il ponte Maria Pia \u00e8 un ardito ponte ad arco in ferro, che varca il fiume Douro alla periferia della citt\u00e0 portoghese di Porto.\nDedicato a Maria Pia di Savoia, regina del Portogallo, fu progettato dall'ingegnere belga Th\u00e9ophile Seyrig dal 1875 al 1877, di cui costituisce, insieme al viadotto di Garabit, di poco posteriore, uno dei ponti pi\u00f9 noti.\nPochi anni dopo il ponte Maria Pia fu preso a modello per la costruzione del vicino ponte Dom Lu\u00eds I.\nIl ponte fu percorso fino al 1991 dalla linea ferroviaria del Nord e quindi sostituito dal vicino ponte de S\u00e3o Jo\u00e3o; attualmente \u00e8 inutilizzato."}
{"id": "2946792", "revid": "1005847", "url": "https://it.wikipedia.org/wiki?curid=2946792", "title": "Elezioni generali nel Regno Unito del febbraio 1974", "text": "Le elezioni generali nel Regno Unito del febbraio 1974 si tennero il 28 febbraio e videro la vittoria del Partito Laburista di Harold Wilson, che divenne Primo Ministro."}
{"id": "2946798", "revid": "54728", "url": "https://it.wikipedia.org/wiki?curid=2946798", "title": "Dietilamide dell'acido lisergico", "text": ""}
{"id": "2946803", "revid": "2091899", "url": "https://it.wikipedia.org/wiki?curid=2946803", "title": "Let Them Eat Cake", "text": "Let Them Eat Cake \u00e8 l'ottavo album in studio della band norvegese Motorpsycho. Uscito nel febbraio del 2000 l'album si distingue dai precedenti lavori della band per le nuove influenze jazz e psichedeliche piuttosto che dai consolidati muri di chitarra per i quali era famosa la band.\nFormazione.\ncon:"}
{"id": "2946806", "revid": "258720", "url": "https://it.wikipedia.org/wiki?curid=2946806", "title": "Kenyapithecus", "text": ""}
{"id": "2946807", "revid": "599013", "url": "https://it.wikipedia.org/wiki?curid=2946807", "title": "Iv\u00e1n Ra\u00f1a", "text": "Carriera.\nEsordi e primi riconoscimenti.\nSi mette in mostra sin da giovanissimo ai campionati mondiali del 1996 - categoria Junior B - di Cleveland arrivando quarto assoluto a pochi secondi dal podio.\nL'anno successivo ulteriori conferme arrivano ai mondiali di Perth, stavolta categoria Junior, dove arriva sempre quarto assoluto. Mondiali vinti dal promettente triatleta ucraino Andriy Glushchenko.\nNel 1998 si classifica sesto ai mondiali junior di Losanna, vinti dall'inglese Tim Don con un tempo di 1:59:09.\nLa svolta importante si ha nel 1999 a Funchal, dove si laurea campione europeo di triathlon per la categoria Junior davanti al connazionale Raul Cordoba e al tedesco Christian Weimer.\nNello stesso anno partecipa ai mondiali Junior di Montreal, conquistando la medaglia di bronzo.\nLa consacrazione nell'\u00c9lite mondiale.\nRa\u00f1a ha partecipato alle prime olimpiadi di triathlon, le Olimpiadi di Sydney del 2000, arrivando quinto al traguardo con un tempo complessivo di 1:49:10.88.\nNel 2001 \u00e8 arrivato secondo al Campionato Europeo di triathlon di Karlovy Vary, battuto allo sprint finale dal ceco Filip Ospal\u00fd. Ha completato il podio il triatleta olandese Erik van der Linden. Nello stesso anno 2001 arriva quarto ai mondiali di Edmonton, a 26\" dal vincitore Peter Robertson e a pochi secondi dal secondo, Chris Hill, e dal terzo classificato, Craig Watson. Si laurea, tuttavia, campione del mondo di aquathlon nella stessa Edmonton.\nNel 2002 ha vinto il titolo mondiale di triathlon, il titolo europeo e quello nazionale. La sua vittoria al campionato del mondo di Canc\u00fan, Messico - con il tempo di 1:50:40 - \u00e8 stata la prima medaglia d'oro della Spagna ai campionati mondiali di triathlon. Sul podio, oltre a Iv\u00e1n Ra\u00f1a, l'australiano Peter Robertson e l'inglese Andrew Johns. La vittoria nel Campionato Europeo di triathlon di Gyor, invece, \u00e8 avvenuta ai danni del ceco Filip Ospal\u00fd, medaglia d'argento, e del tedesco Maik Petzold, bronzo. Il tempo finale fatto registrare da Iv\u00e1n Ra\u00f1a in gara \u00e8 stato di 1:47:46.\nNel 2003 \u00e8 arrivato secondo, vincendo la medaglia d'argento, ai campionati del mondo di triathlon di Queenstown, in Nuova Zelanda, dietro il triathleta australiano Peter Robertson, neocampione, e davanti all'atleta svizzero Olivier Marceau. Nello stesso anno ha vinto per la seconda volta consecutiva, con un tempo di 1:56:08, il Campionato Europeo di triathlon, che si \u00e8 tenuto a Karlovy Vary. A farne le spese ancora i cechi Filip Ospal\u00fd, secondo classificato a 10\" da Ra\u00f1a, e Martin Kr\u0148\u00e1vek, terzo a 29\" dall'atleta spagnolo.\nNel 2004 ai campionati del mondo di Madeira, Ra\u00f1a \u00e8 arrivato secondo a meno di un secondo dal neozelandese Bevan Docherty, davanti al triathleta kazako Dmitriy Gaag (bronzo), mentre alle Olimpiadi di Atene del 2004 si \u00e8 classificato al 23\u00ba posto con un tempo complessivo di 1:55:44.27. Le olimpiadi hanno visto vincere il triatleta neozelandese Hamish Carter con un tempo di 1:51:07.73.\n\u00c8 giunto quinto alle Olimpiadi di Pechino del 2008, con un'ottima frazione a piedi che tuttavia non gli ha consentito di salire sul podio. A dicembre dello stesso anno ha siglato un accordo di un anno con la squadra professionistica di ciclismo Xacobeo-Galicia, ma ha ancora l'intenzione di competere nel triathlon, ed in particolare alle Olimpiadi di Londra del 2012.\nLe Olimpiadi.\nSydney 2000: Le prime olimpiadi vedono Iv\u00e1n Ra\u00f1a tra i protagonisti nella frazione finale - la corsa - che \u00e8 quella in cui si giocano le medaglie. Infatti, nonostante il francese Marceau insieme al sudafricano Stolz abbiano concluso la frazione in bici con 1' di vantaggio sugli inseguitori, parte da dietro nell'ultima frazione una rincorsa ai primi da parte dei triatleti che andranno a medaglia (Whitfield, Vuckovic e \u0158ehula) insieme al kazako Gaag e a Ra\u00f1a. I cinque faranno registrare i migliori parziali di giornata nella frazione a piedi. Ra\u00f1a arriva 5\u00ba assoluto.\nAtene 2004: Iv\u00e1n Ra\u00f1a si presenta ad Atene come uno dei favoriti per la vittoria finale, se non come il favorito n\u00ba 1. Tanto \u00e8 che il Re di Spagna Juan Carlos non ha voluto perdere la gara, certo di un risultato finale positivo per la Spagna del triatleta della Galizia. La gara sar\u00e0 pi\u00f9 dura del previsto, la selezione vera viene fatta nel percorso in bicicletta da quelli che saranno, poi, i triatleti che andranno a podio (Carter, Docherty e Riederer). Ra\u00f1a rimasto attardato nella seconda frazione non andr\u00e0 oltre ad un 23\u00ba posto, pagando pi\u00f9 del previsto la durezza del percorso.\nPechino 2008: Il favorito dei giochi \u00e8 il connazionale di Iv\u00e1n nonch\u00e9 il campione del mondo Javier G\u00f3mez. La gara vede l'arrivo in zona cambio del lussemburghese Dirk Bockel e del belga Axel Zeebroek con quasi un minuto su tutto il gruppo dei partecipanti. Iv\u00e1n, grazie alla sua esperienza e al suo talento, si ritrova tra i protagonisti di giornata, sferrando un attacco nella corsa che non sortisce gli effetti desiderati. Il gruppo ristretto di contendenti per le medaglie vede oltre allo spagnolo, il connazionale G\u00f3mez, il canadese Whitfield, il neozelandese Docherty ed il tedesco Frodeno. Sar\u00e0 quest'ultimo a vincere sul rettilineo finale davanti al redivivo Whitfield e a Docherty.\nDelusione amara per la Spagna che vede i suoi beniamini classificarsi rispettivamente 4\u00b0 (G\u00f3mez) e 5\u00ba assoluto (Ra\u00f1a)."}
{"id": "2946808", "revid": "149727", "url": "https://it.wikipedia.org/wiki?curid=2946808", "title": "Ponte de D. Maria Pia", "text": ""}
{"id": "2946812", "revid": "1610933", "url": "https://it.wikipedia.org/wiki?curid=2946812", "title": "Contorno (disambigua)", "text": "Come cognome di persona:"}
{"id": "2946816", "revid": "1318658", "url": "https://it.wikipedia.org/wiki?curid=2946816", "title": "Elsa Barraine", "text": "Biografia.\nStudi\u00f2 al Conservatorio di Parigi tra gli altri anche con Georges Caussade, Paul Dukas e Jean Gallon. Nel 1929 Barraine vinse il Prix de Rome con la sua cantata \"Vierge guerriere\". Tra il 1936 e il 1939, fu maestro del coro dell'Orchestre National de la Radiodiffusion Fran\u00e7aise e Orchestre National de l'ORTF. Tra il 1954 e il 1975, fu professore di Conservatoire national sup\u00e9rieur de musique et de danse de Paris. "}
{"id": "2946823", "revid": "767487", "url": "https://it.wikipedia.org/wiki?curid=2946823", "title": "Flusso zonale", "text": "In meteorologia, un flusso zonale \u00e8 uno schema generale di circolazione atmosferica in direzione est-ovest o ovest-est, lungo le linee di latitudine terrestre; \u00e8 perpendicolare quindi a un flusso meridionale.\nIn questo schema i cicloni extratropicali tendono ad essere pi\u00f9 deboli, a muoversi pi\u00f9 velocemente e con un impatto relativamente limitato sul tempo atmosferico locale. Un flusso zonale tende a causare contrasti di temperatura lungo la longitudine terrestre."}
{"id": "2946826", "revid": "818832", "url": "https://it.wikipedia.org/wiki?curid=2946826", "title": "Flusso westerly", "text": ""}
{"id": "2946827", "revid": "287204", "url": "https://it.wikipedia.org/wiki?curid=2946827", "title": "Virgilio Carbonari", "text": "Biografia.\nVirgilio Carbonari nacque a Seriate il 18 dicembre 1925. Cresciuto in una famiglia povera e numerosa, incominci\u00f2 molto presto a lavorare, trovando occupazione come apprendista zoccolaio.\nA dodici anni si iscrisse alla Scuola d\u2019arte \u201cAndrea Fantoni\u201d di Bergamo, che frequent\u00f2 nelle ore libere dal lavoro, con assiduit\u00e0 e profitto, per cinque anni di seguito. Nell\u2019ottobre 1942 espose alla Mostra Missionaria di Seriate e fu notato da Betty Ambiveri che, dopo averne apprezzato i disegni in mostra, scrisse una lettera di presentazione per l\u2019iscrizione alla Scuola di pittura dell\u2019Accademia Carrara di Bergamo; studi\u00f2 con il pittore Contardo Barbieri e successivamente con Achille Funi. L\u2019Ambiveri aiut\u00f2 il giovane Carbonari durante la sua attivit\u00e0, mettendogli gratuitamente a disposizione un locale al piano terra della sua villa per esercitarsi e studiare. La sua produzione comprende affreschi, acquarelli, paesaggi (soprattutto vedute seriatesi), fiori, nature morte. A Seriate sono presenti quattro santelle dedicate alla Madonna; il Comune gli ha dedicato la Sala Espositiva nel palazzo municipale. Ha dato buona prova della propria arte in numerose mostre personali allestite in varie citt\u00e0 italiane.\nContemporaneamente alla sua attivit\u00e0 di pittore, Carbonari si dedic\u00f2 anche a valorizzare un altro aspetto della sua personalit\u00e0: dotato di una bella voce dal timbro baritonale, la coltiv\u00f2 iscrivendosi e frequentando la Scuola di Musica della Scala di Milano.\nStudi\u00f2 canto con il tenore Alessandro Dolci, poi col maestro Giuseppe Cesati per perfezionarsi poi presso l'Istituto Musicale Gaetano Donizetti di Bergamo sotto la guida di Teso Armani. Fu uno straordinario interprete nel ruolo di \u201cComprimario\u201d. Rimase memorabile nel ruolo del Sagrestano nell'opera \"Tosca\" di Giacomo Puccini interpretato a Vienna sotto la direzione di Herbert von Karajan. Altre interpretazioni e ruoli di rilievo di Carbonari furono: \"La sonnambula\" (Alessio) e \"I puritani\" (Gualtiero) di Vincenzo Bellini, \"Andrea Ch\u00e9nier\" (Sanculotto) di Umberto Giordano, \"Turandot\" (Il Mandarino), \"Madama Butterfly\" (Il Console) di Giacomo Puccini, \"La traviata\" (Gastone), \"La forza del destino\" (fr\u00e0 Melitone), \"Ernani\" (Jago), \"Un ballo in maschera\" (Silvano) di Giuseppe Verdi, \"Carmen\" (Dancairo) di Georges Bizet, \"La Gioconda\" (Zuane) di Amilcare Ponchielli, \"L'elisir d'amore\" (Dulcamara) di Gaetano Donizetti, con il quale ottenne un ottimo successo al Teatro Liceu di Barcellona nel 1982. \nDal 1960 al 1971 cant\u00f2 all'Arena di Verona in 13 opere diverse. Al Teatro Donizetti di Bergamo fu presente dal 1950 al 1984. Per tredici stagioni fu presente al Teatro Carlo Felice di Genova e per undici al Teatro la Fenice di Venezia. Collabor\u00f2 per 18 anni con il Teatro alla Scala di Milano e un anno prima della morte interpret\u00f2 nel teatro milanese il ruolo del Notaio nel \"Gianni Schicchi\" di Giacomo Puccini, con la direzione del maestro Gianandrea Gavazzeni. Cant\u00f2 anche nei pi\u00f9 prestigiosi teatri internazionali. L'arte vocale di Carbonari \u00e8 testimoniata anche da un disco inciso nel 1987 a cura del Circolo Simone Mayr di Bergamo, oltre che da una ventina di opere complete."}
{"id": "2946828", "revid": "502914", "url": "https://it.wikipedia.org/wiki?curid=2946828", "title": "Flusso easterly", "text": ""}
{"id": "2946832", "revid": "93556", "url": "https://it.wikipedia.org/wiki?curid=2946832", "title": "Aleksej \u010ceslavovi\u010d Brodovi\u010d", "text": "\u00c8 stato uno dei pionieri della moderna editoria statunitense, rivoluzionandone assieme a Mehemed Fehmy Agha le regole grafiche.\nBiografia.\nBrodovi\u010d compie i propri studi artistici a San Pietroburgo. Successivamente si trasferisce a Parigi. Qui lavora nel campo della grafica progettando libri e manifesti, e nel campo del teatro progettando alcune scenografie per i \"Ballets Russes\" di Sergej Pavlovi\u010d Djagilev.\nNel 1931 emigra negli Stati Uniti, dove apre un proprio studio. Viene chiamato da Carmel Snow, direttrice di \"Harper's Bazaar\", per adeguare l'estetica della celebre rivista americana al gusto europeo, come gi\u00e0 aveva fatto Vogue grazie ad Agha.\nNel 1934 Brodovi\u010d assume il ruolo di direttore artistico presso \"Harper's Bazaar\", e manterr\u00e0 questa posizione fino al 1958. Alla base del proprio lavoro vi \u00e8 la costante ricerca dell'innovazione: in particolare introduce nuovi stili per quanto riguarda la fotografia di moda, con l'obiettivo di distinguere in maniera netta le pagine editoriali da quelle pubblicitarie. Se fino all'epoca la fotografia di moda era caratterizzata da riprese in studio e luci artificiali, Brodovi\u010d introduce la ripresa in esterno con macchina in mano, condizione quest'ultima che, invece della tecnica e del rigore, privilegia la spontaneit\u00e0 e la dinamica.\nSul versante prettamente tipografico, Brodovi\u010d mira alla ricerca di un equilibrio in grado di integrare armoniosamente immagini e testo a livello d'impaginazione.\nPer la parte visiva predilige la ripetizione delle figure, le immagini speculari, il ritmo. Per i font la sperimentazione.\nSempre durante il periodo americano Brodovi\u010d viene invitato a tenere corsi presso la School of Art di New York: avr\u00e0 un'influenza significativa sulla formazione di una intera generazione di fotografi e direttori artistici.\n\u00c8 inoltre consulente grafico di aziende quali Steinway &amp; Sons, Helena Rubinstein e Elizabeth Arden.\nNel secondo dopoguerra diventa direttore artistico anche della rivista \"Portfolio\".\nA met\u00e0 degli anni sessanta decide di far ritorno in Francia. Tra i lavori pi\u00f9 importanti dell'ultimo periodo della sua carriera \u00e8 possibile citare la monografia \"Ballet\", raccolta fotografica dei \"Balletti russi\" di Djagilev.\nNel 1972 viene annoverato, postumo, nella \"Hall of Fame\" dell'Art Directors Club.\nAllievi.\nTra gli allievi di Brodovi\u010d, che poi sono diventati figure rilevanti nell'ambito della grafica, della fotografia e della pubblicit\u00e0, \u00e8 possibile citare:"}
{"id": "2946841", "revid": "146644", "url": "https://it.wikipedia.org/wiki?curid=2946841", "title": "Muqtada Al Sadr", "text": ""}
{"id": "2946844", "revid": "146644", "url": "https://it.wikipedia.org/wiki?curid=2946844", "title": "Gedhun Choekyi Nyima", "text": ""}
{"id": "2946856", "revid": "105826", "url": "https://it.wikipedia.org/wiki?curid=2946856", "title": "Anni Settanta", "text": ""}
{"id": "2946857", "revid": "1305772", "url": "https://it.wikipedia.org/wiki?curid=2946857", "title": "Eugenia Rico", "text": "Biografia.\nPubblica il suo primo racconto a undici anni. A venti, fonda la rivista \"Multiversidad\" per animare la vita culturale dell'Universit\u00e0 all'interno della quale tiene a battesimo il Movimento della Poesia Atlantica. Studia Diritto e Relazioni Internazionali e si specializza in Diritti Umani, carriera che abbandona poco dopo per la letteratura. Viaggia per tutto il mondo fino all'irruzione del suo primo romanzo \"Los amantes tristes\" con il quale inizia la trilogia \"Eros e Kafka\". Questo romanzo le frutta il favore unanime della critica.\n\"La muerte blanca\" vince il Premio Azorin 2002. Con \"La Edad Secreta\" (finalista del Premio Primavera 2004) conclude la sua trilogia sulle pasioni. \"Los amantes tristes\" rappresenta l'amicizia, \"La muerte blanca\" l'amore fraterno e \"La edad secreta\" l'amore carnale. Nel 2005 pubblica un reportage-saggio sull'India intitolato \"En el pais de las vacas sin ojos\" con il quale si aggiudica il Premio Espiritualidad. \"El oto\u00f1o alem\u00e1n\" \u00e8 Premio Ateneo di Siviglia per il Romanzo nel 2006 ed \u00e8 il primo romanzo del suo ciclo sui quattro elementi. Eugenia Rico collabora con la \"Revista de Occidente\", con \"El Pa\u00eds\" ed \"El Mundo\". Uno dei suoi articoli ha vinto il Premio Period\u00edstico UNICEF-Comit\u00e9 Espa\u00f1ol."}
{"id": "2946864", "revid": "765341", "url": "https://it.wikipedia.org/wiki?curid=2946864", "title": "L\u00e9onard Limosin", "text": "Biografia.\nFu il pi\u00f9 importante artista di smalti su rame di Limoges nel XVI secolo. Diede origine a una famiglia di orafi.\nRealizz\u00f2 una serie di apostoli per la cappella di Fontainebleau, su disegni del Primaticcio e una pala per la Sainte-Chapelle, oggi al Louvre, insieme a Niccol\u00f2 dell'Abate. Queste collaborazioni ne evidenziano il debito nei confronti del manierismo italiano. Famoso il suo ritratto del connestabile duca Anne de Montmorency che si conserva al Louvre."}
{"id": "2946868", "revid": "287204", "url": "https://it.wikipedia.org/wiki?curid=2946868", "title": "C\u00e8line dion", "text": ""}
{"id": "2946870", "revid": "767487", "url": "https://it.wikipedia.org/wiki?curid=2946870", "title": "Grecia ai XX Giochi olimpici invernali", "text": "La Grecia ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione di cinque atleti."}
{"id": "2946880", "revid": "110157", "url": "https://it.wikipedia.org/wiki?curid=2946880", "title": "Ponte Dom Lu\u00eds I", "text": "Il ponte Dom Lu\u00eds I \u00e8 un ponte ad arco in ferro lungo 385m e alto 85m, che varca il fiume Douro nella citt\u00e0 portoghese di Porto.\nDedicato a Luigi di Braganza, re del Portogallo, fu costruito dall'ingegnere belga Th\u00e9ophile Seyrig, che pochi anni prima aveva realizzato insieme a Gustave Eiffel il vicino ponte Maria Pia.\nIl ponte fu costruito per il traffico stradale, che lo percorreva su due livelli. Dal 2003 il livello superiore \u00e8 percorso esclusivamente dai treni della metrotranvia cittadina e dai pedoni.\nDal 1996, assieme al centro storico di Porto e al Monastero di Serra do Pilar, \u00e8 stato inserito nei siti del patrimonio dell'umanit\u00e0 dell'UNESCO."}
{"id": "2946896", "revid": "1782831", "url": "https://it.wikipedia.org/wiki?curid=2946896", "title": "Kaj Munk", "text": "Fu uno dei pi\u00f9 importanti autori di drammi religiosi della sua epoca. Fu ucciso dalla Gestapo ed oggi \u00e8 ricordato come un martire.\nLa giovent\u00f9.\nNacque Kaj Harald Leininger Petersen a Maribo sull'isola di Lolland ma rimase presto orfano e nel 1903 and\u00f2 a vivere da Peter e Marie Munk, una famiglia di piccoli agricoltori di cui prese il nome e da cui venne adottato nel 1916. I Munk erano dei devoti pietisti e la loro fede fu all'orginine della vocazione del figlio adottivo. Grazie anche all'influenza del suo insegnante di scuola elementare Martinus Wested Munk inoltre mostr\u00f2 fin da giovane le sue attitudini letterarie e cominci\u00f2 a scrivere ballate, poesie e drammi. In seguito Munk and\u00f2 a studiare teologia all'Universit\u00e0 di Copenaghen, dove nel 1924 ottenne la laurea. Lo stesso anno divenne pastore di Veders\u00f8, piccolo villaggio dello Jutland Occidentale, incarico che mantenne per tutti i vent'anni successivi fino alla sua morte.\nAttivit\u00e0 letteraria.\nMunk continu\u00f2 a scrivere drammi e nel 1928 riusc\u00ec a metterne in scena uno per la prima volta. \"En Idealist\", incentrato sulla figura di Erode, non fu per\u00f2 apprezzato dai critici che lo avrebbero rivalutato soltanto una decina di anni dopo.\nIl successo arriv\u00f2 invece tre anni dopo con \"Cant\", riguardante la storia di Anna Bolena, mentre nel 1932 con la rappresentazione del dramma \"La parola\" (noto anche con il suo titolo originale \"Ordet\", 1925) viene riconosciuto da tutta la critica come il miglior drammaturgo danese. In questa opera viene narrata la miracolosa resurrezione di una contadina morta di parto grazie alla richiesta a Dio del cognato Johannes, considerato pazzo da tutta la famiglia. Nel 1938 scrisse \"Cristo siede presso il crogiolo\" (\"Han sidder ved smeltediglen\"), la sua opera pi\u00f9 apertamente politica, in cui critic\u00f2 la persecuzione degli ebrei. Sono degne di menzione anche altre sue opere come \"Pilatus\" (1917), scritta a neanche vent'anni; \"I Br\u00e6ndingen\" (1929), in cui attacca lo scrittore ateo Georg Brandes, e \"K\u00e6rlighed\" (1926).\nCaratteristiche dell'opera.\nLa tematica religiosa ricopre sempre un ruolo di primo piano nelle sue opere, che si possono inserire nel dibattito della \"filosofia sulla vita\" che animava il mondo culturale danese negli anni della sua attivit\u00e0 e che vedeva contrapposti la religione al Marxismo e al Darwinismo. I protagonisti delle sue opere sono spesso uomini forti che lottano per i loro ideali, siano essi buoni o cattivi (si pensi ad esempio all'Erode di \"En Idealist\"). L'inserimento dell'opera in un contesto storico e la struttura dei drammi eroici ma danesi di passione hanno spinto a critici a vedere nella sua produzione una forte influenza di William Shakespeare.\nAttivit\u00e0 politica.\nMunk scrisse anche numerosi articoli sui principali giornali danesi nei quali affront\u00f2 vari argomenti, dalla Chiesa alla cultura fino alla politica. Fu in alcuni di questi articoli che agli inizi degli anni '30 critic\u00f2 il sistema parlamentare ed espresse la sua ammirazione per Hitler e Mussolini, visti come figure forti in grado di unificare un popolo. Ben presto per\u00f2 il suo atteggiamento nei confronti dei due dittatori mut\u00f2 radicalmente diventando dapprima critica e poi aperto disgusto, come testimonia la presa di posizione contro la Guerra d'Etiopia e le persecuzioni agli ebrei in una lettera aperta a Mussolini pubblicata sul Jyllands-Posten nel 1938. Dopo l'occupazione tedesca della Danimarca nel 1940 Munk nei suoi sermoni tent\u00f2 pi\u00f9 volte di sensibilizzare i connazionali sugli orrori del nazismo e di incitarli alla rivolta. La sua opposizione non era per\u00f2 di matrice democratica ma si basava sulla figura di un \"Dittatore nordico\" che riunisse le nazioni scandinave per tenerle neutrali durante la guerra. Con le sue opere \"Niels Ebbesen\" (1942) e \"F\u00f8r Cannae\" (1943), presto confiscate, continu\u00f2 ad incitare il popolo danese alla rivolta. Pur sapendo di essere in pericolo decise di non fuggire in Svezia e continu\u00f2 a girare il paese a tenere i suoi sermoni. Particolarmente significativo fu quello tenuto nella Cattedrale di Copenaghen il 5 dicembre 1943, nonostante i nazisti gli avessero vietato di parlare in pubblico. Circa un mese pi\u00f9 tardi venne arrestato dalla Gestapo e giustiziato. Il suo corpo fu trovato a H\u00f8rbylunde, nei pressi di Silkeborg.\nEredit\u00e0.\nLa figura di Munk divenne un simbolo della Resistenza danese. Viene ricordato come martire nel calendario dei santi della Chiesa Luterana il 14 agosto assieme a Maximilian Kolbe. Nel 1955 il famoso regista Carl Theodor Dreyer realizz\u00f2 un adattamento cinematografico di pregevole valore artistico del suo Ordet e la pellicola vinse il Leone d'Oro alla Mostra del Cinema di Venezia. A partire dagli anni '50 l'opinione pubblica danese ha cominciato a dimenticarlo e a guardarlo con sospetto a causa del suo iniziale entusiasmo verso il regime nazista, ma a partire dagli anni '90 la sua figura ha ricominciato a destare interesse e nel 2005 gli \u00e8 stato intitolato un centro di ricerca all'universit\u00e0 di Aalborg."}
{"id": "2946902", "revid": "648716", "url": "https://it.wikipedia.org/wiki?curid=2946902", "title": "Classe Giuseppe Sirtori", "text": "La classe Sirtori \u00e8 stata una classe di cacciatorpediniere della Regia Marina.\nStoria.\nCostruite dai Cantieri Odero di Sestri Ponente (Genova), le quattro unit\u00e0 della classe entrarono in servizio nel 1917 e presero parte alla prima guerra mondiale.\nNel 1920 i pezzi da 102/35 Schneider-Armstrong Mod. 1914-15 furono sostituiti con altrettanti cannoni da 102/45 Schneider-Armstrong Mod. 1917, pi\u00f9 moderni.\nNel 1929 le unit\u00e0 furono declassate a torpediniere.\nPresero poi parte alla seconda guerra mondiale, due (\"Sirtori\" e \"Stocco\") nell'Adriatico meridionale, due (\"Acerbi\" e \"Orsini\") in Mar Rosso. Andarono tutte perdute.\nUnit\u00e0.\nGiuseppe Sirtori.\nImpostato nel 1916, fu completato nel 1917.\nDurante la seconda guerra mondiale oper\u00f2 nel basso Adriatico in servizi di scorta.\nIl 14 settembre 1943, in conseguenza dell'armistizio, fu colpita da aerei tedeschi e portata all'incaglio a Potamos, presso Corf\u00f9. Fu distrutta dall'equipaggio undici giorni dopo, per non farla cadere in mano tedesca.\nGiovanni Acerbi.\nImpostato nel 1916, fu completato nel 1917.\nDurante la seconda guerra mondiale fu di base a Massaua, nell'Africa Orientale Italiana; in quel porto fu affondata da un attacco aereo britannico, il 4 aprile 1941, pochi giorni prima della caduta della citt\u00e0.\nVincenzo Giordano Orsini.\nImpostato nel 1916, fu completato nel 1917.\nDurante la seconda guerra mondiale fu di base a Massaua, nell'Africa Orientale Italiana; l'8 aprile 1941, all'ingresso delle truppe britanniche nella citt\u00e0, si autoaffond\u00f2 per evitare la cattura.\nFrancesco Stocco.\nImpostato nel 1916, fu completato nel 1917.\nNel corso del secondo conflitto mondiale fu adibita a compiti di scorta nell'Adriatico meridionale.\nAnd\u00f2 perduta in seguito all'armistizio: il 24 settembre 1943 fu attaccata da aerei tedeschi al largo di Corf\u00f9. Nonostante la reazione, che port\u00f2 ad abbattere uno degli aerei attaccanti, la nave fu affondata."}
{"id": "2946903", "revid": "339392", "url": "https://it.wikipedia.org/wiki?curid=2946903", "title": "Metrotranvia di Oporto", "text": ""}
{"id": "2946904", "revid": "149727", "url": "https://it.wikipedia.org/wiki?curid=2946904", "title": "Ponte Lu\u00eds I", "text": ""}
{"id": "2946913", "revid": "547992", "url": "https://it.wikipedia.org/wiki?curid=2946913", "title": "Intervallo Rai", "text": "Nelle trasmissioni televisive della Rai, l'intervallo era un vuoto nel palinsesto, in passato riempito con musica e immagini. In seguito \u00e8 stato sostituito da \"programmi riempitivo\", in genere costituiti dalla riproposizione di materiale d'archivio.\nStoria.\nIn Italia la Rai, nei vuoti di programmazione causati da problemi tecnici nelle trasmissioni via satellite o di improvvise interruzioni dei programmi trasmessi in diretta, trasmetteva inizialmente una sequenza di immagini di un gregge di pecore con la parola \"Intervallo\" in sovrimpressione. Successivamente, la sequenza consisteva in una successione di immagini di scorci paesaggistici e di monumenti italiani \u2013 inizialmente in bianco e nero e poi, dagli anni settanta, a colori \u2013 corredate dal nome del luogo e del particolare visualizzato. Di tanto in tanto compariva anche la parola \"Intervallo\" a carattere maiuscolo sulle immagini. Le immagini erano accompagnate da una colonna sonora con vari brani di musica classica arrangiati per orchestra d'archi e arpa solista la cui esecuzione originale era della Orchestra della Radio Vaticana, diretta da Alberico Vitalini, con Anna Palomba Contadino all'arpa. \nI brani erano:\nNel 1989 su Rai 3 andarono in onda degli intervalli filmati realizzati da Alessandro Cocito e Luca Pastore intitolati \"Intervalli italiani - 10 film su citt\u00e0 e luoghi italiani per il palinsesto di Raitre\". Si trattava di dieci filmati da sei minuti ciascuno girati tra il 1989 e il 1992 nelle citt\u00e0 di Torino, Genova, Venezia, Trieste, Rimini, Pozzuoli, Orgosolo, nell'hinterland di Milano, Palermo e nella valle del Belice nei quali gli scenari erano caratterizzati da riprese fisse in bianco e nero con la presenza di alcuni particolari colorati; le situazioni e i personaggi ritratti erano volti a mettere in risalto il degrado e lo squallore delle scene ritratte. Da fine marzo 2013 la Rai ripropone l'intervallo, stavolta adibito a spazio pubblicitario intitolato \"Intervallo 2.0 con lo stesso\" sottofondo musicale della versione precedente."}
{"id": "2946915", "revid": "33689", "url": "https://it.wikipedia.org/wiki?curid=2946915", "title": "Gun", "text": ""}
{"id": "2946916", "revid": "15756", "url": "https://it.wikipedia.org/wiki?curid=2946916", "title": "Francesco Tolomei", "text": "Biografia.\nFrancesco Tolomei di Baronto, conte, appartenente alla nobile famiglia pistoiese, si laure\u00f2 a Pisa. Fu autore di numerosi lavori letterari e storici. Nel 1789, trovandosi ammalato a Mantova, tradusse dall'inglese \"La Primavera\" di James Thomson, tratta dal suo poema \"Le Stagioni\". Questa traduzione del poeta inglese rappresenta uno dei primi lavori del Tolomei e venne stampato a Pistoia, Bracali, nel 1791, in sole 50 copie. La traduzione inizia con questi versi: \nMolto considerata la Sua Guida di Pistoia, per i riferimenti artistici della citt\u00e0."}
{"id": "2946918", "revid": "1442080", "url": "https://it.wikipedia.org/wiki?curid=2946918", "title": "Joe Abercrombie", "text": "Biografia.\nJoe Abercrombie ha studiato alla \"Lancaster Royal Grammar School\" e presso la \"Manchester University\", dove ha seguito il corso di laurea in psicologia.\nDopo aver iniziato a lavorare come produttore televisivo, ha intrapreso la carriera di montatore freelance.\nNel 2002, durante un periodo di inattivit\u00e0 fra diversi lavori, Abercrombie ha cominciato la stesura del suo primo romanzo \"Il richiamo delle spade\" (\"The Blade Itself\"), che \u00e8 stato completato nel 2004. Il romanzo \u00e8 stato pubblicato da Gollancz nel 2006 ed \u00e8 stato seguito da altri due libri, appartenenti anch'essi alla serie di fantasy epica \"The First Law\", intitolati \"Non prima che siano impiccati\" (\"Before They Are Hanged\") e \"L'ultima ragione dei re. Ultima ratio regum\" (\"Last Argument of Kings\").\nAll'inizio del 2008 Joe Abercrombie \u00e8 stato uno dei contributori della serie della BBC \"Worlds of Fantasy\", insieme a Michael Moorcock, Terry Pratchett e China Mi\u00e9ville. Nel 2009 ha pubblicato il romanzo thriller \"Best Served Cold\", e tradotto in Italia come \"Il sapore della vendetta, \"anch'esso ambientato nel mondo di \"The First Law Trilogy\", anche se non appartiene alla serie. Abercrombie vive a Bath nel Somerset con la moglie e due figli. La serie \"The First Law\" \u00e8 stata tradotta in numerose lingue.\nOpere.\nIl mondo de \"La Prima Legge\".\nTrilogia \"La Prima Legge\".\nRomanzi autoconclusivi.\nNello stesso mondo in cui si svolgono le vicende della trilogia \"La Prima Legge\", Abercrombie ha ambientato altri singoli romanzi, autonomi ed autoconclusivi.\nTrilogia \"L'Et\u00e0 della Follia\".\nNello stesso mondo in cui si svolgono le vicende della trilogia della Prima legge ma durante una rivoluzione industriale."}
{"id": "2946927", "revid": "599013", "url": "https://it.wikipedia.org/wiki?curid=2946927", "title": "Gianfranco Trombini", "text": "Caratteristiche tecniche.\nEra un'ala sinistra.\nCarriera.\nCresciuto nel dove esordisce a 15 anni, nel 1961 viene ingaggiato dal . Dapprima fa parte della squadra giovanile, mentre nella stagione successiva entra nella prima squadra in pianta stabile, debuttando in Serie A il 23 dicembre 1962 in Torino-Lanerossi Vicenza (1-2).\nNel 1964 viene ceduto al , dove rimane per tre stagioni, fino al passaggio al nel 1967, conquistando la promozione in massima serie nel 1970. Tuttavia nella stagione 1970-1971 non scende mai in campo. Chiude la carriera nel .\nComplessivamente vanta 32 presenze in Serie A."}
{"id": "2946930", "revid": "124700297", "url": "https://it.wikipedia.org/wiki?curid=2946930", "title": "Panzer E-50", "text": "Il Panzer E 50 o Pzkpfw E 50 \u00e8 stato un progetto di carro armato medio tedesco. \u00c8 considerato una delle Wunderwaffen.\nLa serie E e l'E 50 all'interno di essa.\nIl progetto della serie E venne concepito nel maggio del 1942, e autorizzato ad aprile 1943. Lo scopo principale era semplificare la produzione di carri armati standardizzando pi\u00f9 componenti possibile e creando 5 categorie di peso all'interno delle quali solo un veicolo con poche varianti esistessero. Novit\u00e0 introdotte nel progetto dovevano essere:\nE 50 ed E 75 dovevano condividere forma e dimensione dello scafo, oltre a motore, riduttori finali, cingoli, ruota libera, tensionatore, sistema di ventilazione, serbatoio del carburante. Tutto questo avrebbe garantito maggiore facilit\u00e0 di produzione sia per i singoli componenti, necessitando di un minor numero di diverse catene di produzione, sia per componenti come lo scafo, che pur essendo diversi nello spessore delle corazze, mantenendo dimensioni esterne identiche sarebbero potuti essere costruiti con uguali strumenti e linee di produzione.\nUna torre comune era in sviluppo presso Krupp, ma nessun bozzetto \u00e8 sopravvissuto fino ai nostri giorni.\nArmamento e protezione.\nRimane sconosciuto l'armamento, in quanto lo stato ancora molto preliminare del progetto e la relativa inesperienza dei progettisti coinvolti nel progetto su molti aspetti di progettazione di veicoli corazzati eccetto che sul sistema di propulsione fece si che l'unico aspetto adeguatamente sviluppato fosse quest'ultimo.\nRimangono nonostante questo progetti parziali che mostrano una corazzatura frontale inclinata a 60\u00b0.\nSistema di propulsione.\nMotore, trasmissione e sospensioni furono i componenti pi\u00f9 sviluppati del progetto raggiungendo uno stato quasi completo a livello di design.\nAdlerwerke fu scelta per lavorare sul sistema di sospensione, risultando in una soluzione completamente esterna allo scafo, soluzione che avrebbe permesso una maggiore facilit\u00e0 di manutenzione rispetto al sistema barre di torsione utilizzato in altri carri armati tedeschi dell'epoca.\nIl motore previsto fu un Maybach HL 230 modificato con compressore e iniezione diretta. In assenza di questo, un Maybach HL 234 valutato a 900 cavalli a 3000 giri al minuto.\nLa trasmissione, gruppo di sterzo e riduttori finali sarebbero dovuti essere raggruppati in un unico componente cos\u00ec da semplificare la manutenzione. Inoltre, a scopo di semplificare la produzione, questo componente era condiviso con il Panzer E 75, garantendo la compatibilit\u00e0 per lo specifico modello tramite l'utilizzo di una leva che avrebbe stabilito il funzionamento generale del componente. La trasmissione consisteva in cambio idraulico ad 8 marce e gruppo di sterzo a doppio raggio.\nVelocit\u00e0 massima pianificata era di 60 km/h.\nComponenti alternativi erano in fase di progettazione, per esempio un motore diesel Klockner-Humboldt-Deutz ad 8 cilindri, un convertitore di coppia Voith, una trasmissione meccanico-idraulica.\nControversia riguardo alla propulsione posteriore.\nParticolare attenzione \u00e8 stata rivolta all'E 50 in seguito all'introduzione di un veicolo dallo stesso nome nel videogioco World of Tanks. Un argomento particolarmente dibattuto risult\u00f2 essere se effettivamente l'E 50 avrebbe utilizzato una propulsione posteriore, come previsto dal programma della serie E, o una pi\u00f9 tradizionale propulsione anteriore come altri carri armati tedeschi dell'epoca.\nMotivo di controversia erano i disegni parziali sopravvissuti alla guerra, i quali sembravano mostrare una configurazione con propulsione anteriore, indicata sia dalla dimensione della ruota libera e di trazione, sia dall'apparente mancanza di spazio nello scafo per ospitare tutti i componenti di un sistema a propulsione posteriore.\nL'esperto in materia di veicoli militari tedeschi della seconda guerra mondiale Hilary Louis Doyle espresse la sua opinione al riguardo, essendo uno dei pochi autori ad aver pubblicato molteplici libri contenenti risultati di ricerche in vari archivi nazionali e privati sul veicolo in questione, nonch\u00e9 l'autore dei disegni sopracitati ricalcati dagli originali.\nIn una successiva intervista sempre Doyle dichiar\u00f2, in risposta alla domanda \"Would it be possible for E-75 and E-50 to have rear transmissions?\" - \"Sarebbe possibile per i carri E-50 ed E-75 avere trazione posteriore?\" :\nCitando inoltre una sua risposta precedente relativa al carro armato E-100 ed una proposta di trazione posteriore su di esso :\nQuesto si pu\u00f2 spiegare col fatto che i progetti E 50 ed E 75 non raggiunsero mai un livello di maturit\u00e0 adeguato nel quale i vari componenti progettati, scafo, motore, trasmissione, etc. potessero coesistere, fermandosi invece ad uno stadio preliminare ed incompleto. Sempre Doyle suggerisce come vero scopo pratico di questi veicoli un banale brainstorming atto allo sviluppo di nuove componenti motrici, non necessariamente come veri e propri veicoli intesi per produzione."}
{"id": "2946933", "revid": "767487", "url": "https://it.wikipedia.org/wiki?curid=2946933", "title": "Gerry Armstrong", "text": "Carriera.\nHa militato in vari club inglesi come Tottenham, Watford e West Bromwich, oltre ad un'esperienza spagnola con il Maiorca.\nIn nazionale ha giocato 63 partite segnando 12 reti, partecipando alle fasi finali del Campionato mondiale di calcio 1982 (nel quale realizz\u00f2 tre reti classificandosi quinto \"ex aequo\" nella classifica marcatori) e del Campionato mondiale di calcio 1986."}
{"id": "2946941", "revid": "767487", "url": "https://it.wikipedia.org/wiki?curid=2946941", "title": "Nehbandan", "text": "Nehband\u0101n, (farsi, \u062e\u0648\u0633\u0641) \u00e8 il capoluogo dello shahrest\u0101n di Nehbandan, circoscrizione Centrale, nella provincia del Khorasan meridionale. Aveva, nel 2006, una popolazione di 15.998 abitanti."}
{"id": "2946952", "revid": "767487", "url": "https://it.wikipedia.org/wiki?curid=2946952", "title": "Erminio Asin", "text": "Carriera.\nVanta 9 presenze in Serie A ottenute in tre stagioni con la maglia della , dove debutt\u00f2 il 27 marzo 1938 nel pareggio esterno contro la Juventus per 0-0, senza riuscire ad imporsi chiuso da giocatori pi\u00f9 dotati quali Monzeglio e Brunella. Ha inoltre disputato da titolare (34 presenze ed una rete) il campionato di Serie B 1939-1940 nelle file della Lucchese."}
{"id": "2946957", "revid": "287204", "url": "https://it.wikipedia.org/wiki?curid=2946957", "title": "Espansione post-newtoniana", "text": "Nell'ambito della teoria generale della relativit\u00e0, le espansioni post-newtoniane (PN) o approssimazioni post-newtoniane sono metodi matematici utilizzati per trovare soluzioni approssimate delle equazioni di Einstein, mediante uno sviluppo in serie di potenze del tensore metrico. In particolare lo sviluppo \u00e8 basato su due parametri: la velocit\u00e0 degli oggetti coinvolti, che deve essere trascurabile rispetto a quella della luce (formula_1), e la costante gravitazionale G. \nIl caso limite di velocit\u00e0 nulla corrisponde alla teoria di gravitazione universale di Newton, a cui si aggiungono successivi termini perturbativi. \nUno dei primi lavori usando questa tecnica fu quello di Einstein per calcolare la precessione del perielio di Mercurio. \nUn altro metodo simile \u00e8 quello delle espansioni post-minkowskiane (PM), in cui si considerano solo le potenze di G. "}
{"id": "2946958", "revid": "580197", "url": "https://it.wikipedia.org/wiki?curid=2946958", "title": "Tedj Bensaoula", "text": ""}
{"id": "2946961", "revid": "106732", "url": "https://it.wikipedia.org/wiki?curid=2946961", "title": "Fabio Beltram", "text": "\u00c8 professore ordinario di Fisica della Materia alla Scuola Normale Superiore di Pisa di cui \u00e8 stato Direttore dal 2010 al 2016.\n\u00c8 \"fellow\" della American Physical Society e Grande Ufficiale dell'Ordine al merito della Repubblica Italiana.\nBiografia.\nLaureatosi in Ingegneria elettronica all'Universit\u00e0 di Trieste nel 1985, ha poi conseguito la laurea in fisica all'Universit\u00e0 di Bologna nel 1988. Dal 1986 al 1991 ha svolto attivit\u00e0 di ricerca negli Stati Uniti d'America presso i Laboratori Bell e dal 1992 \u00e8 alla Scuola Normale Superiore di Pisa. Professore associato di Struttura della Materia nel 1992, dal 2000 \u00e8 professore ordinario di Fisica della Materia. \u00c8 vicedirettore della Scuola Normale Superiore di Pisa dal 2005 al 2010, anno in cui ne diventa Direttore per il sessennio 2010-2016. Nel settembre 2016 \u00e8 nominato dal governo Renzi nel Consiglio Direttivo dell'Agenzia nazionale di valutazione del sistema universitario e della ricerca per il quadriennio 2016-2020. Nell'ottobre 2016 viene nominato Presidente della Fondazione Pisana per la Scienza. Dal 2006 al 2013 \u00e8 stato vicepresidente della Fondazione Toscana Life Sciences. Dal febbraio 2012 al luglio 2016 \u00e8 stato Commissario Straordinario della Domus Galilaeana e dal settembre 2012 all'ottobre 2017 della Domus Mazziniana.\nNel 2001 ha fondato e dirige il Laboratorio NEST, un polo di ricerca e formazione interdisciplinare sulla nanoscienza che coinvolge oggi oltre alla Scuola Normale Superiore di Pisa, il Consiglio Nazionale delle Ricerche, l'Istituto Italiano di Tecnologia e la Scuola Superiore Sant'Anna.\nAttivit\u00e0 di ricerca.\nFabio Beltram \u00e8 attivo su un ampio spettro di tematiche nel campo della nanoscienza e della nanotecnologia e i suoi risultati sono apparsi in circa quattrocento pubblicazioni su riviste internazionali e brevetti europei e internazionali.\nI suoi primi studi durante il periodo statunitense immediatamente successivo alla laurea e al servizio militare sono stati diretti alla fisica e applicazioni delle eterostrutture di semiconduttori. Con il suo ritorno in Italia ha avviato presso la Normale l'attivit\u00e0 di formazione e ricerca sulle nanostrutture di semiconduttori e ibride superconduttore-semiconduttore; a partire dal 2000 ha svolto in modo crescente attivit\u00e0 di ricerca in biofisica molecolare per affrontare con l'approccio innovativo della nanoscienza questioni rilevanti di interesse per la biologia e la medicina."}
{"id": "2946963", "revid": "250563", "url": "https://it.wikipedia.org/wiki?curid=2946963", "title": "Formula 2 stagione 1975", "text": ""}
{"id": "2946964", "revid": "149727", "url": "https://it.wikipedia.org/wiki?curid=2946964", "title": "Solkanski most", "text": ""}
{"id": "2946971", "revid": "32034596", "url": "https://it.wikipedia.org/wiki?curid=2946971", "title": "Segretario Generale del Partito Comunista dell'URSS", "text": ""}
{"id": "2946974", "revid": "1305772", "url": "https://it.wikipedia.org/wiki?curid=2946974", "title": "Temporary Like Achilles", "text": "Temporary Like Achilles \u00e8 un brano musicale scritto e registrato da Bob Dylan per il suo album doppio del 1966 intitolato \"Blonde on Blonde\".\nIl brano.\nOriginariamente la canzone era stata registrata in una versione pi\u00f9 corta con i The Hawks a New York nel 1965, con il titolo \"Medicine Sunday\", ma la registrazione risultante fu giudicata insoddisfacente da Dylan e scartata.\nQuindi venne rielaborata nel 1966 durante le sedute di registrazione per l'album \"Blonde on Blonde\" tenutesi a Nashville, Tennessee.\nSi tratta sostanzialmente di un blues abbastanza canonico, dominato dal pianoforte di Hargus Robbins e dagli inserti di armonica dello stesso Dylan. La canzone \u00e8 tutta atmosfera, con il diretto lamento di un amante tenuto in sospeso dai capricci della sua donna."}
{"id": "2946979", "revid": "4711", "url": "https://it.wikipedia.org/wiki?curid=2946979", "title": "Nagyszeben", "text": ""}
{"id": "2946988", "revid": "155634", "url": "https://it.wikipedia.org/wiki?curid=2946988", "title": "Alexandre Czerniatynski", "text": "Caratteristiche tecniche.\nGiocava normalmente in posizione di punta centrale.\nCarriera.\nGiocatore.\nClub.\nEsordisce nella massima divisione belga nella stagione 1978-1979 indossando la maglia della squadra della sua citt\u00e0, il . Nel 1981 passa quindi all', mettendosi in luce grazie ai 15 gol realizzati. L'anno successivo \u00e8 quindi tra le fila dell', nelle per tre anni: coi bianco-malva vince la Coppa UEFA 1982-1983 e disputa le finali anche nell'edizione successiva, inoltre conquista il titolo nel 1985. Passa subito dopo allo , mentre nel 1990 torna nell'Anversa: in questo secondo periodo vince la Coppa nel 1992, che \u00e8 seguita dalla partecipazione alla Coppa delle Coppe 1992-1993. Qui, oltre a laurearsi capocannoniere arriva a disputare la finale della manifestazione, che si gioca a Wembley contro il : sono per\u00f2 gli emiliani a vincere il trofeo. Lasciato questo club viene ingaggiato dal , e nel 1996 \u00e8 al , con cui vince subito la seconda Coppa. Termina infine la carriera nel 1999, dopo aver militato anche nel .\nNazionale.\nDisputa la prima gara nel nel 1981, facendo poi parte dei 22 che partecipano al : in Spagna gioca le tre partite della prima fase a gruppi, che viene vinta dai \"Diavoli Rossi\", mettendo a segno il gol del pareggio nella gara contro l'; gioca anche le due partite del turno successivo, ma la squadra termina ultima. Non convocato nelle successive due edizione, si rivede per\u00f2 nel 1994 negli Stati Uniti: entra in campo al 77' al posto di Luc Nilis nella gara degli ottavi di finale persa 3-2 contro la . \u00c8 anche in Francia per il , ma non viene mai utilizzato.\nConta complessivamente 31 presenze e 7 gol con la maglia della Nazionale.\nAllenatore.\nInizia nel 2002 come vice-allenatore del , guidando poi anche prima squadra. In seguito guida anche e ."}
{"id": "2946992", "revid": "1534511", "url": "https://it.wikipedia.org/wiki?curid=2946992", "title": "Rice Krispies", "text": "I Rice Krispies (conosciuti come Rice Bubbles in Australia e Nuova Zelanda) sono una linea di cereali per la prima colazione, a base di riso soffiato, creati da Eugene McKay per la Kellogg Company e commercializzata dal 1927. In Italia importati fino a gennaio 2018.\nPromozione.\nProtagonisti \"storici\" delle pubblicit\u00e0 dei Rice Krispies sono i cartoni animati Snap, Crackle e Pop, tre minuscoli folletti diventati anche mascotte del prodotto e presenti sulla confezione. I nomi \"Snap, Crackle\" e \"Pop\" sono un'onomatopea del tipico scoppettio dei Rice Krispies immersi nel latte.\nI nomi di questi personaggi sono talvolta utilizzati, in cinematica ,per descrivere le derivate della posizione rispetto al tempo successive allo strappo.\nNel 1963 i Rolling Stones registrarono una breve canzone per la pubblicit\u00e0 televisiva dei Rice Krispies."}
{"id": "2946993", "revid": "1573940", "url": "https://it.wikipedia.org/wiki?curid=2946993", "title": "Chiesa dell'Ecce Homo (San Giovanni in Fiore)", "text": "La chiesa dell'Ecce Homo \u00e8 una chiesetta di San Giovanni in Fiore, costruita nell'allora frazione di Palla Palla, oggi quartiere della cittadina. La chiesa risale agli inizi del Settecento.\nStoria.\nLa piccola chiesa venne edificata nel 1700 quando la frazione di Palla Palla cominci\u00f2 a crescere e popolarsi. Si ritenne pertanto necessario la realizzazione di una cappella per soddisfare il bisogno dei fedeli. La chiesa venne pertanto realizzata lungo la strada che da San Giovanni in Fiore porta a Savelli.\nArte e architettura.\nLa chiesetta \u00e8 dotata di una copertura lignea a semibotte. Interessante \u00e8 il portale in pietra arenaria, mentre al suo interno conserva un pregevole busto ligneo, opera del maestro locale Antonio Biafora, che raffigura l'Ecce Homo. Il busto \u00e8 collocato sopra un piccolo altare in pietra locale. La chiesetta ha subito nel corso dell'ultimo secolo alcuni interventi di restauro. Il primo, nell'immediato dopoguerra, ha consolidato la struttura e modificato il portale. Il secondo intervento, pi\u00f9 consistente, ha previsto l'ampliamento della chiesa, con l'allungamento dell'unica navatella, la disposizione del portale, spostato dove prima vi era l'altare, e la creazione di un nuovo altare. Inoltre sul lato sinistro della chiesetta \u00e8 stato realizzato un piccolo campanile. La necessit\u00e0 dei lavori di ampliamento e soprattutto, invertire l'ingresso, fu necessitato dal fatto che la chiesetta dava le \u201cspalle\u201d alla strada principale, realizzata antecedente l'edificio religioso.\nNell'ultima domenica del mese di maggio, vi si celebra la festa dell'Ecce Homo, che dura tre giorni e richiama in presso la chiesetta numerosi fedeli provenienti da ipaesi del circondario.\nCollegamenti esterni.\nIl settimosenso"}
{"id": "2946997", "revid": "4106", "url": "https://it.wikipedia.org/wiki?curid=2946997", "title": "Contrassegno autostradale", "text": ""}
{"id": "2946998", "revid": "599013", "url": "https://it.wikipedia.org/wiki?curid=2946998", "title": "J\u00f3zsef T\u00f3th (1951)", "text": "Carriera.\nClub.\nHa giocato nella prima divisione ungherese.\nNazionale.\nHa giocato 56 partite con l', segnando una rete contro l' durante il Campionato mondiale di calcio 1982."}
{"id": "2946999", "revid": "4106", "url": "https://it.wikipedia.org/wiki?curid=2946999", "title": "Bollino autostradale", "text": ""}
{"id": "2947002", "revid": "125814193", "url": "https://it.wikipedia.org/wiki?curid=2947002", "title": "Manchester City Football Club 2001-2002", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 2001-2002.\nAl termine della stagione: Niclas Jensen (Inghilterra), Paulo Wanchope (Costa Rica), Lucien Mettomo (Camerun), Richard Dunne (Irlanda) e Sun Jihai (Cina) furono convocati per il Campionato mondiale di calcio 2002.\nMaglie e sponsor.\nLo sponsor tecnico per la stagione 2001-2002 \u00e8 Le Coq Sportif, mentre lo sponsor ufficiale \u00e8 Eidos."}
{"id": "2947005", "revid": "32035085", "url": "https://it.wikipedia.org/wiki?curid=2947005", "title": "Segreta", "text": ""}
{"id": "2947006", "revid": "729019", "url": "https://it.wikipedia.org/wiki?curid=2947006", "title": "Ferrovia Brezovica-Nauporto", "text": "La ferrovia Brezovica-Nauporto era una linea ferroviaria della Slovenia, in servizio dal 1899 al 1966.\nFu costruita per congiungere la citt\u00e0 di Nauporto alla ferrovia Meridionale e a Lubiana."}
{"id": "2947007", "revid": "32035096", "url": "https://it.wikipedia.org/wiki?curid=2947007", "title": "Segrete", "text": ""}
{"id": "2947008", "revid": "599013", "url": "https://it.wikipedia.org/wiki?curid=2947008", "title": "Vegetazione nivale", "text": "La vegetazione nivale (detta anche crioplancton) \u00e8 l'insieme delle specie vegetali che vivono nei nevai perenni e sulla superficie dei ghiacciai. (Non va pertanto confusa con la vegetazione del \"piano nivale\", che \u00e8 l'estrema vegetazione alpina, tipica delle quote pi\u00f9 elevate dei monti). La vegetazione nivale \u00e8 presente, dunque, nella neve che ricopre le alte montagne e le terre pi\u00f9 prossime ai poli. \u00c8 costituita in prevalenza da piante acquatiche microscopiche e genera il fenomeno della colorazione delle superfici nevose.\nStoria.\nTale fenomeno fu notato da John Ross che nel 1819 lo vide nella Baia di Baffin (75\u00b0 lat. Nord) e lo descrisse dettagliatamente.\nLa sua spiegazione scientifica impegn\u00f2 circa mezzo secolo di studi, passando dall', che chiamava in causa microorganismi animali, sino a quella definitiva di Alexander Agassiz che fiss\u00f2 la causa del colore della neve nella presenza di alghe, in particolare della \"Chlamydomonas nivalis\", che vive fra i -35 e i +4 \u00b0C.\nGli ambienti.\nIn Antartide si trovano in abbondanza cianoficee (alghe azzurre) e diatomee. Il guano dei pinguini, inoltre, permette lo sviluppo di licheni e briofite (muschi ed epatiche). Nelle zone pi\u00f9 settentrionali e quindi pi\u00f9 lontane dal Polo, nonch\u00e9 in quelle protette dai contrafforti montuosi del continente sono presenti anche rare colonie di graminacee quali la \"Deschampsia arctica\" (fam. \"Poaceae\") e il \"Colobanthus quitensis\" (fam. \"Apiaceae\").\nNelle terre artiche e nei ghiacciai montani, le microspecie presenti colorano la neve in modo particolare e tipico; \u00e8 pertanto possibile distinguere la vegetazione nivale secondo la colorazione assunta dalla superficie nevosa.\nDa vegetazione a biocenosi.\nAssieme agli organismi vegetali nelle nevi sono presenti anche minuscole specie animali, che si nutrono delle alghe citate. La pi\u00f9 nota \u00e8 la Desoria glacialis, detta \"Pulce dei ghiacciai\" che vive sin oltre i 4000 m, e inoltre specie varie appartenenti ai Tardigradi (segnalati a oltre i 4600 m), agli Infusori e alle Anguillole.\nNe consegue che una superficie di neve colorata risulta una complessa associazione di piante e animali. Pertanto, la dizione \"vegetazione nivale\" potrebbe a buon titolo essere sostituita, come sugger\u00ec il Giacomini, da \"Biocenosi nivale\"."}
{"id": "2947009", "revid": "599013", "url": "https://it.wikipedia.org/wiki?curid=2947009", "title": "Abdullah Al-Buloushi", "text": "Carriera.\nFece parte della rosa che partecip\u00f2 al Campionato mondiale di calcio 1982, in cui segn\u00f2 il gol del 4-1 nell'incontro contro la (ultima rete finora messa a segno dalla nazionale kuwaitiana in una fase finale del Mondiale), oltre a partecipare ai Giochi olimpici del 1980."}
{"id": "2947016", "revid": "729019", "url": "https://it.wikipedia.org/wiki?curid=2947016", "title": "George Ryan", "text": ""}
{"id": "2947022", "revid": "339392", "url": "https://it.wikipedia.org/wiki?curid=2947022", "title": "Oberlaibach", "text": ""}
{"id": "2947024", "revid": "1318658", "url": "https://it.wikipedia.org/wiki?curid=2947024", "title": "Plaine-de-Monceaux", "text": "Plaine-de-Monceaux \u00e8 il 66\u00ba quartiere amministrativo di Parigi, situato nel XVII \"arrondissement\".\nSpesso chiamato \"Plaine-Monceau\", il suo nome ufficiale \u00e8 \"Plaine-de-Monceaux\", denominazione utilizzata in alcuni documenti normativi e amministrativi (come il codice elettorale) a partire dal 1860, quando vennero istituiti gli attuali \"arrondissement\".\nLa piana di Monceaux trae il suo nome dall'antico villaggio di Monceau, che nell'IX secolo fu denominato \"Mons Calvus\" (letteralmente \"Monte Calvo\"), o \"Monticello\", o forse \"Muscelli\" (terreno ricoperto di muschio). Da questi probabilmente derivarono i pi\u00f9 recenti \"Mousseaux\", \"Monceaux\" e \"Monceau\".\nSotto l'Ancien R\u00e9gime, la piana di Monceaux fu un importante luogo di caccia. Nel 1791 i residenti, infuriati per la devastazione delle colture, operata dagli animali fuggiti dalle rimesse di caccia, le distrussero in quanto simbolo del periodo pre-rivoluzionario. Durante la Rivoluzione francese il quartiere contava solo 450 abitanti."}
{"id": "2947032", "revid": "1573940", "url": "https://it.wikipedia.org/wiki?curid=2947032", "title": "Chiesa di San Romano martire (Roma)", "text": "La chiesa di San Romano martire \u00e8 una chiesa di Roma, nel quartiere Pietralata, in largo Antonio Beltramelli.\nStoria.\nCostruita nel 2004, la chiesa \u00e8 sede dell'omonima parrocchia istituita nel 1973 e affidata al clero diocesano romano. Fino al 2004 la parrocchia era ospitata presso alcuni locali in via delle Cave di Pietralata n. 43/45.\n\u00c8 dedicata a san Romano martire, commemorato il 9 agosto.\nLa parrocchia \u00e8 stata eretta il 6 febbraio 1973 con il decreto del cardinale vicario Ugo Poletti \"Neminem fugit\". Il suo territorio \u00e8 stato desunto da quello della parrocchia di Sant'Atanasio.\nDal 14 febbraio 2015 insiste su di essa l'omonimo titolo cardinalizio.\nDescrizione.\nLa chiesa \u00e8 opera dell'architetto Igino Pineschi. Ha pianta quasi rettangolare, l'aula principale ha un'unica navata; sulla destra si trova la cappella del Santissimo Sacramento, a pianta trapezoidale, mentre l'adiacente area del confessionale ha pianta circolare.\nLa facciata \u00e8 caratterizzata da una vetrata incorniciata in un massiccio portale che ha la funzione di ingresso coperto.\nFunge da campanile un traliccio metallico, posto su una trabeazione in cemento armato che copre un cancello di accesso al cortile.\nAll'interno, sono visibili le strutture metalliche che sorreggono la copertura, che partono da una trave continua in cemento armato, appoggiata su quattro pareti rivestite in laterizio. L'altare, il tabernacolo e l'ambone sono in travertino. L'abside \u00e8 impreziosita da un mosaico, opera di Marko Ivan Rupnik e del Centro Aletti, che raffigura San Romano che in carcere (simboleggiato da una croce) riceve il battesimo da San Lorenzo: attraverso il battesimo \u00e8 associato alla maest\u00e0 di Ges\u00f9, che lo ricopre con il suo mantello in una scena pi\u00f9 grande, in cui Ges\u00f9 riceve l'adorazione di Maria Santissima e di san Giovanni Battista. La zona del fonte battesimale \u00e8 collocata alla sinistra del presbiterio."}
{"id": "2947033", "revid": "1696318", "url": "https://it.wikipedia.org/wiki?curid=2947033", "title": "Formalismo post-newtoniano parametrizzato", "text": "Il \"formalismo post-newtoniano\" \u00e8 uno strumento di calcolo che esprime le equazioni gravitazionali di Einstein (non lineari) in termini di deviazioni di ordine inferiore alla teoria di Newton, permettendo approssimazioni utilizzabili nel caso di campi deboli. (I termini di ordine pi\u00f9 elevato possono essere aggiunti per aumentare la precisione, ma per i campi forti \u00e8 di solito preferibile risolvere numericamente le equazioni complete).\nIl formalismo parametrizzato post-newtoniano (o, se si scambiano i termini aggettivali, formalismo post-newtoniano parametrizzato) o formalismo PPN \u00e8 una versione di questa formulazione che con chiarezza espone nei dettagli i parametri laddove la teoria generale gravitazionale pu\u00f2 differire dalla gravit\u00e0 newtoniana. Pu\u00f2 essere usato come uno strumento per confrontare la teorie classiche della gravitazione nel limite pi\u00f9 importante per gli esperimenti gravitazionali quotidiani: il limite in cui il campo gravitazionale \u00e8 debole e generato da oggetti che si muovono lentamente rispetto alla velocit\u00e0 della luce. Il formalismo PPN \u00e8 valido per le teorie di metrica della gravitazione in cui tutti i corpi soddisfano il principio di equivalenza di Einstein (PEE). Quindi, nelle teorie non tiene conto delle variazioni della velocit\u00e0 della luce, perch\u00e9 le variazioni nella velocit\u00e0 della luce non fanno parte del PEE, e il formalismo PPN non \u00e8 direttamente rilevante per le teorie con una metrica non-simmetrica perch\u00e9 si assume che la metrica sia simmetrica.\nStoria.\nLe prime parametrizzazioni dell'approssimazione post-newtoniana sono state eseguite da Arthur Stanley Eddington (1922). Tuttavia, sono state affrontate solo con il campo gravitazionale nel vuoto fuori da un corpo sferico isolato. Ken Nordtvedt (1968, 1969) le integr\u00f2 includendovi 7 parametri. Clifford Martin Will (1971) introdusse una descrizione della materia dei corpi celesti sottoposta a tensione continua.\nLe versioni qui descritte si basano su Wei-Tou Ni (1972), Will e Nordtvedt (1972), Charles W. Misner et al. (1973) (vedi Gravitazione), e Will (1981, 1993) e hanno 10 parametri.\nNotazione beta-delta.\nDieci parametri post-newtoniani caratterizzano completamente il comportamento del campo debole della teoria. Il formalismo \u00e8 stato uno strumento valido nelle prove della relativit\u00e0 generale. Nell'annotazione di Will (1971), Ni (1972), Misner et al. (1973) essi hanno i seguenti valori:\nformula_1 \u00e8 il tensore metrico simmetrico 4 per 4 e gli indici formula_2 e formula_3 vanno da 1 a 3.\nNella teoria di Einstein, i valori di questi parametri sono scelti (1) per adattarsi alla legge gravitazionale di Newton nel limite di velocit\u00e0 e massa prossime allo zero, (2) per assicurare la conservazione di energia, massa, momento e momento angolare, e (3) per rendere le equazioni indipendenti del sistema di riferimento. In questa notazione, la relativit\u00e0 generale ha i parametri PPN \nformula_4 e formula_5\nNotazione alfa-zeta.\nNella notazione pi\u00f9 recente di Will &amp; Nordtvedt (1972) e Will (1981, 1993, 2006) viene utilizzato un diverso insieme di dieci parametri PPN.\nIl significato di questi \u00e8 che formula_17 , formula_18 e formula_19 misurano l'estensione degli effetti del sistema (\"frame\") scelto. formula_20 , formula_21 , formula_22 , formula_23 e formula_19 misurano l'incapacit\u00e0 della conservazione di energia, momento e momento angolare. \nIn questa notazione, la relativit\u00e0 generale ha i parametri PPN\nLa relazione matematica tra metrica, potenziali metrici e parametri PPN per questa notazione \u00e8:\ndove gli indici ripetuti sono sommati. formula_30 \u00e8 un vettore di velocit\u00e0. formula_31 se e solo se formula_32.\nCi sono dieci potenziali metrici, formula_33, formula_34 , formula_35, formula_36 , formula_37, formula_38, formula_39, formula_40, formula_41 e formula_42, uno per ogni parametro PPN per assicurare un'unica soluzione. 10 equazioni lineari in 10 incognite sono risolte invertendo una matrice 10 per 10. Questi potenziali metrici hanno forme come:\nche \u00e8 semplicemente un altro modo di scrivere il potenziale newtoniano gravitazionale.\nUna lista completa di potenziali metrici pu\u00f2 essere trovata in Misner et al. (1973), Will (1981, 1993, 2006) e altrove.\nCome applicare il PPN.\nEsempi del processo di applicazione del formalismo PPN alle teorie gravitazionali alternative possono essere trovati in Will (1981, 1993). Si tratta di nove passi:\nTeorie gravitazionali a confronto.\nUna tabella che confronta i parametri PPN per le 23 teorie gravitazionali pu\u00f2 essere trovata nei parametri PPN per un campo di teorie.\nLa maggior parte delle teorie di metrica gravitazionale possono essere incluse in categorie. Le teorie scalari della gravitazione comprendono in modo conforme teorie piane e teorie stratificate con sezioni di spazio-tempo ortogonali.\nNelle teorie conformemente piane, come la teoria gravitazionale di Nordstr\u00f6m, la metrica \u00e8 data da formula_76 e per questa metrica formula_77, che \u00e8 violentemente in disaccordo con le osservazioni.\nNelle teorie stratificate come quella gravitazionale di Yilmaz la metrica \u00e8 data da formula_78 e per questa metrica formula_79, la quale anche \u00e8 in disaccordo violento con le osservazioni.\nUn'altra classe di teorie sono le teorie quasi-lineari come quella gravitazionale di Whitehead. Per queste formula_80. Le magnitudini relative delle armoniche delle maree terrestri dipendono da formula_15 e formula_18, e le misurazioni mostrano che le teorie quasi-lineari non concordano con le osservazioni delle maree terrestri.\nUn'altra classe di teorie metriche \u00e8 la teoria bimetrica. Per tutte queste formula_18 \u00e8 diverso da zero. Dalla precessione della rotazione solare sappiamo che formula_84, e che effettivamente esclude le teorie bimetriche.\nUn'altra classe di teorie metriche sono le teorie del tensore-scalare, come la teoria di Brans-Dicke. Per tutte queste, formula_85. Il limite di formula_86 significa che formula_87 dovrebbe essere molto grande, perci\u00f2 queste teorie stanno rendendo sempre meno probabile il miglioramento della precisione sperimentale.\nLa classe principale finale delle teorie metriche sono le teorie del vettore-tensore. Per tutte queste la \"costante\" gravitazionale varia con il tempo e formula_18 \u00e8 diverso da zero. Gli esperimenti del Lunar Laser Ranging costringono strettamente la variazione della \"costante\" gravitazionale con il tempo e formula_84, cos\u00ec anche queste teorie sembrano improbabili.\nCi sono alcune teorie metriche gravitazionali che non rientrano nelle categorie sopra elencate, ma comportano problemi identici.\nPrecisione delle prove sperimentali.\nLimiti sui parametri PPN - Will (2006)\n\u2020 Will, C.M., \"Il momento \u00e8 conservato? Un test nel sistema binario PSR 1913 + 16\", Astrophysical Journal, Part 2 - Letters, vol. 393, no. 2, luglio, 1992, pp. L59-L61. ()\n\u2021 Basato su formula_90 da Will (1976, 2006). \u00c8 teoricamente possibile per un modello alternativo di gravit\u00e0 bypassare questo confine, nel qual caso il confine \u00e8 formula_91 da Ni (1972)."}
{"id": "2947044", "revid": "352448", "url": "https://it.wikipedia.org/wiki?curid=2947044", "title": "Formalismo parametrizzato post-newtoniano", "text": ""}
{"id": "2947048", "revid": "352448", "url": "https://it.wikipedia.org/wiki?curid=2947048", "title": "Formalismo PPN", "text": ""}
{"id": "2947050", "revid": "767487", "url": "https://it.wikipedia.org/wiki?curid=2947050", "title": "Vittorio Schifilliti", "text": "Carriera.\nGiocatore.\nVanta 3 presenze e 2 reti in Serie A con la maglia del nella stagione 1970-1971. Esordisce in Serie A nella sfida interna contro il il 14 marzo 1971 sostituendo al 62' Baisi, e dopo 13 minuti va in rete sbloccando il risultato (finir\u00e0 poi 2-0 per gli etnei). Gioca quindi da titolare la sfida interna contro il e quella esterna col Cagliari, nella quale realizza al 2' la rete del provvisorio vantaggio rossazzurro (finir\u00e0 poi 1-1)\nIn seguito, dopo aver disputato col Catania anche il campionato di Serie B 1971-1972 (9 presenze ed una rete), ha continuato la carriera in Serie C, soprattutto nell'Akragas e in altre squadre Siciliane.\nAllenatore.\nSmessi i panni di calciatore, \u00e8 diventato allenatore nelle categorie minori siciliane."}
{"id": "2947054", "revid": "322321", "url": "https://it.wikipedia.org/wiki?curid=2947054", "title": "Barth\u00e9l\u00e9mi Chuet", "text": "\u00c8 stato vescovo di Nizza dal 1462 al 1501. \u00c8 stato anche amministratore apostolico della Losanna dal 1469 al 1471.\nBarth\u00e9l\u00e9mi \u00e8 citato nel 1443. La famiglia proveniva dal Delfinato. Prese il baccalaureato in diritto canonico e fu ordinato presbitero nel 1443. \nDal 1444 al 1454 fu cappellano e segretario del duca Luigi di Savoia. \nDivenne vescovo di Nizza nel 1462, e nel 1469 fu nominato amministratore della diocesi di Losanna, carica che lasci\u00f2 nel 1472, mantenendo sempre la carica di vescovo di Nizza fino alla morte."}
{"id": "2947056", "revid": "1728", "url": "https://it.wikipedia.org/wiki?curid=2947056", "title": "Vescovo di Nizza", "text": ""}
{"id": "2947058", "revid": "57342", "url": "https://it.wikipedia.org/wiki?curid=2947058", "title": "Drodesera Festival", "text": "Il Drodesera Fies Festival \u00e8 una manifestazione di teatro italiana.\nStoria del festival.\nIl festival nasce nel 1980 nei cortili e nelle case del paese di Dro, per spostarsi poi nel 2000 negli spazi della centrale idroelettrica di Fies (in parte ancora in funzione), grazie a Hydro Dolomiti Enel, e oggi centro di produzione di alcune delle pi\u00f9 interessanti compagnie di teatro e performing art italiane. Il festival, che si svolge tra giugno e luglio, ha presentato negli anni una selezione di artisti di notevole spessore, con compagnie del teatro contemporaneo, teatro di ricerca e performing art nazionale ed internazionale.\nNel 2007/08 gli viene dato il Premio Speciale dal Premio Ubu diretto da Franco Quadri, \u201cper il crescente impegno nel configurarsi come emblematico crocevia di diverse generazioni di artisti e come luogo di confronto in cui far maturare un'esperienza di ricerca di formazioni anche molto giovani\u201d."}
{"id": "2947059", "revid": "767487", "url": "https://it.wikipedia.org/wiki?curid=2947059", "title": "Riccardo Okely", "text": "Carriera.\nTerzo di quattro fratelli calciatori, il pi\u00f9 anziano dei quali si chiama Giorgio e ha anch'egli militato nella dal 1924 al 1927, esordisce nel calcio ad alti livelli con la con cui disputa due stagioni dal 1926 al 1928, ottenendo nell'annata 1926-1927 la promozione alla massima serie calcistica italiana (allora denominata Divisione Nazionale).\nNel 1928 si trasferisce al , con cui prende parte al Girone A del torneo di Divisione Nazionale 1928-1929.\nNel 1929 torna quindi alla Lazio, con cui colleziona rispettivamente 7 e 5 presenze nelle due prime edizioni del campionato di Serie A a girone unico, esordendo il 6 ottobre 1929 nella vittoria casalinga contro il Bologna per 3-0, e realizzando due reti, entrambe nella stagione 1930-1931, contro e .\nDal 1931 disputa alcuni campionati di Prima Divisione (terza serie) con e col Monte dei Paschi di Roma, fino al settembre del 1935, quando ritorna ad allenarsi con la Lazio. Lascia definitivamente i capitolini nel 1936, quando viene posto in lista di trasferimento."}
