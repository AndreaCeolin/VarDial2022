{"id": "2921078", "revid": "125100046", "url": "https://it.wikipedia.org/wiki?curid=2921078", "title": "Et\u00e0 delle scoperte", "text": "Et\u00e0 delle scoperte o Et\u00e0 delle esplorazioni (en. \"Age of Discovery\" e \"Age of Exploration\") \u00e8 un termine informale e vagamente definito per il primo periodo moderno, in gran parte sovrapposto alla cosiddetta \"Et\u00e0 della vela\" (en. \"Age of Sail\"), approssimativamente dal XV al XVIII secolo, in cui i marinai europei esplorarono regioni di tutto il mondo, la maggior parte delle quali erano gi\u00e0 abitate ma sconosciute o quasi per i loro \"scopritori\". Pi\u00f9 recentemente, alcuni studiosi hanno preferito coniare la nomenclatura Periodo di contatto (en. \"Contact Period\") o Et\u00e0 dell'espansione europea (en. \"Age of European expansion\").\nL'esplorazione marittima, guidata dai portoghesi, divenne un potente fattore nella cultura europea, in particolare l'incontro europeo e la colonizzazione delle Americhe. Segna anche una maggiore adozione del colonialismo come politica di governo in diversi Stati europei, in quanto tale a volte \u00e8 sinonimo della prima ondata di colonizzazione europea.\nL'esplorazione europea al di fuori del Mediterraneo inizi\u00f2 con le spedizioni marittime del Portogallo alle Canarie nel 1336. Poco dopo, le scoperte portoghesi degli arcipelaghi atlantici di Madera e delle Azzorre (rivendicate dalla corona portoghese rispettivamente nel 1419 e nel 1427), poi della costa dell'Africa occidentale dopo il 1434 fino all'istituzione della rotta marittima per l'India nel 1498 da Vasco da Gama. La Corona di Castiglia (Spagna) sponsorizz\u00f2 invece i viaggi transatlantici di Cristoforo Colombo verso le Americhe (1492-1504) e la prima circumnavigazione del globo (1519-1522) da parte di Ferdinando Magellano (completata da Juan Sebasti\u00e1n Elcano). Queste scoperte portarono a numerose spedizioni navali attraverso gli oceani Atlantico, Indiano e Pacifico e spedizioni terrestri nelle Americhe, in Asia, in Africa e in Australia che continuarono fino alla fine del XIX secolo, seguite dall'esplorazione delle regioni polari nel XX secolo.\nL'esplorazione oceanica europea gener\u00f2 il commercio internazionale e gli imperi coloniali, il contatto tra il Vecchio Mondo (Europa, Asia e Africa) e il Nuovo Mondo (le Americhe), cos\u00ec come l'Australia, originando il cosiddetto \"scambio colombiano\", un ampio trasferimento di piante, animali, cibo, popolazioni umane (compresi gli schiavi ), malattie trasmissibili e cultura tra l'emisfero orientale e quello occidentale. L'et\u00e0 delle scoperte permise la mappatura del mondo, determinando una nuova visione del globo e il contatto di civilt\u00e0 lontane. Contemporaneamente, si propagavano nuove malattie che decimarono popolazioni (fondamentalmente i nativi americani) mai entrate in contatto con il Vecchio Mondo. Fu un'epoca caratterizzata da schiavit\u00f9, sfruttamento, conquista militare e crescente influenza economica, tecnologica e culturale dell'Europa sulle popolazioni indigene.\nEtimologia (e speculazioni) della nomenclatura.\nIl termine consolidato \"Et\u00e0 delle scoperte\" \u00e8 ancora comunemente usato. Il concetto di \"scoperta\" \u00e8 stato vagliato, mettendo in luce criticamente la storia del termine centrale di questa periodizzazione. Parry ha coniato la nomenclatura alternativa di Et\u00e0 della Ricognizione (en. \"Age of Reconnaissance\"), poich\u00e9 non solo fu l'era delle esplorazioni europee in regioni fino ad allora sconosciute ma ampli\u00f2 anche la conoscenza geografica e l'empirismo scientifico poich\u00e9 \"vide anche le prime grandi vittorie dell'indagine empirica sull'autorit\u00e0, gli inizi di quella stretta associazione di scienza, tecnologia e lavoro quotidiano che \u00e8 una caratteristica essenziale del mondo occidentale moderno\". Pagden asser\u00ec che \"p\"er tutti gli europei, gli eventi dell'ottobre 1492 costituirono una 'scoperta'.\" \"Qualcosa di cui non avevano alcuna conoscenza si era improvvisamente presentato al loro sguardo\".\" O'Gorman (ispiratore del lavoro di Pagden) sostenne che l'incontro fisico e geografico con nuovi territori era meno importante dello sforzo degli europei d'integrare questa nuova conoscenza nella loro visione del mondo: la cosiddetta \"Invenzione dell'America\". Pagden esamin\u00f2 le origini dei termini \"scoperta\" e \"invenzione\" in lingua inglese e nelle forme romanze. Scoperta deriva da \"disco-operio\", cio\u00e8 \"scoprire, rivelare, esporre allo sguardo\", implicante la preesistenza di ci\u00f2 che viene rivelato e non a caso pochissimi europei del tempo usarono il termine \"invenzione\" e non \"scoperta\", con la notevole eccezione di Martin Waldseem\u00fcller, la cui mappa us\u00f2 per la prima volta il termine \"America\".\nIl concetto legale centrale della \"Discovery Doctrine\", esposto dalla Corte Suprema degli Stati Uniti nel 1823, si basa sulle affermazioni del diritto delle potenze europee di rivendicare la terra durante le loro esplorazioni. Il concetto di \"scoperta\" \u00e8 stato utilizzato per rafforzare le rivendicazioni coloniali e l'et\u00e0 della scoperta ed \u00e8 stato pertanto contestato a voce alta dalle popolazioni indigene e dai ricercatori poich\u00e9 il concetto e la pretesa coloniale di \"scoperta\" su terre gi\u00e0 caratterizzate da presenza indigena.\nIl periodo, chiamato in alternativa l'Et\u00e0 delle esplorazioni, \u00e8 stato anche interpretato alla luce del concetto stesso di \"esplorazione\". La sua comprensione e il suo uso, come la scienza pi\u00f9 in generale, \u00e8 stato discusso come strutturato e utilizzato per le imprese coloniali, la discriminazione e lo sfruttamento, combinandolo con concetti come \"frontiera\" (come nel frontierismo) e destino manifesto, e all'era contemporanea dell'esplorazione spaziale.\nIn alternativa, il termine e il concetto di \"contatto\", come in primo contatto, \u00e8 stato usato per sfumare la nomenclatura del periodo che diverrebbe quindi Et\u00e0/Periodo del Contatto (en. \"Age/Period of Contact\") da intendersi come prima parte di un progetto.\nPanoramica.\nI portoghesi iniziarono l'esplorazione sistematica della costa atlantica africana nel 1418, sotto il patrocinio dell'Infante Enrico d'Aviz, ai posteri Enrico il Navigatore. Svilupparono un veliero manovrabile, leggero e veloce, la caravella, con il quale sfidare, oltre alle correnti oceaniche, anche i venti oceanici, sfruttando i quali, nel 1488, Bartolomeo Diaz doppi\u00f2 il capo di Buona Speranza aprendo la via marittima per l'oceano Indiano.\nNel 1492, i Re cattolici di Spagna finanziarono il piano del marinaio genovese Cristoforo Colombo di navigare verso ovest per raggiungere le Indie orientali attraversando l'Atlantico. Colombo incontr\u00f2 un continente sconosciuto alla maggior parte degli europei, sebbene gi\u00e0 esplorato e temporaneamente colonizzato dai norvegesi circa 500 anni prima, chiamato \"America\" in onore dell'esploratore Amerigo Vespucci, il primo a comprendere che si trattava di un \"Nuovo Mondo\". Per prevenire il conflitto tra Portogallo e Spagna furono emesse quattro bolle papali per dividere il mondo in due regioni di esplorazione/influenza ove ogni regno titolare aveva esclusivi diritti di rivendicazione delle terre scoperte, poi confluite nel celebre Trattato di Tordesillas ratificato da papa Giulio II.\nNel 1498, una spedizione portoghese comandata da Vasco da Gama raggiunse l'India navigando intorno all'Africa, aprendo il commercio diretto con l'Asia. Mentre altre flotte esplorative venivano inviate dal Portogallo nel Nord America, negli anni successivi anche le Armate portoghesi dell'India estesero la rotta oceanica orientale, toccando talvolta il Sud America e aprendo cos\u00ec un circuito dal Nuovo Mondo all'Asia (a partire dal 1500, sotto il comando di Pedro \u00c1lvares Cabral), ed esplorando le isole atlantiche meridionale e quelle dell'oceano Indiano meridionale. Ben presto, i portoghesi navigarono pi\u00f9 a est, giungendo alle Isole delle Spezie (1512) e in Cina l'anno dopo. Il Giappone fu invece raggiunto solo nel 1543. Nel 1513, lo spagnolo Vasco N\u00fa\u00f1ez de Balboa attravers\u00f2 l'Istmo di Panama e raggiunse l'\"altro mare\" dal Nuovo Mondo, portando all'Europa le prime notizie dell'oceano Pacifico. I vettori occidentale e orientale delle esplorazioni si sovrapposero nel 1522, quando una spedizione spagnola guidata dal portoghese Ferdinando Magellano (successivamente dal basco Juan Sebasti\u00e1n Elcano), navigando verso ovest circumnavig\u00f2 il mondo, mentre i \"conquistadores\" spagnoli esplorarono l'interno delle Americhe e, pi\u00f9 tardi, alcune delle isole del Pacifico meridionale.\nDal 1495, francesi e inglesi si unirono alla corsa delle esplorazioni, sfidando il monopolio iberico sul commercio marittimo e cercando nuove rotte, prima verso le coste occidentali del Nord e Sud America, a partire dalla prima spedizione inglese guidata da Giovanni Caboto nel 1497, seguita dalle spedizioni francesi, e nel Pacifico intorno al Sud America. Gli olandesi si unirono alla \"contesa\" nel corso del XVI secolo. Alla fine, emularono i portoghesi nella rotta Africa-India. Scoprirono l'Australia nel 1606, la Nuova Zelanda nel 1642 e le Hawaii nel 1778. Nel frattempo, dal 1580 al 1640, i russi esplorarono e conquistarono quasi tutta la Siberia e, negli anni 1730, giunsero in Alaska.\nCronologia.\nSegue un breve riepilogo delle principali tappe del periodo:\nContesto.\nAumento del commercio europeo.\nLa Caduta dell'Impero romano d'Occidente interruppe buona parte dei collegamenti tra l'Europa e l'Asia. L'Europa cristiana era in gran parte in ristagno economico/commerciale rispetto ai musulmani che rapidamente conquistarono e incorporarono vasti territori in Medioriente e Nordafrica. Le crociate per riconquistare la Terra Santa dai musulmani diedero effimeri risultati militari ma riallacciarono i contatti tra l'Europa e il Medio Oriente e le preziose merci ivi fabbricate o commerciate. Dal XII al XV secolo, l'economia europea fu poi trasformata dall'interconnessione delle rotte commerciali fluviali e marittime, portando l'Europa a creare significative reti commerciali.\nPrima del XII secolo, i principali ostacoli al commercio a est dello stretto di Gibilterra erano il controllo musulmano di vaste aree, compresa la penisola iberica, e i monopoli commerciali delle cosiddette \"Repubbliche marinare\" d'Italia, in particolare la Repubblica di Venezia e la Repubblica di Genova. La \"Reconquista\" spezz\u00f2 per\u00f2 la morsa musulmana su Gibilterra: il Portogallo si emancip\u00f2 dal controllo arabo con l'assedio di Lisbona gi\u00e0 nel 1147, mentre i restanti regni iberici iniziarono a impegnare sistematicamente gli arabi. Il declino della forza navale del califfato fatimide, iniziato prima della prima crociata, aiut\u00f2 invece Venezia, Genova e Pisa a dominare il commercio nel Mediterraneo orientale, creando nuove realt\u00e0 politiche nelle quali erano i mercanti a dominare la politica. Le repubbliche marinare seppero anche sfruttare il declino della potenza navale bizantina seguito alla morte dell'imperatore Manuele I Comneno (1180), ultimo d'una dinastia che aveva stipulato diversi importanti trattati con gli italiani, monopolizzando la rete commerciale bizantina. La conquista normanna dell'Inghilterra (1066) consent\u00ec il commercio pacifico nel Mare del Nord. La Lega anseatica, una confederazione di corporazioni mercantili nel nord della Germania lungo il Mare del Nord e il Mar Baltico fu determinante nello sviluppo commerciale della regione. Nel XII secolo, le Fiandre, l'Hainault e il Brabante produceva i migliori tessuti del nord Europa, cosa che incoraggiava i mercanti genovesi e veneziani a salpare direttamente dal Mediterraneo attraverso lo Stretto di Gibilterra e risalendo la costa atlantica.\u200aNicol\u00f2zzo Spinola fece il primo viaggio diretto documentato da Genova alle Fiandre nel 1277.\nTecnologia: il design della nave e la bussola.\nI progressi tecnologici che promossero l'Et\u00e0 delle scoperte furono l'adozione della bussola magnetica e lo sviluppo di nuove tipologie di navi.\nLa bussola era un'aggiunta all'antico metodo di navigazione basato sugli avvistamenti del sole e delle stelle. Utilizzata dai marinai cinesi dal XI secolo, era stata adottata dagli arabi nell'Oceano Indiano. Si diffuse in Europa alla fine del XII o all'inizio del XIII secolo. Il suo utilizzo per la navigazione nell'Oceano Indiano \u00e8 menzionato per la prima volta nel 1232.\u200aLa prima menzione d'uso in Europa risale al 1180.\u200aGli europei usavano una bussola \"a secco\", con un ago su un perno. Anche la carta dei venti fu un'invenzione europea.\nL'evoluzione delle navi fu pi\u00f9 \"strurtturale\" e produsse una nuova generazione di natanti diversi per propulsione e architettura.\nAnzitutto, la propulsione a vela divenne predominante con la fondamentale introduzione massiva della vela triangolare. L'origine fu sicuramente asiatica. I malesi inventarono la cosiddetta \"vela spazzatura\", realizzate con stuoie intrecciate rinforzate da bamb\u00f9, diversi secoli prima dell'Era cristiana. Al tempo della dinastia Han (206 a.C. - 220 d.C.), i cinesi usavano tali vele, avendone derivato la tecnologia dai contatti con i malesi che visitavano la loro costa meridionale. Usavano anche la vela al terzo o vele \"tanja\". Tali strumenti resero possibile navigare contro vento lungo la costa occidentale africana. L'innovazione ispir\u00f2 gli arabi a ovest e i polinesiani a est nello sviluppo rispettivamente della vela latina propriamente detta e della vela \"chela di granchio\".Sempre in Asia, le navi crebbero di dimensioni. I giavanesi costruirono navi mercantili oceaniche chiamate \"Djong\" almeno dal I secolo d.C., lunghe pi\u00f9 di 50 metri e con opera morta di 4-7 metri. Trasportavano 700 persone insieme a pi\u00f9 di 10.000 \"h\u00fa\" (\u659b) di carico, circa 250-1000 tonnellate secondo stime attuali. Costruiti con pi\u00f9 tavole per resistere alle tempeste, avevano 4 vele pi\u00f9 una civada. I giavanesi raggiunsero l'Impero del Ghana gi\u00e0 nel VIII secolo con queste navi.\nFondamentale fu poi sviluppo tecnologico del timone. Hai vecchi timoni \"a remo\", discendenti del cosiddetto \"remo di governo\", si sostitu\u00ec il timone fissato al dritto di poppa con cardini di ferro. L'innovazione (gi\u00e0 testimoniata nell'Inghilterra del XII secolo) raggiunse il suo pieno potenziale solo dopo l'introduzione della poppa verticale e della nave a vele complete nel XIV secolo. Per anni gli storici hanno ritenuto che la tecnologia del timone montato a poppa in Europa e nel mondo islamico, introdotta dai viaggiatori nel Medioevo, sia anch'esso giunto dalla Cina ma in tempi recenti tale ipotesi \u00e8 stata messa in discussione rilevando le oggettive differente tra il sistema di montaggio del timone cinese da quello europeo.Questo processo evolutivo port\u00f2 a nuove navi che al netto delle loro grandi dimensioni richiedevano equipaggi piccoli e potevano percorrere lunghe distanze senza fermarsi. I costi di spedizione a lunga distanza decrebbero pertanto significativamente entro il XIV secolo. Natanti pi\u00f9 primitivi ma comunque pi\u00f9 economici, come le cocche nordeuropee o le galee mercantili mediterranee, restarono comunque ancora in uso per lungo tempo.\nPrime conoscenze geografiche e mappe.\nIl \"Periplus Maris Erythraei\" (40 o 60 d.C.) descrisse un percorso recentemente scoperto attraverso il Mar Rosso verso l'India, con un dettaglio dei mercati nelle citt\u00e0 intorno al Mar Rosso, al Golfo Persico e nell'Oceano Indiano, anche lungo la costa orientale dell'Africa, afferma che \"\"al di l\u00e0 di questi luoghi l'oceano inesplorato curva verso ovest, e percorrendo le regioni a sud dell'Etiopia e della Libia e dell'Africa, si confonde con il mare occidentale\" (oceano Atlantico?) \". La conoscenza medievale europea dell'Asia al di l\u00e0 di Bisanzio era ricavata da resoconti parziali, spesso oscurati da leggende, risalenti al tempo delle conquiste di Alessandro Magno e dei Diadochi.\nUn'altra fonte erano le reti commerciali ebraiche radhanite stabilite come intermediari tra l'Europa e il mondo musulmano durante il periodo degli stati crociati.\nNel 1154, il geografo arabo Muhammad al-Idrisi cre\u00f2 una descrizione del mondo e una mappa del mondo, la Tabula Rogeriana, alla corte del re Ruggero II di Sicilia ma l'Africa vi era solo parzialmente descritta perch\u00e9 gli arabi stessi ne avevano solo parziale conoscenza. Ci sono state segnalazioni di grande Sahara africano ma la conoscenza era limitata per gli europei alle coste del Mediterraneo e poco altro poich\u00e9 il blocco arabo del Nord Africa precludeva l'esplorazione dell'entroterra. La conoscenza della costa atlantica africana era frammentata e derivava principalmente da antiche mappe greche e romane a loro volta basate sulla conoscenza cartaginese e sull'esplorazione romana della Mauritania. Il Mar Rosso era poco conosciuto e solo i contatti commerciali delle repubbliche marinare (fond. Venezia) favorivano la raccolta di accurate conoscenze marinare.\nLe rotte commerciali dell'Oceano Indiano erano monopolio degli arabi. Tra il 1405 e il 1421, l'imperatore Yongle della Cina Ming sponsorizz\u00f2 una serie di missioni tributarie a lungo raggio sotto il comando di Zheng He (Cheng Ho). Le flotte hanno visitato l'Arabia, l'Africa orientale, l'India, il sud-est asiatico e la Thailandia ma i viaggi, riportati da Ma Huan, un viaggiatore e traduttore musulmano, furono interrotti bruscamente dopo la morte dell'imperatore e non ebbero seguito poich\u00e9 la dinastia Ming avvi\u00f2 il cosiddetto \"Haijin\", una politica di isolazionismo (vedasi seguito).\nNel 1400 una traduzione latina della \"Geographia\" di Tolomeo giunse in Italia proveniente da Costantinopoli. La riscoperta della conoscenza geografica romana fu una rivelazione, sia per la creazione di mappe sia per la visione del mondo, sebbene rafforzasse l'idea che l'oceano Indiano fosse privo di sbocchi con altri mari.\nCommercio europeo medievale (1241-1438).\nIl preludio all'Et\u00e0 della scoperta furono le spedizioni europee che attraversarono l'Eurasia via terra nel tardo Medioevo. I mongoli avevano minacciato l'Europa ma gli stati mongoli unificarono anche gran parte dell'Eurasia e, dal 1206 in poi, la \"Pax Mongolica\" consent\u00ec rotte commerciali sicure e linee di comunicazione estese dal Medioriente alla Cina. Mercanti europei ne approfittarono per esplorare l'Oriente. La maggior parte erano italiani, poich\u00e9 il commercio tra l'Europa e il Medioriente era monopolio delle repubbliche marinare.\u00a0Gli stretti legami italiani con il Levante suscitarono grande curiosit\u00e0 e interesse commerciale verso i paesi pi\u00f9 orientali.\nCi sono poche testimonianze di mercanti del Nord Africa e della regione del Mediterraneo attivi nell'Oceano Indiano nel tardo medioevo.\nLe ambasciate cristiane inviate a Karakorum durante le \"Invasioni mongole della Siria\" ottennero maggiori informazioni geografiche sul mondo.\u00a0Fu per primo Giovanni da Pian del Carpine, inviato da Papa Innocenzo IV al Gran Khan, a viaggiare fino alla Mongolia e ritornarne (1241-1247). Nello stesso periodo, il principe russo Yaroslav di Vladimir, e successivamente i suoi figli Alexander Nevsky e Andrea II di Vladimir, si recarono nella capitale mongola. Pur avendo forti implicazioni politiche, i loro viaggi non hanno lasciato resoconti dettagliati. Seguirono altri viaggiatori, come il francese Andr\u00e9 de Longjumeau e il fiammingo Guglielmo di Rubruck che raggiunsero la Cina attraverso l'Asia centrale. Il veneziano Marco Polo dett\u00f2 un resoconto di viaggi in tutta l'Asia dal 1271 al 1295, sostenendo di essere stato ospite alla corte della dinastia Yuan di Kublai Khan noto come \"Il Milione\" il cui successo editoriale fu di portata europea.\nLa flotta musulmana a guardia dello stretto di Gibilterra fu sconfitta nel 1291 dai genovesi che tentarono poi la prima esplorazione atlantica: i fratelli Ugolino e Vadino Vivaldi salparono da Genova con due galee ma scomparvero al largo delle coste marocchine, alimentando i timori dei viaggi oceanici. Dal 1325 al 1354, uno studioso marocchino di Tangeri, Ibn Battuta, viaggi\u00f2 attraverso il Nord Africa, il deserto del Sahara, l'Africa occidentale, l'Europa meridionale, l'Europa orientale, il Corno d'Africa, il Medioriente e l'Asia fino alla Cina. Dett\u00f2 poi un resoconto dell'impresa, \"I viaggi\", a uno studioso che incontr\u00f2 a Granada. Tra il 1357 e il 1371, un libro di presunti viaggi compilato da John Mandeville acquis\u00ec una popolarit\u00e0 straordinaria. Nonostante la natura inaffidabile e spesso fantasiosa dei suoi resoconti, fu usata come riferimento per l'Oriente, l'Egitto e il Levante in generale, affermando l'antica credenza che Gerusalemme fosse l' Axis mundi, il \"centro del mondo\".\nDopo il periodo delle relazioni timuride con l'Europa, nel 1439 Niccol\u00f2 Da Conti pubblic\u00f2 un resoconto dei suoi viaggi come mercante musulmano in India e nel sud-est asiatico e, pi\u00f9 tardi nel 1466-1472, il russo Afanasij Nikitin di Tver' si rec\u00f2 in India e raccolse la sua esperienza nel \"Cho\u017edenie za tri morja\" (it. \"Viaggio attraverso i tre mari\").\nQuesti viaggi via terra ebbero scarso effetto immediato. L'impero mongolo croll\u00f2 con la stessa rapidit\u00e0 con cui s'era formato e la rotta verso est torn\u00f2 difficile e pericolosa. La peste nera del XIV secolo contribu\u00ec a bloccare viaggi e commercio. In ultimo, l'ascesa dell'Impero ottomano limit\u00f2 ulteriormente le possibilit\u00e0 del commercio terrestre europeo con l'Asia.\nLe spedizioni oceaniche cinesi (1405-1433).\nI cinesi avevano ampi collegamenti commerciali, terrestri e marittimi, con l'Asia, il Medioriente (specialmente l'Egitto) e l'Africa orientale sin dalla dinastia Tang (618-907 d.C.). Tra il 1405 e il 1421 il terzo imperatore Ming, Yongle, sponsorizz\u00f2 una serie di missioni tributarie a lungo raggio nell'Oceano Indiano al comando dell'ammiraglio Zheng He. Per quanto importanti, questi viaggi non portarono a collegamenti permanenti con i territori d'oltremare a causa della successiva scelta isolazionista della Cina che hanno posto fine ai viaggi e alla loro conoscenza.\nUna grande flotta di nuove giunche fu preparata per queste spedizioni. La pi\u00f9 grande di queste giunche - che i cinesi chiamavano \"bao chuan\" (navi del tesoro) - potrebbe aver misurato 121 metri (400\u00a0piedi) da poppa a prua e aver avuto migliaia di marinai. La prima spedizione part\u00ec nel 1405. Furono varate almeno sette spedizioni ben documentate, ognuna pi\u00f9 grande e pi\u00f9 costosa della precedente. Le flotte visitarono l'Arabia, l'Africa orientale, l'India, l'arcipelago malese e la Thailandia (all'epoca chiamata Siam), scambiando merci lungo il percorso. Portavano in dono oro, argento, porcellana e seta che scambiarono per struzzi, zebre, cammelli, avorio e giraffe. Dopo la morte dell'imperatore, Zheng He guid\u00f2 un'ultima spedizione partendo da Nanchino nel 1431 e tornando a Pechino nel 1433. \u00c8 molto probabile che quest'ultima spedizione sia arrivata fino al Madagascar. I viaggi descritti dal traduttore musulmano Ma Huan che accompagn\u00f2 Zheng He in tre delle sette spedizioni: il resoconto fu pubblicato come \"Yingya Shenglan\" (\"Ricognizione delle coste oceaniche\") nel 1433.\nI viaggi ebbero un effetto significativo e duraturo nell'organizzazione di una rete marittima, utilizzando e creando nodi e condutture, ristrutturando cos\u00ec le relazioni e gli scambi internazionali e interculturali. Fu particolarmente efficace in quanto nessun altro sistema politico aveva esercitato il dominio navale su tutti i settori dell'Oceano Indiano prima di questi viaggi. I Ming hanno promosso nodi alternativi come strategia per stabilire il controllo sulla rete. Ad esempio, a causa del coinvolgimento cinese, porti come Malacca (nel sud-est asiatico), Kochi (sulla costa del Malabar) e Malindi (sulla costa dello Swahili) erano cresciuti come alternative chiave ad altri porti importanti e consolidati. L'apparizione della flotta Ming gener\u00f2 ulteriore competizione economico-politica tra i potentati coinvolti nel commercio con la Cina.\nI viaggi portarono anche all'integrazione regionale dell'Oceano Occidentale e all'aumento della circolazione internazionale di persone, idee e merci. Forn\u00ec supporto per discorsi cosmopoliti che sbocciarono a bordo della flotta del tesoro Ming, nelle capitali Ming di Nanchino e Pechino, e nei banchetti organizzati dalla corte Ming per i rappresentanti stranieri. Diversi gruppi di persone provenienti da tutti i porti si riunirono, interagirono e viaggiarono insieme mentre la flotta del tesoro Ming salpava da e verso la Cina. Per la prima volta nella sua storia, la regione marittima dalla Cina all'Africa era sotto il dominio di un'unica potenza imperiale che cre\u00f2 uno spazio cosmopolita.\nQuesti viaggi a lunga distanza non diedero seguito causa l'introduzione del \"Haijin\" dei Ming, subito dopo la morte di Yongle, poich\u00e9 i cinesi persero interesse per quelle che chiamavano terre barbariche, involvendosi, e gli imperatori successori ritennero le spedizioni dannose per lo Stato. L'imperatore Hongxi pose fine alle spedizioni e l'imperatore Xuande soppresse gran parte delle informazioni sui viaggi di Zheng He.\nOceano Atlantico (1419-1507).\nDal VIII al XV secolo, le repubbliche marinare detennero il monopolio del commercio europeo con il Medioriente di seta e spezie (cio\u00e8 spezie alimentari, incenso, erbe, droghe e oppio) traendone enormi benefici. Le spezie erano tra i prodotti pi\u00f9 costosi e richiesti del Medioevo, poich\u00e9 venivano utilizzate nella medicina medievale, nei riti religiosi, nella cosmesi e nella profumeria, nonch\u00e9 come additivi alimentari e conservanti. Erano tutti prodotti importati dall'Asia e dall'Africa.\nCommercianti musulmani dello Yemen e dell'Oman monopolizzavano le rotte marittime dell'Oceano Indiano, da Ormus nel Golfo Persico e Gedda nel Mar Rosso ai grandi empori commerciali dell'India, principalmente Kozhikode, fino all'Estremo Oriente. Dal Medioriente, le rotte carovaniere raggiungevano le coste del Mediterraneo. I mercanti veneziani distribuirono le merci in Europa fino all'ascesa dell'Impero Ottomano che conquist\u00f2 Costantinopoli nel 1453 ed escluse gli europei da importanti rotte combinate terra-mare.\nCostretti a ridurre le loro attivit\u00e0 nel Mar Nero causa il conflitto con Venezia, Genova si focalizz\u00f2 sul commercio nordafricano di grano e olio d'oliva (apprezzato anche come fonte di energia) e sulla ricerca di argento e oro di cui gli europei avevano un deficit costante poich\u00e9 la moneta andava era unilateralmente consumata per importare prodotti dall'Oriente. Diverse miniere europee furono contestualmente esaurite e la mancanza di lingotti port\u00f2 allo sviluppo di un complesso sistema bancario per gestire i rischi nel commercio. La primissima banca statale, il \"Banco di San Giorgio\", fu fondata appunto a Genova nel 1407. Navigando fino a Bruges (Fiandre) e in Inghilterra, i genovesi finirono per stabilire comunit\u00e0 in Portogallo che seppe trarre profitto dalla loro impresa e competenza finanziaria.\nLa navigazione europea era stata sino ad allora ridotta al semplice cabotaggio guidato da portolani, carte nautiche indicanti solo rotte oceaniche comprovate guidate da punti di riferimento costieri: i marinai partivano da un punto noto, seguivano la rotta della bussola e cercavano di identificare la loro posizione in base agli altri punti di riferimento. Per la prima esplorazione oceanica gli europei occidentali usarono la bussola, i progressi nella cartografia e nell'astronomia: strumenti di navigazione arabi come l'astrolabio e il quadrante facilitarono la navigazione celeste.\nEsplorazione portoghese.\nNel 1297, re Dionigi del Portogallo s'interess\u00f2 personalmente alle esportazioni e nel 1317 fece un accordo con il mercante genovese Emanuele Pessagno (pt. \"Pessanha\"), nominandolo primo ammiraglio della \"Marinha Portuguesa\", con l'obiettivo di difendere il paese dalle incursioni dei pirati musulmani. Le epidemie di peste bubbonica portarono a un grave spopolamento nella seconda met\u00e0 del XIV secolo: solo il mare offriva alternative e la maggior parte della popolazione si stabil\u00ec nelle zone costiere per pescare e commerciare. Tra il 1325 e il 1357 Alfonso IV del Portogallo incoraggi\u00f2 il commercio marittimo e ordin\u00f2 le prime esplorazioni. Le Isole Canarie, gi\u00e0 note ai genovesi, furono dichiarate ufficialmente scoperte sotto il patrocinio dei portoghesi ma nel 1344 Castiglia le contese, allargando la rivalit\u00e0 tra i due regni iberici al mare.\nPer garantirsi il monopolio sul commercio mediterraneo, gli europei (a cominciare dai portoghesi) tendevano a installare un sistema commerciale basato su forza militare e intimidazione per deviare il commercio su porti controllati ove tassarlo. Fu cos\u00ec che nel 1415 Giovanni I del Portogallo conquist\u00f2 Ceuta, snodo nevralgico delle vie commerciali trans-sahariane e del commercio lungo la costa africana. Uno dei figli di Giovanni, l'Infante Enrico il Navigatore, realizz\u00f2 proprio a Ceuta le possibilit\u00e0 di profitto del commercio di spezie, oro e schiavi che per secoli erano state monopolio dei Mori nordafricani.\nEnrico voleva sapere fino a che punto si estendevano i territori musulmani in Africa, sperando di aggirarli e commerciare direttamente con l'Africa occidentale via mare e trovare alleati nelle leggendarie terre cristiane a sud come quello del mitico Prete Gianni e per sondare la possibilit\u00e0 di raggiungere le Indie, fonte del lucroso commercio delle spezie, via mare. Sponsorizz\u00f2 pertanto viaggi lungo la costa della Mauritania, riunendo mercanti, armatori e altre parti interessate nella ricerca di nuove rotte marittime. Ben presto furono raggiunte le isole atlantiche di Madera (1419), colonizzate da Jo\u00e3o Gon\u00e7alves Zarco, e le Azzorre (1427). A quel tempo, gli europei non sapevano cosa si trovasse oltre Capo Non (attuale Cape Chaunar) sulla costa africana e se fosse possibile tornare una volta attraversatolo. I miti nautici mettevano in guardia dai mostri oceanici e da un confine del mondo ma le spedizioni di Enrico sfidarono tali credenze e, a partire dal 1421, la navigazione sistematica lo super\u00f2, raggiungendo il ben pi\u00f9 ostico Capo Bojador che nel 1434 uno dei capitani di Enrico, Gil Eanes, doppi\u00f2 sfatandone la leggenda nera.\nEnormi benefici port\u00f2 l'introduzione della caravella a met\u00e0 del XV secolo, una piccola nave in grado di navigare al vento pi\u00f9 di qualsiasi altra in Europa all'epoca. Evolute dalle navi da pesca, le caravelle furono le prime a poter abbandonare il cabotaggio e navigare in sicurezza in aperto Atlantico. Per la navigazione astronomica, i portoghesi utilizzarono le Effemeridi che conobbero una notevole diffusione sempre nel Quattrocento: erano carte astronomiche che tracciavano la posizione delle stelle in un periodo di tempo distinto. Pubblicato nel 1496 dall'astronomo, astrologo e matematico ebreo Abraham Zacuto, l'Almanacco perpetuo includeva alcune di queste tavole per i movimenti delle stelle che hanno rivoluzionato la navigazione, consentendo il calcolo della latitudine. La longitudine esatta, invece, rimase elusiva e i marinai lottarono per determinarla per secoli. Utilizzando la caravella, l'esplorazione sistematica proseguiva sempre pi\u00f9 a sud, avanzando in media di un grado all'anno. Il Senegal e la Penisola di Capo Verde furono raggiunti nel 1445 e nel 1446 \u00c1lvaro Fernandes si spinse quasi fino all'attuale Sierra Leone.\nNel 1453 la conquista ottomana di Costantinopoli fu un duro colpo per la cristianit\u00e0 e per i rapporti commerciali consolidati che collegavano con l'Oriente. Nel 1455 papa Niccol\u00f2 V eman\u00f2 la bolla \"Romanus Pontifex\" che rafforzava la precedente \"Dum Diversas\" (1452), concedendo le terre e i mari scoperti al di l\u00e0 di Capo Bojador a Alfonso V del Portogallo e ai suoi successori, con diritti di commercio e conquista contro musulmani e pagani, gettando le basi per la visione politica lusitana dell'Atlantico come \"Mare clausum\". Alfonso commission\u00f2 nel 1459 il famoso \"Mappamondo di Fra Mauro\".\nNel 1456 Diogo Gomes raggiunse l'arcipelago di Capo Verde e nel decennio successivo diversi capitani al servizio di Enrico (es. il genovese Antonio de Noli e il veneziano Alvise Da Mosto) scoprirono le restanti isole, occupate durante il secolo, ed entro il 1460 raggiunsero il Golfo di Guinea.\nEsplorazione portoghese dopo Enrico il Navigatore.\nNel 1460 Pedro da Sintra raggiunse la Sierra Leone. Enrico il Navigatore mor\u00ec nel novembre di quell'anno dopo di che, viste le magre entrate, la Corona affid\u00f2 l'esplorazione al mercante di Lisbona Fern\u00e3o Gomes (1469) che, in cambio del monopolio sul commercio nel Golfo di Guinea, doveva esplorare 161 chilometri di costa all'anno per cinque anni. Con la sua sponsorizzazione, gli esploratori Jo\u00e3o de Santar\u00e9m, P\u00earo de Escobar, Lopo Gon\u00e7alves, Fern\u00e3o do P\u00f3 e Pedro de Sintra andarono ben oltre l'obiettivo: raggiunsero l'emisfero australe (usavano ormai la Croce del Sud come riferimento per la navigazione celeste) e le isole del Golfo di Guinea, tra cui S\u00e3o Tom\u00e9 e Pr\u00edncipe ed Elmina in quella che venne chiamata la \"Costa dell'Oro\" nel 1471 (odierno Ghana) perch\u00e9 vi fu trovato un fiorente commercio alluvionale di oro tra i nativi e commercianti arabi e berberi.\nNel 1478, durante la guerra di successione castigliana, vicino alla costa di Elmina fu combattuta una grande battaglia tra una flotta castigliana di 35 caravelle e una flotta portoghese per l'egemonia del commercio della Guinea (oro, schiavi, avorio e pepe). La vittoria arrise ai portoghesi, seguita dal riconoscimento ufficiale da parte dei Re Cattolici della sovranit\u00e0 lusitana sulla maggior parte dei territori contesi dell'Africa occidentale, sanciti dal Trattato di Alc\u00e1\u00e7ovas del 1479. Fu la prima \"guerra coloniale\" tra potenze europee.\nNel 1481, il neo-incoronato Giovanni II del Portogallo costru\u00ec il Castello di Elmina per vigilarvi sulla raccolta dell'oro. Nel 1482 il fiume Congo fu esplorato da Diogo C\u00e3o che nel 1486 prosegu\u00ec fino a Cape Cross (odierna Namibia).\nLa successiva svolta fu nel 1488, quando Bartolomeo Diaz doppi\u00f2 la punta meridionale dell'Africa, da lui chiamata \"Capo delle Tempeste\" (pt. \"Cabo das Tormentas\"), ancorando a Mossel Bay e poi navigando verso est fino alla foce del Great Fish River, dimostrando che l'Oceano Indiano era accessibile dall'Atlantico contrariamente a quanto sostenuto da Tolomeo. Contemporaneamente P\u00earo da Covilh\u00e3 aveva segretamente raggiunto l'Etiopia dopo aver raccolto importanti informazioni sulla costa del Mar Rosso e della Quenia, a supporto dell'imminente ricerca della rotta marittima per le Indie. Il Capo stesso fu ribattezzato dal re Giovanni \"Capo di Buona Speranza\" (pt. \"Cabo da Boa Esperan\u00e7a\") per il grande ottimismo che pervadeva i portoghesi.\nSulla base di storie posteriori relative alla cosiddetta \"Isola fantasma\" o Bacalao e delle incisioni su Roccia di Dighton, alcuni ipotizzano che il portoghese Jo\u00e3o Vaz Corte-Real giunse a Terranova nel 1473 ma si tratta di fonti inaffidabili e/o poco convincenti.\nEsplorazione spagnola: l'approdo di Colombo nelle Americhe.\nLa rivale iberica del Portogallo, il Regno di Castiglia e Le\u00f3n, aveva iniziato a stabilire il suo dominio sulle Canarie nel 1402 salvo poi involversi in contese civili e riaprire il conflitto con i musulmani per gran parte del XV secolo. Alla fine del secolo, complice l'unificazione delle corone di Castiglia e Aragona, la Spagna s'impegn\u00f2 nella ricerca di nuove rotte commerciali oltreoceano. La Corona d'Aragona era stata un importante potentato marittimo nel Mediterraneo, controllando territori nella Spagna orientale, nel sud-ovest della Francia, la Sicilia, Malta, il Regno di Napoli, la Sardegna e financo possedimenti continentali in Grecia. Nel 1492 i Re cattolici di Spagna conquistarono il Sultanato di Granada che forniva alla Castiglia beni africani tramite tributi e decisero di finanziare la spedizione di Cristoforo Colombo nella speranza di aggirare il monopolio del Portogallo sulle rotte marittime dell'Africa occidentale raggiungendo \"le Indie \" (Asia orientale e meridionale) con una rotta a ovest. Per due volte, nel 1485 e nel 1488, Colombo aveva presentato il progetto a Giovanni II del Portogallo che l'aveva respinto.\nLa sera del 3 agosto 1492 Colombo part\u00ec da Palos de la Frontera con tre navi: una nau, \"Santa Mar\u00eda\" (anche \"Gallega\", i.e. \"Galiziana\"), e due caravelle, \"Pinta\" (\"Dipinta\") e \"Santa Clara\" poi nota come \"Ni\u00f1a\" (\"Piccola\"). Raggiunse le Canarie, dove fece rifornimento per quello che si rivel\u00f2 essere un viaggio di cinque settimane attraverso l'oceano, attraversando una sezione dell'Atlantico che divenne nota come Mar dei Sargassi.\nLa terra fu avvistata il 12 ottobre 1492 e Colombo chiam\u00f2 l'isola (una delle isole dell'arcipelago delle Bahamas ma quale \u00e8 ancora oggetto di contesa) \"San Salvador\", in quelle che pensava essere le Indie Orientali. Colombo esplor\u00f2 poi la costa nord-orientale di Cuba (28 ottobre) e la costa settentrionale di Hispaniola entro il 5 dicembre. Fu ricevuto dal cacicco degli Guacanagar\u00edx che gli permise di costruire un insediamento.\nColombo lasci\u00f2 39 uomini e fond\u00f2 \"La Navidad\" in quella che oggi \u00e8 Haiti. Prima di tornare in Spagna, rap\u00ec 10/25 indigeni che port\u00f2 con s\u00e9. Solo 7/8 di questi \"indiani\" arrivarono vivi in Spagna ove fecero una certa impressione a Siviglia.\nAl ritorno, una tempesta costrinse Colombo ad attraccare a Lisbona (4 marzo 1493) ma dopo una settimana in Portogallo salp\u00f2 per la Spagna e il 15 marzo 1493 arriv\u00f2 a Barcellona, dove fece rapporto alla regina Isabella e al re Ferdinando. La notizia della sua scoperta di nuove terre si diffuse rapidamente in tutta Europa.\nColombo e altri esploratori spagnoli furono inizialmente delusi dalle loro scoperte: a differenza dell'Africa o dell'Asia, gli isolani dei Caraibi avevano poco da commerciare. Le isole divennero cos\u00ec il fulcro di sforzi di colonizzazione. Fu solo quando fu esplorato il continente che la Spagna trov\u00f2 la ricchezza che andava cercando.\nTrattato di Tordesillas (1494).\nPoco dopo il ritorno di Colombo da quelle che in seguito sarebbero state chiamate le \"Indie Occidentali\" si rese necessaria una divisione di influenza per evitare conflitti tra spagnoli e portoghesi. Il 4 maggio 1493, due mesi dopo l'arrivo di Colombo, i Re Cattolici ricevettero la bolla \"Inter Caetera\" dello spagnolo papa Alessandro VI che affermava che tutte le terre a ovest e a sud di una linea da polo a polo 100 leghe a ovest e a sud delle Azzorre o delle isole di Capo Verde spettavano alla Castiglia e, in seguito, a tutti i continenti e le isole allora appartenenti all'India. Non menzionava il Portogallo che non poteva rivendicare terre appena scoperte a est della linea.\nGiovanni II del Portogallo non era soddisfatto dell'accordo: gli concedeva troppo poca terra e ostacolava la sua rotta per l'India, il suo obiettivo principale. Negozi\u00f2 direttamente con Ferdinando e Isabella per spostare la linea a ovest e rivendicare cos\u00ec le terre appena scoperte a est di essa.\nL'accordo fu raggiunto nel 1494 con la firma del Trattato di Tordesillas che divise il mondo tra le due potenze. I portoghesi ricevettero tutto al di fuori dell'Europa a est di una linea che correva 370 leghe a ovest di Capo Verde alle isole scoperte da Cristoforo Colombo nel suo primo viaggio, rivendicate per la Castiglia e chiamate Cipangu (attuale Cuba) e Antilia (attuale Hispaniola). Ci\u00f2 garant\u00ec loro il controllo su Africa, Asia e Sud America orientale (Brasile). Gli spagnoli ricevettero tutto ci\u00f2 che stava a ovest di questa linea. Al momento della negoziazione, il trattato divideva le isole atlantiche note all'incirca a met\u00e0, con la linea di demarcazione a circa met\u00e0 strada tra Capo Verde portoghese e i Caraibi spagnoli.\nPedro \u00c1lvares Cabral incontr\u00f2 nel 1500 quella che oggi \u00e8 conosciuta come la costa brasiliana, originariamente ritenuta una grande isola. Poich\u00e9 si trovava a est della linea di demarcazione, la rivendic\u00f2 per il Portogallo con il benestare spagnolo. Le navi portoghesi navigavano a ovest nell'Atlantico per ottenere venti favorevoli per il viaggio verso l'India e fu cos\u00ec che Cabral giunse in Brasile. Alcuni sospettano che i portoghesi avessero scoperto segretamente il Brasile in precedenza ed \u00e8 per questo che hanno spostato la linea verso ovest ma non ci sono prove affidabili di ci\u00f2. Altri sospettano che Duarte Pacheco Pereira abbia scoperto il Brasile gi\u00e0 nel 1498 ma questo non \u00e8 considerato credibile dagli storici tradizionali.\nPi\u00f9 tardi il territorio spagnolo si sarebbe rivelato comprendere vaste aree continentali del Nord e del Sud America, mentre il Brasile portoghese si sarebbe espanso oltre la linea. Altre potenze europee giunsero poi a occupare territori gi\u00e0 oggetto del trattato di Tordesillas, ignorandone le disposizioni.\nLe Americhe: il Nuovo Mondo.\nMolto poco dell'area divisa da Tordesillas era stato effettivamente esplorato, poich\u00e9 diviso solo da parametri geografici e non di effettivo controllo politico-militare. Il primo viaggio di Colombo nel 1492 stimol\u00f2 comunque l'esplorazione marittima delle rotte atlantiche occidentali e, dal 1497, un certo numero di esploratori vi si diresse.\nViaggi minori.\nI viaggi minori o chiamati anche \"viaggi andalusi\" sono state una serie di viaggi d'esplorazione durante l'et\u00e0 delle scoperte, in un arco temporale dal 1499 al 1500. Alcuni storici estendono questo periodo fino al 1510, altri fino al 1521.\nSi identificano come minori perch\u00e9 non erano finanziati dai grandi imperi ma avevano un'iniziativa privata, con l'obiettivo di trovare oro ed espandere i commerci. Un altro obiettivo era quello di verificare le tesi di Cristoforo Colombo, fermo nella sue tesi di aver raggiunto Cipango, dunque le Indie orientali, talvolta definendo queste terre come il \"paradiso terrestre\" , ma che i resoconti di questi viaggi non trovava corrispondenza.\nNord America.\nNel 1497 l'italiano Giovanni Caboto ottenne lettere patenti dal re Enrico VII d'Inghilterra. Salpando da Bristol, probabilmente sostenuto dalla locale Society of Merchant Venturers, travers\u00f2 l'Atlantico da una latitudine settentrionale sperando che il viaggio verso le \"Indie Occidentali\" fosse pi\u00f9 breve e approd\u00f2 da qualche parte nel Nord America, forse in Terranova. Nel 1499 Jo\u00e3o Fernandes Lavrador, con P\u00earo de Barcelos, avvist\u00f2 e battezz\u00f2 il Labrador per conto del Portogallo. Si rec\u00f2 forse poi a Bristol per navigare in nome dell'Inghilterra. Quasi contemporaneamente (1499-1502) i fratelli Gaspar e Miguel Corte-Real esplorarono e battezzarono le coste della Groenlandia e di Terranova. Entrambe le esplorazioni sono segnalate nel Planisfero di Cantino del 1502.\nLe \"Vere Indie\" e il Brasile.\nNel 1497, il neo-incoronato Manuele I del Portogallo invi\u00f2 una flotta esplorativa oltre il Capo di Buona Speranza, realizzando il progetto di Giovanni II di trovare una rotta per le Indie. Nel luglio 1499 si sparse la notizia che i portoghesi erano giunti nelle \"vere Indie\", quando re Manuele inform\u00f2 i Re Cattolici del felice (o quasi) ritorno della flotta di Gama.\nLa terza spedizione di Colombo nel 1498 segn\u00f2 nel frattempo l'inizio della prima riuscita colonizzazione spagnola nelle Indie occidentali, sull'isola di Hispaniola. Nonostante i crescenti dubbi, Colombo si rifiut\u00f2 di accettare di non aver raggiunto le Indie. Durante il viaggio scopr\u00ec la foce dell'Orinoco sulla costa settentrionale del Sud America (attuale Venezuela) e pens\u00f2 che quell'enorme massa d'acqua dolce provenisse da una massa continentale che era certo fosse l'Asia.\nCon l'aumentare della navigazione tra Siviglia e le Indie Occidentali, crebbe la conoscenza delle isole dei Caraibi, dell'America Centrale e della costa settentrionale del Sud America. Una di queste flotte spagnole, quella di Alonso de Ojeda e Amerigo Vespucci nel 1499-1500, raggiunse la costa dell'attuale Guyana, dove i due esploratori si separarono. Vespucci navig\u00f2 verso sud, scoprendo la foce del Rio delle Amazzoni nel luglio 1499, e raggiungendo i 6\u00b0S, nell'attuale nord-est del Brasile.\nAll'inizio del 1500 Vicente Y\u00e1\u00f1ez Pinz\u00f3n fu portato fuori rotta da una tempesta e raggiunse quella che oggi \u00e8 la costa nord-orientale del Brasile il 26 gennaio 1500, esplorando l'estremo sud fino all'attuale stato di Pernambuco. Fu il primo a entrare completamente nell'estuario del Rio delle Amazzoni che chiam\u00f2 \"R\u00edo Santa Mar\u00eda de la Mar Dulce\" (\"Fiume di Santa Maria del mare d'acqua dolce\"). La terra era troppo a est per essere rivendicata dagli spagnoli stando a Tordesillas ma la scoperta ingolos\u00ec la Spagna: fu organizzato un secondo viaggio di Pinzon nel 1508 (costeggi\u00f2 la costa settentrionale verso la costa centroamericana in cerca di un passaggio verso Oriente) e un viaggio nel 1515-16 di Juan D\u00edaz de Sol\u00eds gi\u00e0 navigatore di Pinzon. La spedizione del 1515-16 fu stimolata dai rapporti sull'esplorazione portoghese della regione (vedi sotto). Fin\u00ec quando Sol\u00eds e alcuni membri del suo equipaggio scomparvero durante l'esplorazione di un R\u00edo de la Plata in barca ma ci\u00f2 che trov\u00f2 riaccese l'interesse spagnolo e la colonizzazione inizi\u00f2 nel 1531.\nNell'aprile del 1500, la seconda Armada portoghese dell'India, guidata da Pedro \u00c1lvares Cabral, con un equipaggio di capitani esperti, tra cui Bartolomeu Dias e Nicolau Coelho, incontr\u00f2 la costa brasiliana mentre oscillava verso ovest nell'Atlantico mentre eseguiva una grande \"volta do mar\" per evitare la bonaccia nel Golfo di Guinea. Il 21 aprile 1500 fu avvistata una montagna e fu chiamata \"Monte Pascoal\", e il 22 aprile Cabral sbarc\u00f2 sulla costa. Il 25 aprile l'intera flotta entr\u00f2 in porto battezzando \"Porto Seguro\" (it. \"Porto Sicuro\"). Cabral cap\u00ec che la nuova terra si trovava a est della linea di Tordesillas e invi\u00f2 in Portogallo la celebre \"Lettera sulla scoperta del Brasile\" di P\u00earo Vaz de Caminha. Credendo che la terra fosse un'isola, la chiam\u00f2 Ilha de Vera Cruz (\"Isola della Vera Croce\"). Alcuni storici hanno suggerito che i portoghesi potrebbero aver incontrato il rigonfiamento sudamericano in precedenza durante la navigazione sul \"volta do mar\", da qui l'insistenza di Giovanni II nel spostare la linea a ovest di Tordesillas nel 1494, quindi il suo sbarco in Brasile potrebbe non essere stato un incidente; anche se la motivazione di John potrebbe essere stata semplicemente quella di aumentare la possibilit\u00e0 di rivendicare nuove terre nell'Atlantico. Dalla costa orientale, la flotta vir\u00f2 poi verso est per riprendere il viaggio verso la punta meridionale dell'Africa e dell'India. Cabral fu il primo capitano a toccare quattro continenti, guidando la prima spedizione che collegava e univa l'Europa, l'Africa, il Nuovo Mondo e l'Asia.\nSu invito del re Manuele I del Portogallo, Amerigo Vespucci, un fiorentino che dal 1491 lavorava per un ramo del Banco dei Medici a Siviglia, allestendo spedizioni oceaniche e viaggiando due volte nelle Guiane con Juan de la Cosa nel servizio della Spagna come osservatore a questi viaggi esplorativi verso la costa orientale del Sud America. Le spedizioni divennero ampiamente note in Europa dopo che due resoconti a lui attribuiti, pubblicati tra il 1502 e il 1504, suggerirono che le terre appena scoperte non fossero le Indie ma un \"Nuovo Mondo\" (lat. \"Mundus novus\") come scritto da Vespucci a Lorenzo il Popolano in una lettera che divenne molto popolare in Europa. Si cap\u00ec presto che Colombo non era arrivato in Asia ma aveva trovato un nuovo continente, le Americhe, come furono nominate nel 1507 dai cartografi Martin Waldseem\u00fcller e Matthias Ringmann in onore di Vespucci.\nNel 1501-1502, una di queste spedizioni portoghesi, guidata da Gon\u00e7alo Coelho (e/o Andr\u00e9 Gon\u00e7alves o Gaspar de Lemos), salp\u00f2 a sud lungo la costa del Sud America fino alla baia dell'attuale Rio de Janeiro. Il resoconto di Vespucci afferma che la spedizione raggiunse la latitudine \"Polo Sud elevazione 52\u00b0 S\", alle latitudini \"fredde\" di quella che oggi \u00e8 la Patagonia meridionale (forse vicino allo Stretto), prima di tornare indietro. Vespucci scrisse che si diressero verso sud-ovest e verso sud, seguendo \"una costa lunga e inflessibile\", apparentemente coincidente con la costa sudamericana meridionale. Ci\u00f2 sembra controverso, poich\u00e9 nella lettera successiva ha cambiato parte della sua descrizione, affermando uno spostamento, da circa 32\u00b0 S (Brasile meridionale), a sud-sudest, al mare aperto; ritenendo, per\u00f2, che arrivassero a 50\u00b0/52\u00b0 S se fosse per sua decisione o per censura di D. Manuel che dovette costringerlo a modificare il suo racconto, perch\u00e9 aveva rivelato fin troppo a Lorenzo de' Medici e di dominio pubblico, \u00e8 sconosciuto.\nNel 1503, Binot Paulmier de Gonneville, sfidando la politica portoghese del \"mare clausum\", guid\u00f2 una delle prime spedizioni francesi normanni e bretoni in Brasile. Intendeva navigare verso le Indie Orientali ma vicino al Capo di Buona Speranza la sua nave fu deviata a ovest da una tempesta e sbarc\u00f2 nell'attuale stato di Santa Catarina (Brasile meridionale), il 5 gennaio 1504.\nNel 1511-1512, i portoghesi Jo\u00e3o de Lisboa e Estev\u00e3o de Fr\u00f3is raggiunsero l'estuario del R\u00edo de la Plata, tra l'Uruguay e l'Argentina, e si spinsero fino al Golfo San Matias a 42\u00b0 S, impresa registrata nel \"Newen Zeytung auss Pressilandt\" (\"Nuove notizie dalla terra del Brasile\"). La spedizione raggiunse un capo che si estendeva da nord a sud che chiamarono \"Capo di Santa Maria\" (Punta del Este, mantenendo il nome il Capo vicino); dopo il 40\u00b0S trovarono un \"\"Capo\" o \"un punto o luogo che si estende nel mare\", e un \"Golfo\"\" in giugno e luglio. Dopo aver navigato per quasi per aggirare il capo, avvistarono di nuovo il continente dall'altra parte e si diressero verso nord-ovest ma una tempesta imped\u00ec loro di fare qualsiasi progresso. Respinti dalla tramontana, tornarono indietro. D\u00e0 anche le prime notizie del \"Re Bianco\" e del \"popolo delle montagne\" all'interno (l'Impero inca), e un dono, un'ascia d'argento, ottenuta dai Charr\u00faa al loro ritorno (\"alla costa o al lato del \"Brasile\" \"), e \"a Ovest\" (lungo la costa e l'estuario del Rio de la Plata), e offerto al re Manuele I. Cristoforo de Haro, ebreo sefardita fiammingo, finanziatore della spedizione insieme a Dom Nuno Manuel, poi al servizio della Corona spagnola dopo il 1516, credeva che i navigatori avessero scoperto uno \"stretto\" meridionale verso l'ovest e l'Asia.\nNel 1519, una spedizione inviata dalla Corona spagnola per trovare una via per l'Asia fu guidata dall'esperto navigatore portoghese Magellano. La flotta esplor\u00f2 i fiumi e le baie mentre tracciava la costa sudamericana finch\u00e9 non trov\u00f2 una via per l'Oceano Pacifico attraverso lo Stretto di Magellano.\nNel 1524-1525, Alejo Garc\u00eda, un \"conquistador\" portoghese (forse un veterano della truppa di Sol\u00eds del 1516), guid\u00f2 una spedizione privata di avventurieri castigliani e portoghesi e circa 2000 indiani Guaran\u00ed. Esplorarono i territori dell'attuale Brasile meridionale, Paraguay e Bolivia, utilizzando la rete di sentieri nativi, il \"Peabiru\". Furono i primi europei ad attraversare il Gran Chaco e a raggiungere i territori esterni dell'Impero Inca sulle colline delle Ande, vicino a Sucre.\nOceano Indiano (1497-1513).\nLa rotta di Vasco da Gama verso l'India.\nProtetta dalla diretta concorrenza spagnola dal trattato di Tordesillas, l'esplorazione e la colonizzazione portoghesi verso est continuarono rapidamente. Per due volte, nel 1485 e nel 1488, il Portogallo respinse ufficialmente il progetto di Colombo di raggiungere l'India navigando verso ovest: sia perch\u00e9 i consiglieri di re Giovanni II ritenevano che la stima di Colombo d'una distanza di viaggio di fosse basso, sia perch\u00e9 Bartolomeo Diaz part\u00ec nel 1487 per doppiare la punta meridionale dell'Africa, tragitto a loro avviso pi\u00f9 breve per l'India. Il ritorno di Diaz dal Capo di Buona Speranza nel 1488 e il viaggio di P\u00earo da Covilh\u00e3 in Etiopia via terra rivelarono che le ricchezze dell'Oceano Indiano erano accessibile dall'Atlantico e si prepar\u00f2 pertanto una spedizione \"ad hoc\".\nSotto il patrocinio di re Manuele I del Portogallo, nel luglio 1497 una piccola flotta esplorativa di quattro navi e circa 170 uomini lasci\u00f2 Lisbona al comando di Vasco da Gama. A dicembre la flotta super\u00f2 il Great Fish River, dove Diaz s'era fermato, e navig\u00f2 in acque sconosciute agli europei. Nell'Oceano Indiano, Gama entr\u00f2 in una regione marittima che aveva tre circuiti commerciali diversi e ben sviluppati. Quello che da Gama incontr\u00f2 collegava Mogadiscio sulla costa orientale dell'Africa; Aden, all'estremit\u00e0 della penisola arabica; il porto persiano di Hormuz; Cambay, nell'India nord-orientale; e Calicut, nell'India sudorientale. Il 20 maggio 1498 arriv\u00f2 a Calicut ma ivi i suoi sforzi d'ottenere condizioni commerciali favorevoli furono ostacolati dal basso valore delle sue merci rispetto ai beni di valore ivi scambiati.\u00a0 Due anni e due giorni dopo la partenza, Gama e un equipaggio sopravvissuto di 55 uomini tornarono in gloria in Portogallo come le prime navi a salpare direttamente dall'Europa all'India.\nLa Seconda Armata d'India (Cabral, 1500), forte di tredici navi e circa 1500 uomini, prima approd\u00f2 in Brasile, poi raggiunse l'India e scopr\u00ec il Madagascar (1501), parzialmente esplorato da Trist\u00e3o da Cunha nel 1507. Mauritius fu scoperta nel 1507. Socotra occupata nel 1506. Nello stesso anno Louren\u00e7o de Almeida sbarc\u00f2 in Sri Lanka, l'isola orientale chiamata \"Taprobane\" in remoti resoconti di Alessandro Magno e del geografo greco del IV secolo a.C. Megastene. Sul continente asiatico le prime \"feitorias\" furono stabilite a Kochi e Calicut (1501) e poi a Goa, conquistata dai portoghesi nel 1510.\nLe \"Isole delle Spezie\" e la Cina.\nI portoghesi continuarono a navigare verso est dall'India, entrando in un secondo circuito commerciale dell'Oceano Indiano che da Calicut e Quillon in India puntava al Sud-est asiatico: fondamentalmente Malacca e Palembang. Nel 1511, Alfonso de Albuquerque conquist\u00f2 Malacca, allora centro del commercio asiatico, e invi\u00f2 poi missioni diplomatiche pi\u00f9 a est: es. Duarte Fernandes fu il primo inviato europeo nel Siam (odierna Thailandia).\nGli europei appresero cos\u00ec l'ubicazione delle fantomatiche \"Isole delle spezie\": le Molucche, principalmente le Isole Banda, allora l'unica fonte al mondo di noce moscata e chiodi di garofano. Raggiungere queste isole divenne lo scopo ultimo dei portoghesi nell'Oceano Indiano. Albuquerque invi\u00f2 una spedizione guidata da Ant\u00f3nio de Abreu a Banda (via Giava e le Piccole Isole della Sonda) che vi giunse all'inizio del 1512, dopo aver toccato le isole di Buru, Ambon e Seram. Da Banda, Abreu torn\u00f2 a Malacca, mentre il suo vice-capitano Francisco Serr\u00e3o, dopo una separazione forzata da un naufragio, punt\u00f2 a nord e raggiunse Ambon ove affond\u00f2 al largo di Ternate ma ottenne licenza di costruire una fortezza-fabbrica portoghese: il Forte S\u00e3o Jo\u00e3o Baptista de Ternate che inaugur\u00f2 la presenza portoghese nell'arcipelago malese.\nNel maggio 1513, Jorge \u00c1lvares raggiunse la Cina. Sebbene sia stato il primo a sbarcare sull'isola di Lintin nel Delta del Fiume delle Perle, fu per\u00f2 Rafael Perestrello, cugino di Cristoforo Colombo, il primo europeo a sbarcare sulla costa meridionale della Cina continentale e commerciare a Canton nel 1516, al comandando di una nave portoghese con equipaggio malese prelevato da una giunca di Malacca. Fern\u00e3o Pires de Andrade visit\u00f2 Canton l'anno dopo (1517) e apr\u00ec il commercio con la Cina. I portoghesi furono sconfitti dai cinesi nel 1521 nella battaglia di Tunmen e nel 1522 nella battaglia di Xicaowan, durante la quale i cinesi catturarono cannoni a retrocarica portoghesi e ne decodificarono la tecnologia, chiamandoli dal nome \"Folangji\" (probabilmente derivato dal persiano \"Farang\") usato dai cinesi per indicare i portoghesi. Dopo alcuni decenni, le ostilit\u00e0 tra portoghesi e cinesi cessarono e nel 1557 i cinesi permisero ai portoghesi di occupare Macao.\nPer imporre un monopolio commerciale, Mascate e Hormuz nel Golfo Persico furono sequestrate da Albuquerque rispettivamente nel 1507 e nel 1515. Entr\u00f2 anche in relazioni diplomatiche con la Persia. Nel 1513, mentre cercava di conquistare Aden, una spedizione guidata da Albuquerque attravers\u00f2 il Mar Rosso all'interno del Bab el-Mandeb e si rifugi\u00f2 nell'isola di Kamaran. Nel 1521, una forza sotto Ant\u00f3nio Correia conquist\u00f2 il Bahrain, inaugurando un periodo di quasi ottant'anni di dominio portoghese dell'arcipelago del Golfo. Nel Mar Rosso, Massaua fu il punto pi\u00f9 settentrionale toccato dai portoghesi nel 1541, quando una flotta al comando di Estev\u00e3o da Gama raggiunse Suez.\nOceano Pacifico (1513-1529).\nLa spedizione di Balboa nell'Oceano Pacifico.\nNel 1513, a circa sud di Acand\u00ed, nell'attuale Colombia, lo spagnolo Vasco N\u00fa\u00f1ez de Balboa ricevette notizia inaspettata di un \"altro mare\" ricco di oro. Con poche risorse e utilizzando le informazioni fornite dai cacicchi, attravers\u00f2 l'istmo di Panama con 190 spagnoli, alcune guide indigene e un branco di cani.\nUsando un piccolo brigantino e dieci canoe, navigarono lungo la costa e approdarono. Il 6 settembre, la spedizione fu rinforzata da 1.000 uomini. Combatt\u00e9 diverse battaglie, entr\u00f2 in una fitta giungla e scal\u00f2 la catena montuosa lungo il fiume Chucunaque da dove si poteva vedere questo \"altro mare\". Balboa prosegu\u00ec e, prima del mezzogiorno del 25 settembre, vide all'orizzonte un mare sconosciuto, diventando il primo europeo ad aver visto o raggiunto il Pacifico dal Nuovo Mondo. La spedizione scese verso la costa per una ricognizione: diventarono cos\u00ec i primi europei a navigare nell'Oceano Pacifico al largo delle coste del Nuovo Mondo. Dopo aver viaggiato pi\u00f9 di , Balboa chiam\u00f2 la baia dove finirono \"San Miguel\". Chiam\u00f2 il nuovo mare \"Mar del Sur\" (Mare del Sud) poich\u00e9 avevano viaggiato a sud per raggiungerlo. Lo scopo principale di Balboa nella spedizione era la ricerca di regni ricchi d'oro. A tal fine, attravers\u00f2 le terre dei \"cacicchi\" fino alle isole, nominando la pi\u00f9 grande \"Isla Rica\" (attuale Isla del Rey). Ha chiamato l'intero gruppo \"Archipi\u00e9lago de las Perlas\" che conservano ancora oggi.\nSuccessivi sviluppi a est.\nNel 1515-1516, la flotta spagnola guidata da Sol\u00eds navig\u00f2 lungo la costa orientale del Sud America fino al R\u00edo de la Plata che Sol\u00eds nomin\u00f2 poco prima di morire, mentre cercava di trovare un passaggio per il \"Mare del Sud\".\nPrima circumnavigazione.\nNel 1516 diversi navigatori portoghesi, in conflitto con il re Manuele I, si riunirono a Siviglia e offrirono i loro servigi il neo-incoronato re di Spagna e Sacro Romano Imperatore Carlo d'Asburgo: gli esploratori Diogo e Duarte Barbosa, Esteban G\u00f3mez, Juan Serrano e Ferdinando Magellano; i cartografi Jorge Reinel e Diego Ribero; i cosmografi Francisco e Ruy Faleiro; e il mercante fiammingo Christopher de Haro. Magellano aveva navigato in India fino al 1513 e conosceva sia la rotta per le Molucche sia Francisco Serr\u00e3o che vi abitava, Ipotizz\u00f2 che le isole si trovassero nell'area spagnola di Tordesillas, appoggiata su studi dei fratelli Faleiro.\nConsapevole degli sforzi spagnoli per trovare una rotta verso l'India navigando a ovest, Magellano present\u00f2 il suo piano a re Carlo che, con de Haro, gli finanzi\u00f2 la spedizione. Fu costituita una flotta e navigatori spagnoli come Juan Sebasti\u00e1n Elcano si unirono all'impresa. Il 10 agosto 1519 partirono da Siviglia con una cinque navi (l'ammiraglia \"Trinidad\" sotto il comando di Magellano, \"San Antonio\", \"Concepcion\", \"Santiago\" e \"Victoria\", la prima era una caravella e tutte le altre classificate come caracche o \"nau\") e un equipaggio di circa 237 uomini provenienti da diverse regioni d'Europa, con l'obiettivo di raggiungere le Molucche viaggiando verso ovest e condurle sotto la sfera economico-politica della Spagna.\nLa flotta navig\u00f2 sempre pi\u00f9 a sud, evitando il Brasile portoghese, e fu la prima a raggiungere la Terra del Fuoco all'estremit\u00e0 delle Americhe. Il 21 ottobre, partendo da Cape Virgenes, inizi\u00f2 un arduo viaggio attraverso uno stretto di 373 miglia (600\u00a0km) che Magellano chiam\u00f2 \"Estrecho de Todos los Santos\", attuale Stretto di Magellano. Il 28 novembre, tre navi entrarono nel Pacifico, allora chiamato \"Mar Pac\u00edfico\" per la sua apparente immobilit\u00e0, e lo traversarono. Magellano mor\u00ec nella battaglia di Mactan nelle Filippine, lasciando a Elcano il compito di completare il viaggio fino alle Molucche raggiunte nel 1521. Il 6 settembre 1522, la \"Vittoria\" torn\u00f2 in Spagna, completando cos\u00ec la prima circumnavigazione del globo: una sola delle cinque navi partite rientrava in patria con soli 18 uomini d'equipaggio! Altri 17 uomini arrivarono pi\u00f9 tardi in Spagna: 12 catturati dai portoghesi a Capo Verde alcune settimane prima, e, tra il 1525 e il 1527, 5 sopravvissuti alla \"Trinidad\". Il veneziano Antonio Pigafetta, assistente di Magellano, tenne un accurato diario di viaggio che \u00e8 oggi la principale fonte in merito.\nLa circumnavigazione diede alla Spagna una preziosa conoscenza del mondo e dei suoi oceani che in seguito aiut\u00f2 nell'esplorazione e nell'insediamento delle Filippine. Sebbene questa non fosse un'alternativa realistica alla rotta portoghese intorno all'Africa (lo Stretto di Magellano era troppo a sud e l'Oceano Pacifico troppo vasto per essere coperto con un solo viaggio dalla Spagna) successive spedizioni spagnole usarono queste informazioni per esplorare il Pacifico e scoprire rotte tra Acapulco, Nuova Spagna (l'attuale Messico) e Manila nelle Filippine: i cosiddetti \"Galeoni di Manila\".\nLe esplorazioni verso ovest e verso est s'incontrano.\nCome visto, passato Magellano, i portoghesi si precipitarono a catturarne l'equipaggio sopravvissuto e costruirono un forte a Ternate. Nel 1525, Carlo I invi\u00f2 un'altra spedizione verso ovest per colonizzare le Molucche, sostenendo che si trovavano nella sua zona di Tordesillas. La flotta di 7 navi e 450 uomini era guidata da Garc\u00eda Jofre de Loa\u00edsa e comprendeva i pi\u00f9 illustri navigatori spagnoli: Juan Sebasti\u00e1n Elcano e Loa\u00edsa, che persero la vita, e il giovane Andr\u00e9s de Urdaneta.\nNei pressi dello Stretto di Magellano, una delle navi fu spinta a sud da una tempesta, raggiungendo il 56\u00b0 S, dove credettero di vedere \"la fine della terra\": per la prima volta fu attraversato Capo Horn. La spedizione raggiunse le Molucche con grande difficolt\u00e0 e attracc\u00f2 a Tidore. Il conflitto con i portoghesi di Ternate fu inevitabile e apr\u00ec un decennio di schermaglie.\nPoich\u00e9 non esisteva un limite orientale stabilito da Tordesillas, entrambi i regni organizzarono incontri per risolvere la questione. Dal 1524 al 1529 esperti portoghesi e spagnoli si incontrarono a Badajoz-Elvas per trovare l'esatta posizione dell'antimeridiano di Tordesillas che avrebbe diviso il mondo in due emisferi uguali. Ogni corona nomin\u00f2 tre astronomi e cartografi, tre piloti e tre matematici. Lopo Homem, cartografo e cosmografo portoghese era nel consiglio, insieme al cartografo Diego Ribero della delegazione spagnola. Il consiglio si riun\u00ec pi\u00f9 volte, senza raggiungere un accordo: la conoscenza a quel tempo era insufficiente per un calcolo accurato della longitudine e ogni gruppo diede le isole al proprio sovrano. La questione fu risolta solo nel 1529, dopo una lunga trattativa, con la firma del Trattato di Saragozza che attribuiva le Molucche al Portogallo e le Filippine alla Spagna.\nTra il 1525 e il 1528, il Portogallo invi\u00f2 diverse spedizioni intorno alle Molucche. Gomes de Sequeira e Diogo da Rocha furono inviati a nord dal governatore di Ternate, Jorge de Menezes, e furono i primi europei a raggiungere le Isole Caroline che chiamarono \"Isole di Sequeira\". Nel 1526, Menezes approd\u00f2 nelle isole Biak e Waigeo, in Papua Nuova Guinea. Su queste esplorazioni si basa la teoria della scoperta portoghese dell'Australia, una tra le tante teorie sulla scoperta precoce dell'Australia, supportata dallo storico australiano Kenneth McIntyre secondo cui fu scoperta da Crist\u00f3v\u00e3o de Mendon\u00e7a e Gomes de Sequeira.\nNel 1527, Hern\u00e1n Cort\u00e9s, conquistatore del Messico, allest\u00ec una flotta per trovare nuove terre nel \"Mare del Sud\" (oceano Pacifico), chiedendo a suo cugino \u00c1lvaro de Saavedra Cer\u00f3n di prenderne il comando. Il 31 ottobre, Saavedra salp\u00f2 dalla Nuova Spagna, travers\u00f2 il Pacifico e punt\u00f2 a nord fino in Nuova Guinea, allora chiamata \"Isla de Oro\". Nell'ottobre del 1528, una delle navi raggiunse le Molucche. Nel suo tentativo di tornare in Nuova Spagna fu deviato dagli alisei di nord-est, che lo respinsero, cos\u00ec tent\u00f2 di tornare indietro, a sud. Torn\u00f2 in Nuova Guinea e navig\u00f2 verso nord-est, dove avvist\u00f2 le Isole Marshall e le Isole dell'Ammiragliato, ma fu nuovamente sorpreso dai venti, che lo portarono una terza volta alle Molucche. Questa rotta di ritorno verso ovest era difficile da trovare, ma alla fine fu scoperta da Andr\u00e9s de Urdaneta nel 1565.\nSpedizioni spagnole nell'entroterra americano (1519-1532).\nVoci di isole sconosciute a nord-ovest di Hispaniola avevano raggiunto la Spagna nel 1511 e il re Ferdinando era interessato a prevenire ulteriori esplorazioni. Mentre i portoghesi stavano facendo enormi guadagni nell'Oceano Indiano, gli spagnoli investirono nell'esplorazione dell'entroterra alla ricerca di oro e altre risorse preziose. I membri di queste spedizioni, i famosi \"conquistadores\" non erano soldati regolari ma soldati di ventura: provenivano da una variet\u00e0 di ambienti (artigiani, mercanti, clericali, avvocati, piccola nobilt\u00e0 e anche schiavi liberati), dovevano procurarsi privatamente l'attrezzatura, eventualmente con un credito su quote del bottino, e non avevano solitamente un addestramento militare professionale, seppur alcuni avessero precedenti esperienze in altre spedizioni.\nNell'entroterra americano gli spagnoli incontrarono imperi indigeni grandi e popolosi come quelli europei. Relativamente piccole spedizioni di \"conquistadores\" si allearono con ribelli nativi contro questi imperi. Una volta stabilita la sovranit\u00e0 spagnola e individuate le principali fonti di ricchezza, la corona spagnola si concentr\u00f2 sulla replica delle istituzioni statali e ecclesiastiche europee in America. Un primo elemento chiave fu la cosiddetta \"conquista spirituale\" degli indigeni attraverso l'evangelizzazione cristiana. L'economia si struttur\u00f2 con la cosiddetta \"encomienda\" in cui i \"conquistadores\" ricevevano beni in tributo e gli indigeni erano costretti a lavori forzati. Una volta scoperti i vasti giacimenti di argento, non solo le economie coloniali del Messico e del Per\u00f9 furono trasformate ma anche l'economia europea. L'impero spagnolo divenne una grande potenza mondiale. Furono stabilite reti commerciali globali che includevano raccolti di alto valore dalle Americhe mentre argento ispano-americano divenne il motore dell'economia mondiale.\nDurante questo periodo, le pandemie eurasiatiche come il vaiolo decimarono i nativi americani.\nNel 1512, per premiare Juan Ponce de Le\u00f3n dell'esplorazione del Porto Rico (1508), il re Ferdinando lo esort\u00f2 a cercare a proprie spese nuove terre delle quali l'avrebbe nominato governatore. Con 3 navi e circa 200 uomini, L\u00e9on part\u00ec da Porto Rico nel marzo 1513. Ad aprile avvist\u00f2 la Florida, cos\u00ec chiamata perch\u00e9 era il periodo pasquale (\"Florida\" in es.), da lui creduta un'isola ma cosa che gli valse il titolo di primo europeo a toccare il suolo continentale americano. Il luogo di sbarco \u00e8 conteso tra St. Augustine, Ponce de Le\u00f3n Inlet e Melbourne Beach. Si diresse a sud per ulteriori esplorazioni e l'8 aprile incontr\u00f2 una corrente cos\u00ec forte da spingerlo all'indietro: questo fu il primo incontro con la Corrente del Golfo che presto sarebbe diventata la rotta principale per le navi dirette a est che lasciavano le Indie spagnole per l'Europa. Esplor\u00f2 la costa raggiungendo la baia di Biscayne, Dry Tortugas e poi navig\u00f2 verso sud-ovest nel tentativo di fare il giro di Cuba, raggiungendo Grand Bahama a luglio.\nMessico: Cort\u00e9s e l'impero azteco.\nNel 1517, il governatore di Cuba Diego Vel\u00e1zquez de Cu\u00e9llar invi\u00f2 una flotta al comando di Hern\u00e1ndez de C\u00f3rdoba a esplorare la penisola dello Yucat\u00e1n. Raggiunsero la costa dove i Maya li invitarono a sbarcare per attaccarli nottetempo e quasi sterminarli. Vel\u00e1zquez allest\u00ec un'altra spedizione guidata da suo nipote Juan de Grijalva che navig\u00f2 verso sud lungo la costa fino a Tabasco, parte dell'impero azteco.\nNel 1518, Vel\u00e1zquez affid\u00f2 al sindaco della capitale di Cuba, Hern\u00e1n Cort\u00e9s, il comando d'una spedizione per sottomettere l'interno del Messico salvo poi ritrattare per screzi personali. Nel febbraio 1519, Cort\u00e9s part\u00ec comunque: con circa 11 navi, 500 uomini, 13 cavalli e un piccolo numero di cannoni sbarc\u00f2 nello Yucat\u00e1n, in territorio maya, rivendicando terre per la Spagna. Da Trinidad si rec\u00f2 a Tabasco e vinse una battaglia contro gli indigeni: tra i prigionieri c'era Marina (La Malinche), sua futura amante, che conosceva sia la nahuatl (azteca) sia maya e divenne oltre che interprete anche preziosa consigliera. Fu lei a parlare a Cort\u00e9s delle ricchezze azteche.\nA luglio, Cort\u00e9s prese il controllo di Veracruz e si pose agli ordini diretti del nuovo re Carlo I di Spagna. Chiese un incontro con l'imperatore azteco Montezuma II che ripetutamente rifiut\u00f2. Cort\u00e9s punt\u00f2 allora sulla capitale azteca, Tenochtitl\u00e1n, e lungo la strada si alle\u00f2 con diverse trib\u00f9 stanche della sanguinosa tirannide azteca. In ottobre, accompagnato da circa 3.000 Tlaxcalteca, il \"conquistador\" marci\u00f2 verso Cholula, la seconda citt\u00e0 pi\u00f9 grande del Messico centrale. O per incutere paura agli aztechi che lo aspettavano o (come afferm\u00f2 in seguito) desiderando dare l'esempio ai nativi, massacr\u00f2 migliaia di notabili disarmati riuniti nella piazza centrale e bruci\u00f2 parzialmente la citt\u00e0.\nArrivato a Tenochtitlan con un grande esercito, l'8 novembre fu ricevuti pacificamente da Montezuma II che lasci\u00f2 volutamente entrare Cort\u00e9s nel cuore dell'impero azteco, sperando di conoscerlo meglio per poi annientarlo. L'imperatore gli fece lauti doni in oro che lo indussero a saccheggiarne grandi quantit\u00e0. Nelle sue lettere a re Carlo, Cort\u00e9s affermava che gli Aztechi lo credevano un emissario del dio Quetzalcoatl o il dio stesso, una credenza contestata da alcuni storici moderni. Saputo per\u00f2 che i suoi uomini sulla costa erano stati attaccati dagli aztechi, prese in ostaggio di Montezuma nel suo palazzo, chiedendo un riscatto come tributo per re Carlo.\nVelasquez invi\u00f2 nell'aprile 1520 un'altra spedizione, 1.100 uomini guidati da P\u00e1nfilo de Narv\u00e1ez, per opporsi a Cort\u00e8s che lasci\u00f2 200 uomini a Tenochtitlan e prese il resto per affrontare Narvaez, sconfiggendolo e convincendo i suoi uomini a unirsi a lui. A Tenochtitl\u00e1n, uno dei suoi luogotenenti commise per\u00f2 un massacro nel Grande Tempio, scatenando la ribellione. Cort\u00e9s torn\u00f2 rapidamente e tent\u00f2 di sfruttare Montezuma come paciere ma l'imperatore azteco fu ucciso, forse lapidato dai suoi sudditi. Gli spagnoli fuggirono durante la cosiddetta \"Noche Triste\", a prezzo del massacro della loro retroguardia e perdendo buona parte del tesoro sino ad allora accumulato. Dopo una battaglia a Otumba, raggiunsero Tlaxcala, avendo perso 870 uomini. Assistito da alleati e rinforzi cubani, Cort\u00e9s assedi\u00f2 Tenochtitl\u00e1n e cattur\u00f2 il nuovo imperatore Cuauht\u00e9moc nell'agosto 1521. Debellato l'impero azteco, Cort\u00e9s rivendic\u00f2 la citt\u00e0 per la Spagna e la ribattezz\u00f2 Citt\u00e0 del Messico.\nPer\u00f9: Pizarro e l'Impero Inca.\nUn primo tentativo di esplorare il Sudamerica occidentale fu intrapreso nel 1522 da Pascual de Andagoya. I nativi gli parlarono d'un territorio ricco d'oro intorno a un fiume chiamato \"\"Pir\u00fa\". Dopo aver raggiunto il fiume San Juan (Colombia), Andagoya si ammal\u00f2 e torn\u00f2 a Panama, dove diffuse notizie sul \"Pir\u00fa\" come il leggendario El Dorado. Questi, insieme ai resoconti di successo di Cort\u00e9s, attirarono l'attenzione di Pizarro.\nFrancisco Pizarro aveva accompagnato Balboa Balboa nella traversata dell'istmo di Panama. Nel 1524 form\u00f2 una societ\u00e0, la \"Empresa del Levante\"\", con il prete Hernando de Luque e il soldato Diego de Almagro per esplorare il sud, accettando di dividere i profitti: Pizarro era il comandante, Almagro il furiere e Luque il finanziatore.\nIl 13 settembre 1524 part\u00ec la prima delle tre spedizioni alla conquista del Per\u00f9 con circa 80 uomini e 40 cavalli. Fu un disastro. Arrivarono in Colombia e soccombettero al maltempo, alla fame e alle scaramucce con gli indigeni, in una delle quali Almagro perse un occhio. I toponimi conferiti lungo il percorso, \"Puerto deseado\" (porto desiderato), \"Puerto del hambre\" (porto della fame) e \"Puerto quemado\" (porto bruciato), attestano le difficolt\u00e0 del viaggio. Due anni dopo, nell'agosto del 1526, part\u00ec una seconda spedizione con il riluttante permesso del governatore di Panama: due navi, 160 uomini e diversi cavalli. Dopo aver raggiunto il fiume San Juan si separarono, Pizarro rimase per esplorare le coste paludose e Almagro torn\u00f2 indietro per chiedere rinforzi. Il pilota principale di Pizarro navig\u00f2 verso sud e, dopo aver attraversato l'equatore, cattur\u00f2 una zattera da Tumbes: conteneva tessuti, ceramiche e, soprattutto, oro, argento e smeraldi. Al ritorno di Almagro con i rinforzi, ripartirono e, dopo un viaggio difficile contro forti venti e correnti, raggiunsero Atacames dove trovarono una grande popolazione nativa soggetta al controllo dell'Impero inca ma non sbarcarono.\nPizarro rimase al sicuro vicino alla costa, mentre Almagro e Luque tornarono a chiedere ulteriori rinforzi con la prova della presenza dell'oro. Il nuovo governatore rifiut\u00f2 una terza spedizione e ordin\u00f2 a due navi di riportare tutti a Panama. Almagro e Luque colsero l'occasione per unirsi a Pizarro. Quando arrivarono alla \"Isla de Gallo\", Pizarro tracci\u00f2 una linea sulla sabbia, dicendo: \"L\u00e0 giace il Per\u00f9 con le sue ricchezze; qui, Panama e la sua povert\u00e0.\" \"Scelga, ogni uomo, ci\u00f2 che meglio diventa un castigliano coraggioso.\" Tredici uomini decisero di restare e divennero noti come \"i famosi tredici\". Si diressero verso la \"Isla Gorgona\" dove rimasero sette mesi prima dell'arrivo delle provviste.\nDecisero di navigare verso sud e, nell'aprile del 1528, raggiunsero la regione peruviana nordoccidentale di Tumbes ove furono accolti calorosamente dagli indigeni \"Tumpis\". Due degli uomini di Pizarro riportarono storie d'incredibili ricchezze, comprese decorazioni in oro e argento intorno alla casa del capo. Videro per la prima volta un lama che Pizarro chiam\u00f2 \"\"piccoli cammelli\". I nativi chiamarono gli spagnoli \"Figli del Sole\"\" per la loro carnagione chiara e le loro armature brillanti. Decisero quindi di tornare a Panama per preparare una spedizione finale. Prima di partire navigarono verso sud attraverso territori che hanno chiamato come Cabo Blanco, porto di Payta, Sechura, Punta de Aguja, Santa Cruz e Trujillo, raggiungendo il 9\u00b0 S.\nNella primavera 1528, Pizarro salp\u00f2 per la Spagna, dove ebbe un colloquio con Carlo d'Asburgo che promise di sostenerlo dopo aver finalmente avuto notizie di terre ricche d'oro e argento in Sud America. La \"Capitulaci\u00f3n de Toledo\" autorizz\u00f2 Pizarro a procedere alla conquista del Per\u00f9. Pizarro riusc\u00ec quindi a convincere molti amici e parenti a supportarlo: i suoi fratelli Hern\u00e1ndo Pizarro, Juan Pizarro, Gonzalo Pizarro e anche Francisco de Orellana, che in seguito avrebbe esplorato il Rio delle Amazzoni, cos\u00ec come suo cugino Pedro Pizarro.\nLa terza e ultima spedizione di Pizarro part\u00ec da Panama il 27 dicembre 1530: 3 navi e 180 uomini. Sbarcarono vicino all'Ecuador e salparono per Tumbes, trovandola distrutta. Marciarono nell'entroterra e fondarono il primo insediamento spagnolo in Per\u00f9, San Miguel de Piura. Uno degli uomini torn\u00f2 con un inviato Inca e un invito per un incontro. Gli Inca erano in piena guerra civile e Atahualpa era riparato nel nord del Per\u00f9 dopo la sconfitta di suo fratello Hu\u00e1scar. Dopo aver marciato per due mesi, i \"conquistadores\" raggiunsero Atahualpa. Questi rifiut\u00f2 per\u00f2 il loro aiuto, dicendo che sarebbe stato \"tributario di nessuno\". C'erano meno di 200 spagnoli per i suoi 80.000 soldati, ma Pizarro attacc\u00f2 e vinse l'esercito Inca nella battaglia di Cajamarca, catturando Atahualpa nella cosiddetta \"Sala del riscatto\". Nonostante adempisse alla sua promessa di riempire una stanza con oro e due con argento, Atahualpa fu condannato per aver ucciso suo fratello e aver complottato contro Pizarro e fu giustiziato.\nNel 1533, Pizarro invase Cusco con truppe indigene e scrisse a Carlo I: \" \"Questa citt\u00e0 \u00e8 la pi\u00f9 grande e la pi\u00f9 bella mai vista in questo paese o in qualsiasi altra parte delle Indie.\" [...] \"\u00e8 cos\u00ec bella e ha edifici cos\u00ec belli che sarebbe notevole anche in Spagna.\"\" Dopo che gli spagnoli ebbero distrutto l'impero inca, Jauja nella fertile valle del Mantaro fu stabilita come capitale provvisoria del Per\u00f9 ma era troppo in alto sulle montagne e Pizarro fond\u00f2 allora la citt\u00e0 di Lima il 18 gennaio 1535, atto da lui considerato uno dei pi\u00f9 importanti della sua vita.\nPrincipali nuove rotte commerciali (1542-1565).\nNel 1543 tre commercianti portoghesi divennero accidentalmente i primi occidentali a raggiungere e commerciare con il Giappone. Secondo Fern\u00e3o Mendes Pinto, presunto testimone dei fatti, arrivarono a Tanegashima ove i nativi furono tanto colpiti dalle armi da fuoco da replicarne immediatamente la tecnologia per poi passare a produrla in massa.\nLa conquista spagnola delle Filippine fu ordinata da Filippo II di Spagna e Andr\u00e9s de Urdaneta fu il comandante designato. Urdaneta accett\u00f2 di accompagnare la spedizione ma rifiut\u00f2 di comandare e fu nominato Miguel L\u00f3pez de Legazpi. La spedizione salp\u00f2 nel novembre 1564. Dopo aver trascorso un po' di tempo sulle isole, Legazpi rimand\u00f2 Urdaneta per trovare una via di ritorno migliore. Urdaneta salp\u00f2 da San Miguel a Cebu il 1 giugno 1565 ma dovette spingersi fino al 38\u00ba parallelo Nord per trovare venti favorevoli.\nRagion\u00f2 allora sull'ipotesi che gli alisei del Pacifico disegnassero un vortice come quelli atlantici, rendendo quindi possibile replicare anche nel Pacifico la \"Volta do mar\", puntare a nord e catturare venti favorevoli in direzione est per le Americhe. Raggiunse cos\u00ec la costa vicino a Cape Mendocino, in California, e poi ridiscese sotto-costa verso sud. Raggiunse il porto di Acapulco l'8 ottobre 1565 dopo aver percorso in 130 giorni: quattordici uomini dell'equipaggio erano morti e solo Urdaneta e Felipe de Salcedo, nipote di L\u00f3pez de Legazpi, avevano abbastanza forza per gettare le ancore.\nFu cos\u00ec stabilita una rotta spagnola attraverso il Pacifico, tra il Messico e le Filippine. Per molto tempo queste rotte sono state utilizzate dai galeoni di Manila, creando cos\u00ec un collegamento commerciale che univa Cina, Americhe ed Europa attraverso le rotte combinate transpacifiche e transatlantiche.\nCoinvolgimento del Nord Europa (1595-XVII secolo).\nLe nazioni europee non riconobbero il Trattato di Tordesillas, n\u00e9 riconobbero la donazione di papa Alessandro VI del Nuovo Mondo agli spagnoli. Francia, Paesi Bassi e Inghilterra avevano ciascuno una lunga tradizione marittima, sia commerciale sia di attivit\u00e0 corsare, e riuscirono, a tempo debito, a mettere le mani sulle nuove tecnologie e mappe iberiche.\nDopo il fallimento del matrimonio di Enrico VIII d'Inghilterra e Caterina d'Aragona, il Tudor ruppe con la Chiesa cattolica romana e si stabil\u00ec come capo della Chiesa di Inghilterra, aggiungendo il conflitto religioso a quello politico. Quando gran parte dei Paesi Bassi divenne protestante, cerc\u00f2 l'indipendenza politica e religiosa dalla Spagna cattolica. Nel 1568 gli olandesi si ribellarono al dominio di Filippo II di Spagna avviando la guerra degli ottant'anni (1568-1648) cui si affianc\u00f2 ben presto anche la Guerra anglo-spagnola (1585-1604). Nel 1580 Filippo II divenne re del Portogallo creando la cosiddetta \"Unione iberica\". Sebbene governasse il Portogallo e il suo impero come separati da quello spagnolo, l'unione delle corone produsse una superpotenza cattolica che Inghilterra e i Paesi Bassi sfidarono.\nNegli ottant'anni della guerra d'indipendenza olandese, le truppe di Filippo conquistarono le importanti citt\u00e0 commerciali di Bruges e Gand. Anversa, allora il porto pi\u00f9 importante del mondo, cadde nel 1585.\u00a0La popolazione protestante ebbe due anni per sistemare gli affari prima di lasciare la citt\u00e0. Molti si stabilirono ad Amsterdam. Si trattava principalmente di abili artigiani, ricchi mercanti delle citt\u00e0 portuali e rifugiati fuggiti dalle persecuzioni religiose, in particolare ebrei sefarditi portoghesi e spagnoli e ugonotti francesi. Anche i Padri Pellegrini vi trascorsero del tempo prima di partire per il Nuovo Mondo. Quest'immigrazione di massa fu un importante volano: piccolo porto nel 1585, Amsterdam si trasform\u00f2 rapidamente in uno dei centri commerciali pi\u00f9 importanti del mondo. Dopo la sconfitta dell'Invincibile Armata nel 1588 ci fu un'enorme espansione del commercio marittimo ma la sconfitta della cosiddetta \"Armada inglese\" conferm\u00f2 la supremazia marittima spagnola sui concorrenti.\nL'emergere della potenza marittima olandese fu rapido e notevole: per anni infatti gli olandesi avevano partecipato ai viaggi portoghesi verso est, sia come abili marinai sia come cartografi. Nel 1592, Cornelis de Houtman fu inviato dagli olandesi a Lisbona per raccogliere quante pi\u00f9 informazioni possibili sulle Isole delle Spezie. Nel 1595, il mercante ed esploratore Jan Huygen van Linschoten, dopo aver viaggiato nell'Oceano Indiano al servizio dei portoghesi, pubblic\u00f2 un resoconto di viaggio ad Amsterdam, il \"Reys-gheschrift vande navigatien der Portugaloysers in Orienten\" (\"\"\"Rapporto di viaggio attraverso le navigazioni dei portoghesi in Oriente\") con vaste indicazioni di viaggio dal Portogallo alle Indie orientali fino al Giappone. Nello stesso anno, Houtman guid\u00f2 il primo viaggio esplorativo olandese e scopr\u00ec una nuova rotta marittima, dal Madagascar allo stretto della Sonda in Indonesia, e firm\u00f2 un trattato con il sultano Banten.\nL'interesse olandese e britannico, alimentato da nuove informazioni, port\u00f2 a un movimento di espansione commerciale e alla fondazione di Compagnie commerciali privilegiate inglesi (1600) e olandesi (1602). Olandesi, francesi e inglesi inviarono navi che si opposero al monopolio portoghese, concentrato soprattutto nelle zone costiere, che si dimostrarono incapaci di difendersi da un'impresa cos\u00ec vasta e dispersa.\nEsplorazione del Nord America.\nLa spedizione inglese del 1497 autorizzata da Enrico VII d'Inghilterra era guidata dal veneziano Giovanni Caboto: la prima d'una serie di missioni francesi e inglesi che esplorarono il Nord America. I marinai italiani svolsero un ruolo indubbiamente importante nelle prime esplorazioni, in particolare il genovese Cristoforo Colombo le cui scoperte spianarono alla Spagna l'accesso alle miniere d'argento centro e sudamericane. Le spedizioni nordeuropee puntavano a individuare il cosiddetto \"Passaggio a nord-ovest\" per il commercio asiatico. Non fu mai scoperto ma permise di sviluppare nuove possibilit\u00e0, sebbene nulla sulla scala di quelle spettacolari degli spagnoli. All'inizio del XVII secolo i coloni di numerosi stati del Nord Europa iniziarono a stabilirsi sulla costa orientale del Nord America. Nel 1520\u20131521 il portoghese Jo\u00e3o \u00c1lvares Fagundes, accompagnato da coppie del Portogallo continentale e delle Azzorre, esplor\u00f2 Terranova e Nuova Scozia, probabilmente raggiungendo la baia di Fundy nel bacino di Minas, e stabil\u00ec una colonia di pescatori sull'Isola del Capo Bretone che sarebbe durata almeno fino al 1570 circa.\nNel 1524, l'italiano Giovanni da Verrazzano navig\u00f2 per Francesco I di Francia, motivato dall'indignazione per la divisione del mondo tra portoghesi e spagnoli. Esplor\u00f2 la costa atlantica del Nord America, dalla Carolina del Sud a Terranova, e fu il primo europeo a visitare quella che sarebbe poi diventata la colonia della Virginia e gli Stati Uniti. Nello stesso anno Esteban G\u00f3mez, un cartografo portoghese gi\u00e0 della flotta di Magellano, esplor\u00f2 la Nuova Scozia, navigando a sud attraverso il Maine, dove entr\u00f2 nell'attuale porto di New York, nel fiume Hudson e infine raggiunse la Florida nell'agosto 1525. Come risultato della sua spedizione, la mappa del mondo di Diego Ribero del 1529 delinea quasi perfettamente la costa orientale del Nord America. Dal 1534 al 1536, il francese Jacques Cartier che si ritiene abbia accompagnato Verrazzano in Nuova Scozia e Brasile fu il primo europeo a viaggiare nell'entroterra nordamericano, descrivendo il Golfo di San Lorenzo, che chiam\u00f2 \"Il Paese dei Canadas \", dopo Nomi irochesi, rivendicando quello che oggi \u00e8 il Canada per Francesco I di Francia.\nGli europei esplorarono la costa del Pacifico a partire dalla met\u00e0 del XVI secolo. Lo spagnolo Francisco de Ulloa esplor\u00f2 la costa occidentale del Messico, compreso il Golfo di California, dimostrando che la Bassa California (es. \"Baja California\") era una penisola. Nonostante il suo rapporto basato su informazioni di prima mano, in Europa persisteva il mito che la California fosse un'isola. Fu sempre Ulloa a usare per primo il nome \"California\". Juan Rodr\u00edguez Cabrillo, un portoghese al servizio della Spagna, fu il primo europeo a mettervi piede il 28 settembre 1542 sulle rive della Baia di San Diego e rivendicandola per la Spagna. Sbarc\u00f2 poi all'Isola di San Miguel, una delle Isole del Canale, e continu\u00f2 a nord fino a Point Reyes sulla terraferma. Dopo la sua morte, l'equipaggio continu\u00f2 a esplorare fino all'Oregon.\nIl corsaro Francis Drake navig\u00f2 lungo la costa nel 1579 a nord del luogo di sbarco di Cabrillo mentre circumnavigava il mondo. Drake ebbe una carriera lunga e di grande successo attaccando gli insediamenti spagnoli nei Caraibi e nella terraferma americana. Svolse anche un ruolo importante nella sconfitta dell\"'Armada\" spagnola a Gravelinga salvo poi guidare l'armata inglese che tent\u00f2 invano di strappare i Caraibi alla Spagna venendo sonoramente sconfitta. Il 5 giugno 1579, Drake approd\u00f2 brevemente a South Cove, Cape Arago, appena a sud di Coos Bay nell'Oregon, poi salp\u00f2 verso sud alla ricerca di un porto adatto per riparare la sua nave danneggiata. Il 17 giugno, trov\u00f2 una baia protetta sulla costa della California settentrionale, vicino a Point Reyes. Mentre era a terra, rivendic\u00f2 l'area per la regina Elisabetta I d'Inghilterra battezzandola New Albion (\"Nuova Albione\") e lasciandovi una lastra di ottone incisa. Gli approdi di Drake sulla costa occidentale del Nord America sono una piccola parte della sua circumnavigazione del globo del 1577-1580. Il corsaro mor\u00ec nel 1596 al largo della costa di Panama, in seguito alle ferite riportate in un raid.\nTra il 1609 e il 1611, dopo diversi viaggi per conto di mercanti inglesi alla ricerca del passaggio a nord-ovest, Henry Hudson, sotto gli auspici della Compagnia Olandese delle Indie Orientali (VOC), esplor\u00f2 la regione intorno all'odierna New York City. Esplor\u00f2 il fiume Hudson e pose le basi per la colonizzazione olandese della regione. L'ultima spedizione di Hudson si spost\u00f2 pi\u00f9 a nord alla ricerca del \"Passaggio\", portando alla scoperta dello Stretto e della Baia di Hudson. Dopo aver svernato a James Bay, Hudson tent\u00f2 di proseguire il suo viaggio nella primavera del 1611 ma il suo equipaggio si ammutin\u00f2 e lo uccise gettandolo alla deriva.\nLa ricerca del \"Passaggio a nord-ovest\" (1533-1611).\nFrancia, Paesi Bassi e Inghilterra, inibite a navigare lungo il Sud America e l'Africa, non avevano una rotta per l'Asia. Appurato che non esisteva una via attraverso l'entroterra americano, l'attenzione si rivolse alla possibilit\u00e0 di un passaggio attraverso le acque settentrionali. Il desiderio di tracciare tale rotta, il cosiddetto \"Passaggio a nord-ovest\", guid\u00f2 gran parte dell'esplorazione europea delle coste artiche del Nord America e della Russia. In Russia l'idea di una possibile via marittima che collegasse l'Atlantico e il Pacifico fu avanzata per la prima volta dal diplomatico Dmitrij Gerasimov nel 1525, sebbene i coloni russi sulla costa del Mar Bianco, i Pomory, avessero esplorato parti della rotta gi\u00e0 dal XI secolo.\nNel 1553 l'esploratore inglese Hugh Willoughby e il capo pilota Richard Chancellor furono inviati con tre navi alla ricerca di un passaggio dalla Compagnia londinese di Merchant Adventurers per New Lands. Durante il viaggio attraverso il Mare di Barents, Willoughby pens\u00f2 di vedere isole a nord e isole chiamate Willoughby's Land furono mostrate sulle mappe pubblicate da Plancius e Mercator nel 1640. Le navi furono separate da \"terribili trombe d'aria\" nel Mare di Norvegia e Willoughby navig\u00f2 in una baia vicino all'attuale confine tra Finlandia e Russia. Le sue navi con gli equipaggi congelati, incluso Willoughby e il suo diario, furono trovate dai pescatori russi un anno dopo. Chancellor gett\u00f2 l'ancora nel Mar Bianco, giunse via terra a Mosca alla corte dello zar Ivan IV di Russia e avvi\u00f2 il commercio con la Russia, facendo della Compagnia degli Avventurieri Mercantili la Compagnia di Mosca.\nNel giugno 1576, l'inglese Martin Frobisher guid\u00f2 una spedizione di tre navi e 35 uomini alla ricerca di un passaggio a nord-est intorno al Nord America. Il viaggio fu sostenuto sempre dalla Muscovy Company. Tempeste violente affondarono una nave e costrinsero un'altra a tornare indietro ma Frobisher e l'altra nave raggiunsero la costa del Labrador a luglio. Pochi giorni dopo arrivarono alla foce di quella che oggi \u00e8 Frobisher Bay. Frobisher credeva che fosse l'ingresso al passaggio a nord-ovest e lo chiam\u00f2 \"Stretto di Frobisher\" e rivendic\u00f2 l'isola di Baffin per la regina Elisabetta. Dopo alcune esplorazioni preliminari, torn\u00f2 in Inghilterra. Comand\u00f2 due viaggi successivi nel 1577 e nel 1578 ma non riusc\u00ec a trovare il \"Passaggio\". Torn\u00f2 in Inghilterra con le navi cariche di minerale ma fu ritenuto inutile e danneggi\u00f2 la sua reputazione di esploratore. Rimane un'importante figura storica in Canada.\nL'esplorazione artica di Barentsz (1594-1597).\nIl 5 giugno 1594, il cartografo olandese Willem Barentsz part\u00ec da Texel con tre navi per entrare nel Mare di Kara, con la speranza di trovare il Passaggio sopra la Siberia. A Williams Island l'equipaggio incontr\u00f2 per la prima volta un orso polare: lo portarono a bordo ma l'orso s'infuri\u00f2 e fu ucciso. Barentsz raggiunse la costa occidentale di Novaja Zemlja e la segu\u00ec verso nord, prima di essere costretto a tornare indietro dagli iceberg.\nL'anno successivo, Maurizio di Nassau lo nomin\u00f2 capo pilota di una nuova spedizione di sei navi, cariche di merci che gli olandesi speravano di commerciare con la Cina. Il gruppo si imbatt\u00e9 negli \"uomini selvaggi\" di Samoiedo, ma alla fine torn\u00f2 indietro dopo aver scoperto che il Mare di Kara era ghiacciato. Nel 1596, gli Stati Generali offrirono un'alta ricompensa a chiunque avesse trovato il Passaggio. Amsterdam acquist\u00f2 e attrezz\u00f2 due piccole navi, capitanate da Jan Rijp e Jacob van Heemskerck, per cercare il canale inafferrabile, al comando di Barents. Partirono a maggio e a giugno scoprirono l'Isola degli Orsi e Spitsbergen, avvistando la sua costa nord-occidentale. Videro una grande baia, in seguito chiamata Raudfjorden ed entrarono nel Magdalenefjorden che chiamarono \"Tusk Bay\", navigando nell'ingresso settentrionale di Forlandsundet che chiamarono \"Keerwyck\", ma furono costretti a tornare indietro a causa di una secca. Il 28 giugno doppiarono la punta settentrionale di Prins Karls Forland che chiamarono \"Vogelhoek per il\" gran numero di uccelli e puntarono a sud, passando Isfjorden e Bellsund, indicate sulla carta di Barentsz come \"Grooten Inwyck\" e \"Inwyck\".\nLe navi raggiunsero nuovamente l'Isola degli Orsi il 1\u00b0 luglio e nacquero contese. Si separarono, con Barentsz che continu\u00f2 a nord-est, mentre Rijp si diresse a nord. Barentsz raggiunse Novaja Zemlja e, per evitare di rimanere intrappolato nel ghiaccio, si diresse verso lo stretto di Vaigatch ma rimase bloccato all'interno degli iceberg e dei banchi. Incagliato, l'equipaggio di 16 uomini dovette trascorrere l'inverno sul ghiaccio. Usarono il legname della nave per costruire un rifugio che chiamarono \"Het Behouden Huys\" (The Kept House). Affrontando il freddo estremo, usarono i tessuti mercantili per realizzare coperte e vestiti aggiuntivi e catturarono volpi artiche in trappole primitive cos\u00ec come orsi polari. Quando arriv\u00f2 giugno e il ghiaccio non aveva ancora allentato la presa sulla nave, i sopravvissuti allo scorbuto vararono due piccole barche. Barentsz mor\u00ec in mare il 20 giugno 1597 mentre studiava carte nautiche. Ci vollero altre sette settimane perch\u00e9 le barche raggiungessero Kola dove furono salvate da un mercantile russo. Sopravvissero solo 12 membri dell'equipaggio, raggiungendo Amsterdam nel mese di novembre. Due dei membri dell'equipaggio di Barentsz, Jan Huyghen van Linschoten che lo aveva accompagnato nei primi due viaggi e Gerrit de Veer che aveva servito come carpentiere della nave nell'ultimo, pubblicarono in seguito i loro diari della disavventura.\nNel 1608, Henry Hudson fece un secondo tentativo, cercando di passare da sopra la Russia: arriv\u00f2 a Novaja Zemlja ma fu costretto a tornare indietro. Tra il 1609 e il 1611, dopo diversi viaggi per gli inglesi di ricerca della rotta dal Mare del Nord all'India, esplor\u00f2 i dintorni della moderna New York City mentre navigava in cerca del Passaggio per conto cercava una rotta occidentale verso l'Asia sotto gli auspici della Compagnia olandese delle Indie orientali (VOC).\nAustralia olandese e Nuova Zelanda.\nLa \"Terra Australis Ignota\" (it. \"Terra sconosciuta meridionale\") era un ipotetico continente apparso sulle mappe europee dal XV al XVIII secolo teorizzato secoli addietro da Aristotele. Raffigurato nelle Mappe di Dieppe della met\u00e0 del XVI secolo, la sua costa appariva appena a sud delle isole delle Indie Orientali ed era spesso tracciato in modo elaborato, con una ricchezza di dettagli fittizi. Le scoperte hanno ridotto l'area in cui si poteva trovare questo continente; tuttavia, molti cartografi sostenevano l'opinione aristotelica, come Gerardus Mercator (1569) e Alexander Dalrymple anche fino al 1767 sostenevano la sua esistenza, argomentando la necessit\u00e0 di una grande massa continentale nell'emisfero australe quale contrappeso delle masse continentali settentrionali. Man mano che venivano scoperte nuove terre, si pensava spesso che facessero parte di questo ipotetico continente.\nJuan Fernandez, salpando dal Cile nel 1576, afferm\u00f2 di aver scoperto il continente meridionale. Il galiziano Luis V\u00e1ez de Torres dimostr\u00f2 l'esistenza di un passaggio a sud della Nuova Guinea, ora noto come Stretto di Torres. Pedro Fernandes de Queir\u00f3s, un portoghese al servizio della Spagna, vide una grande isola a sud della Nuova Guinea nel 1606 che chiam\u00f2 \"La Australia del Espiritu Santo.\" Lo descrisse al re di Spagna come \"Terra Australis incognita\". In realt\u00e0, non era l'Australia ma un'isola nell'attuale Vanuatu.\nNavigatore e governatore coloniale olandese, Willem Janszoon salp\u00f2 dai Paesi Bassi per le Indie Orientali per la terza volta il 18 dicembre 1603, come capitano della \"Duyfken\" (o \"Duijfken\", che significa \"Piccola colomba\"), una delle dodici navi della grande flotta di Steven van der Hagen. Una volta nelle Indie, Janszoon fu inviato alla ricerca di altri sbocchi commerciali, in particolare nella \"grande terra della Nuova Guinea e in altre terre orientali e meridionali\". Il 18 novembre 1605, il \"Duyfken\" salp\u00f2 da Bantam verso la costa della Nuova Guinea occidentale. Janszoon attravers\u00f2 l'estremit\u00e0 orientale del Mare Arafura, senza vedere lo Stretto di Torres, nel Golfo di Carpentaria. Il 26 febbraio 1606 approd\u00f2 al fiume Pennefather sulla sponda occidentale di Cape York nel Queensland, vicino alla moderna citt\u00e0 di Weipa: il primo approdo europeo registrato nel continente australiano. Janszoon procedette a cartografare circa di costa che pensava fosse un'estensione meridionale della Nuova Guinea. Nel 1615, il giro di Capo Horn di Jacob le Maire e Willem Schouten dimostr\u00f2 che la Terra del Fuoco era un'isola relativamente piccola.\nNel 1642-1644 Abel Tasman, anche lui esploratore e mercante olandese al servizio della VOC, circumnavig\u00f2 la Nuova Olanda dimostrando che l'Australia non faceva parte del mitico continente meridionale. Fu la prima spedizione europea conosciuta a raggiungere le isole di Van Diemen's Land (ora Tasmania) e la Nuova Zelanda e ad avvistare le isole Fiji nel 1643. Tasman, il suo navigatore Visscher e il suo mercante Gilsemans mapparono anche porzioni consistenti dell'Australia, della Nuova Zelanda e delle isole del Pacifico.\nEsplorazione russa della Siberia (1581-1660).\nA met\u00e0 del XVI secolo lo zar di Russia conquist\u00f2 i khanati tartari di Kazan e Astrakhan, annettendo cos\u00ec l'intera regione del Volga e aprendo la strada ai monti Urali. La colonizzazione delle nuove terre pi\u00f9 orientali della Russia e l'ulteriore assalto verso est furono guidate dai ricchi mercanti Stroganov. Lo zar Ivan IV concesse vaste propriet\u00e0 vicino agli Urali e privilegi fiscali ad Anikey Stroganov che organizz\u00f2 la migrazione su larga scala verso queste terre. Gli Stroganov svilupparono l'agricoltura, la caccia, le saline, la pesca e l'estrazione di minerali sugli Urali e stabilirono il commercio con le trib\u00f9 siberiane.\nConquista del Khanato di Sibir.\nIntorno al 1577, Semyon Stroganov e altri figli di Anikey Stroganov assunsero un capo cosacco di nome Ermak Timofeevi\u010d per proteggere le loro terre dagli attacchi di K\u00fc\u00e7\u00fcm del siberiano Khan. Nel 1580 Stroganov e Ermak ebbero l'idea di una spedizione militare in Siberia, per combattere K\u00fc\u00e7\u00fcm nella sua stessa terra. Nel 1581 Ermak inizi\u00f2 il suo viaggio nelle profondit\u00e0 della Siberia. Dopo alcune vittorie sull'esercito del khan, il popolo di Ermak sconfisse le forze principali di K\u00fc\u00e7\u00fcm sul fiume Irtysh nella battaglia di 3 giorni di Capo \u010cuva\u0161 nel 1582. I resti dell'esercito del khan si ritirarono nelle steppe e Ermak conquist\u00f2 il khanato inclusa la sua capitale, Qashiliq, vicino alla moderna Tobol'sk. K\u00fc\u00e7\u00fcm era per\u00f2 ancora sufficientemente forte da contrattaccare e nel 1585, in un attacco notturno, massacr\u00f2 i nemici. Ferito, Ermak cerc\u00f2 di attraversare a nuoto il fiume Wagay, tributario del Irtysh, ma anneg\u00f2 sotto il peso della sua cotta di maglia. I cosacchi dovettero ritirarsi completamente dalla Siberia ma grazie all'esplorazione di tutte le principali rotte fluviali della Siberia occidentale da parte di Ermak, i russi riconquistarono con successo tutte queste terre anni dopo.\nRotte fluviali siberiane.\nAll'inizio del XVII secolo, il movimento verso est dei russi fu rallentato dai problemi interni del paese durante il cosiddetto \"Periodo dei torbidi\" (1598-1613). Con l'ascesa della Dinastia Romanov, riprese ben presto l'esplorazione e la colonizzazione degli immensi territori della Siberia. I cosacchi, a caccia di preziose pellicce e avorio, proseguirono con la loro penetrazione terrestre dagli Urali meridionali. Un secondo vettore esplorativo arriv\u00f2 invece dall'Oceano Artico per opera dei Pomory del nord della Russia che gi\u00e0 da molto tempo commerciavano via mare pellicce con Mangazeja, nel nord della Siberia occidentale. Nel 1607 fu fondato l'insediamento di Turuchansk, sul fiume Enisej settentrionale, vicino alla foce del Tunguska Inferiore, e nel 1619 fu fondato l'ostrog (lett. \"Fortino\") di Enisejsk sul medio Yenisei, alla foce del Tunguska superiore. Sfruttando una tipologia di nave in uso dal XI secolo, il \"Ko\u010d\", i Pomory avevano gettato le basi per l'esplorazione marittima circumpolare. Grazie al fasciame della carena in pelle (ru. \"koca\") e alla speciale configurazione dello scafo e del timone, il \"ko\u010d\" poteva navigare senza danni in acque con blocchi e banchi di ghiaccio galleggianti: fu l'unica imbarcazione di questo genere per secoli, antenata dei moderni rompighiaccio.\nTra il 1620 e il 1624, un gruppo di cacciatori di pellicce guidati da Demid Pyanda lasci\u00f2 Turuchansk ed esplor\u00f2 circa del Basso Tunguska, svernando in prossimit\u00e0 dei fiumi Viljuj e Lena. Secondo resoconti leggendari successivi, Pyanda scopr\u00ec il fiume Lena. Presumibilmente, esplor\u00f2 circa della sua lunghezza, arrivando fino alla Yakutia centrale. Torn\u00f2 sul Lena finch\u00e9 non divenne troppo roccioso e poco profondo e si spost\u00f2 nel fiume Angara. Pyanda pu\u00f2 essere stato il primo russo a incontrare jakuti e buriati. Costru\u00ec nuove barche ed esplor\u00f2 circa dell'Angara, raggiungendo infine Yeniseysk e scoprendo che l'Angara (un nome Buryat) e il Tunguska superiore (ru. \"Verkhnyaya Tunguska\") erano lo stesso fiume.\nNel 1627 P\u00ebtr Ivanovi\u010d Beketov fu nominato Yenisei \"Voivoda\" in Siberia. Viaggi\u00f2 con successo fino ai Zabaykalye Buryat per riscuotervi tasse, diventando il primo russo a mettere piede in Buriazia. Qui fond\u00f2 il primo insediamento russo, Rybinsky ostrog. Beketov fu inviato al fiume Lena nel 1631, dove nel 1632 fond\u00f2 Jakutsk e mand\u00f2 i suoi cosacchi a esplorare l'Aldan e pi\u00f9 in basso il Lena, per fondarvi fortezze e riscuotervi tasse. Jakutsk si trasform\u00f2 presto nel punto di partenza per ulteriori spedizioni russe verso est, sud e nord. Maksim Perfilyev, gi\u00e0 uno dei fondatori di Enisejsk, fond\u00f2 l'ostrog di Bratsky sull'Angara nel 1631 e nel 1638 divenne il primo russo a entrare in Transbajkal, viaggiando da Yakutsk. Nel 1643 Kurbat Afanas'evi\u010d Ivanov guid\u00f2 un gruppo di cosacchi da Jakutsk a sud dei Monti del Bajkal e scopr\u00ec il Lago Bajkal, visitando l'isola di Ol'chon. Successivamente, realizz\u00f2 il primo grafico e la prima descrizione di Baikal.\nI russi raggiungono il Pacifico.\nNel 1639 un gruppo di esploratori guidati da Ivan Jur'evi\u010d Moskvitin furono i primi russi a raggiungere l'Oceano Pacifico e a scoprire il Mare di Ochotsk, avendo costruito un accampamento invernale sulla sua riva alla foce del fiume Ulya. I cosacchi appresero dagli indigeni del grande fiume Amur a sud. Nel 1640 apparentemente navigarono verso sud, esplorarono le coste sudorientali del Mare di Okhotsk, forse raggiungendo la foce del Amur e forse scoprendo le Isole \u0160antar sulla via del ritorno. Sulla base del racconto di Moskvitin, Kurbat Afanas'evi\u010d Ivanov disegn\u00f2 la prima mappa russa dell'Estremo Oriente nel 1642.\nNel 1643, Vasilij Danilovi\u010d Pojarkov attravers\u00f2 i Monti Stanovoj e raggiunse l'alto fiume Zeya nel paese dei Daur che rendevano omaggio ai Manci\u00f9. Dopo lo svernamento, nel 1644 Poyarkov discese lo Zeya e fu il primo russo a raggiungere l'Amur che navig\u00f2 fino alla foce. Poich\u00e9 i suoi cosacchi provocarono l'inimicizia degli indigeni, Poyarkov scelse un'altra strada per tornare. Costruirono barche e nel 1645 navigarono lungo la costa del Mare di Okhotsk fino al fiume Ulya e trascorsero l'inverno successivo nelle capanne che erano state costruite da Ivan Jur'evi\u010d Moskvitin sei anni prima. Nel 1646 tornarono a Yakutsk.\nNel 1644 Michail Staduchin scopr\u00ec il fiume Kolyma e fond\u00f2 Srednekolymsk. Un mercante di nome Fedot Alekseevi\u010d Popov organizz\u00f2 una spedizione verso est e Sem\u00ebn Ivanovi\u010d De\u017en\u00ebv divenne capitano di uno dei \"ko\u010d\". Nel 1648 salparono da Srednekolymsk fino all'Artico e dopo qualche tempo doppiarono Capo De\u017en\u00ebv, diventando cos\u00ec i primi esploratori a passare attraverso lo Stretto di Bering e a scoprire la Penisola dei Ciukci e il Mare di Bering. Tutti i loro \"ko\u010d\" e la maggior parte dei loro uomini (compreso lo stesso Popov) furono persi nelle tempeste e negli scontri con i nativi. Un piccolo gruppo guidato da Dezhnyov raggiunse la foce del fiume Anadyr e lo risal\u00ec nel 1649, dopo aver costruito nuove barche dal relitto. Fondarono Anadyrsk e l\u00ec rimasero bloccati fino a quando Stadukhin, in arrivo da Kolyma via terra, li ritrov\u00f2. Stadukhin punt\u00f2 a sud nel 1651 e scopr\u00ec la Baia della Pen\u017eina sulla costa settentrionale del Mare di Ochotsk. Potrebbe anche aver esplorato le coste occidentali della Kam\u010datka.\nNel 1649-50 Erofej Pavlovi\u010d Chabarov divenne il secondo russo a esplorare il fiume Amur. Traversando i fiumi Ol\u00ebkma, Tungur e \u0160ilka ha raggiunto Amur (Transbajkal), \u00e8 tornato a Jakutsk e poi di nuovo a Amur con una forza pi\u00f9 grande nel 1650-1653, incontrando resistenza armata. Costru\u00ec quartieri invernali ad Albazin, quindi navig\u00f2 lungo l'Amur e trov\u00f2 Achansk che precedeva l'attuale Chabarovsk, sconfiggendo o eludendo grandi eserciti di cinesi e coreani, dauriani e manci\u00f9 lungo la strada. Ha tracciato l'Amur nel suo \"Progetto del fiume Amur\". I russi tennero la regione dell'Amur fino al 1689, quando il Trattato di Ner\u010dinsk la assegn\u00f2 all'Impero cinese (fu restituita con il Trattato di Aigun nel 1858).\nNel 1659-1665 Kurbat Afanas'evi\u010d Ivanov fu il capo di Anadyrsky ostrog dopo De\u017en\u00ebv. Nel 1660 salp\u00f2 da Golfo dell'Anadyr' a Capo De\u017en\u00ebv. A Ivanov \u00e8 attribuita la creazione della prima mappa della Penisola dei Ciukci e dello Stretto di Bering che fu la prima a mostrare su carta (in modo molto schematico) l'Isola di Wrangel ancora sconosciuta, le isole Diomede e l'Alaska, sulla base dei dati raccolti dai nativi di Chukotka.\nAlla met\u00e0 del XVII secolo, i russi avevano gi\u00e0 pi\u00f9 o meno tracciato gli attuali confini del loro paese ed esplorato quasi tutta la Siberia, tranne la Kam\u010datka orientale e alcune regioni a nord del Circolo Polare Artico. La conquista della Kamchatka sarebbe stata ottenuta nei primi anni del 1700 da Vladimir Vasil'evi\u010d Atlasov, mentre la scoperta della costa artica e dell'Alaska sarebbe stata completata dalla Seconda spedizione in Kam\u010datka nel 1733-1743.\nImpatto globale.\nL'espansione europea oltremare port\u00f2 al contatto tra il Vecchio e il Nuovo Mondo producendo il cosiddetto \"Scambio colombiano\". La prima globalizzazione commerciale fu legata all'argento (XVI-XVIII secolo) ed ebbe come strascico il coinvolgimento europeo nel commercio della porcellana cinese. Beni unici iniziarono a essere trasferiti in massa da un emisfero all'altro del pianeta. Gli europei portarono bovini, cavalli e pecore nel Nuovo Mondo e ne ottennero tabacco, patate, pomodori e mais. Articoli e materie prime importanti nel commercio globale furono il tabacco, la canna da zucchero e il cotone delle Americhe, insieme all'oro e all'argento portati dal continente americano non solo in Europa ma altrove nel Vecchio Mondo.\nLa formazione di nuovi legami transoceanici e la successiva espansione dell'influenza europea portarono all'era dell'imperialismo, un periodo storico iniziato durante l'et\u00e0 delle scoperte nel quale le potenze coloniali europee assoggettarono gradualmente la maggior parte del pianeta. La domanda europea di scambi, merci, colonie e schiavi impatt\u00f2 drasticamente sul resto del mondo: durante la colonizzazione europea delle Americhe, le potenze europee conquistarono e colonizzarono numerose nazioni e cutlure indigene, condussero conversioni forzate e tentativi di assimilazione culturale forzata. Combinati con l'introduzione di malattie infettive dall'Europa, questi eventi portarono a una drastica diminuzione della popolazione indigena americana. I resoconti indigeni della colonizzazione europea sono stati riassunti dallo studioso Peter C. Mancall come tali: \"l'arrivo degli europei ha portato morte, deportazione, dolore e disperazione ai nativi americani\". In alcune aree come il Nord America, l'America Centrale, l'Australia, la Nuova Zelanda e l'Argentina, gli indigeni furono maltrattati e cacciati dalla maggior parte delle loro terre, riducendosi a piccole minoranze dipendenti.\nAllo stesso modo, in Africa occidentale e orientale, gli stati locali soddisfacevano l'appetito dei mercanti di schiavi europei, modificando la struttura degli stati africani costieri e alterando sostanzialmente la natura della schiavit\u00f9 in Africa, con impatti drastici sulle societ\u00e0 e le economie dell'entroterra.\nI nativi americani vivevano in Nord America al tempo della colonizzazione e lo fanno ancora oggi. Ebbero molti conflitti con gli europei, quasi sempre a vantaggio dei colonizzatori. L'esposizione degli indigeni alle malattie del Vecchio Mondo ha spazzato via il 50-90% della loro popolazione (v.si Storia della popolazione dei popoli indigeni delle Americhe).\nMais e manioca furono introdotti in Africa nel XVI secolo dai portoghesi. Ora sono importanti alimenti di base, alternativi alle colture autoctone. Alfred W. Crosby ipotizz\u00f2 che l'aumento della produzione di mais, manioca e altre colture del Nuovo Mondo port\u00f2 a maggiori concentrazioni di popolazione nelle aree di caccia degli schiavisti.\nNel commercio mondiale dell'argento dal XVI al XVIII secolo, i Ming furono stimolati dal commercio con portoghesi, spagnoli e olandesi. Gran parte del commercio globale dell'argento \u00e8 finito nelle mani dei cinesi e la Cina ha dominato le importazioni d'argento, ricevendo, tra il 1600 e il 1800, in media 100 tonnellate di argento all'anno. Una grande popolazione vicino al Basso Yangzte contava in media centinaia di tael d'argento per famiglia alla fine del XVI secolo. Complessivamente, alla fine del XVIII secolo furono spedite da Potos\u00ed pi\u00f9 di 150.000 tonnellate di argento. Dal 1500 al 1800, Messico e Per\u00f9 produssero circa l'80% dell'argento mondiale, di cui oltre il 30% fin\u00ec in Cina, in gran parte a causa dei mercanti europei che lo usavano per acquistare prodotti esotici cinesi. Tra la fine del XVI e l'inizio del XVII secolo, il Giappone esportava pesantemente anche in Cina e nel commercio estero in generale. Il commercio con le potenze europee e con i giapponesi ha portato enormi quantit\u00e0 di argento, che ha poi sostituito le banconote di rame e di carta come mezzo di scambio comune in Cina. Durante gli ultimi decenni Ming il flusso d'argento in Cina \u00e8 notevolmente diminuito, minando cos\u00ec le entrate statali e l'intera economia cinese, un danno aggravato dagli effetti sull'agricoltura dell'incipiente piccola era glaciale, calamit\u00e0 naturali, raccolti scarsi ed epidemie improvvise. Il conseguente crollo dell'autorit\u00e0 e dei mezzi di sussistenza permise ai leader ribelli come Li Zicheng di sfidare l'autorit\u00e0 centrale imperiale.\nLe nuove colture giunte in Asia dalle Americhe tramite gli spagnoli nel XVI secolo contribuirono alla crescita della popolazione asiatica. Sebbene la maggior parte delle importazioni in Cina fosse argento, i cinesi acquistarono anche vettovaglie dal Nuovo Mondo: patate dolci, mais e arachidi. Questi alimenti potevano essere coltivati in terre dove le colture tradizionali cinesi di base (grano, miglio e riso) non crescevano, facilitando cos\u00ec un aumento della popolazione cinese: dai tempi della dinastia Song (960-1279), il riso era diventato il cibo di base dei poveri ma fu soppiantato dalle patate dolci introdotte intorno al 1560.\nL'arrivo dei portoghesi in Giappone nel 1543 avvi\u00f2 il cosiddetto \"Periodo del commercio Nanban\" della storia nipponica. I giapponesi adottarono diverse tecnologie e pratiche culturali europee: l' archibugio, le armature a piastre, le navi europee, il cristianesimo, l'arte decorativa e la lingua. Dopo che i cinesi avevano vietato il commercio diretto con il Giappone ai loro mercanti, i portoghesi riempirono questo vuoto come intermediari tra Cina e Giappone: comprarono seta cinese e la vendettero ai giapponesi in cambio del loro argento, apprezzatissimi in Cina e capace di garantire l'acquisto di maggiori quantit\u00e0 di seta. Nel 1573, dopo che gli spagnoli stabilirono una base a Manila, il commercio intermediario portoghese fu stroncato dall'arrivo in Cina dell'argento ispano-americano. Sebbene la Cina abbia agito come ingranaggio della ruota del commercio globale nel XVI e il XVIII secolo, l'enorme contributo del Giappone nelle esportazioni d'argento in Cina fu fondamentale per l'economia mondiale e per la liquidit\u00e0 e la disponibilit\u00e0 di merce cinese.\nIl gesuita italiano Matteo Ricci (1552-1610) fu il primo europeo a entrare nella Citt\u00e0 Proibita. Insegn\u00f2 ai cinesi come costruire e suonare la spinetta, tradusse testi cinesi in latino e viceversa e lavor\u00f2 a stretto contatto con il cinese Xu Guangqi (1562\u20131633) su studi matematici.\nImpatto economico in Europa.\nQuando una pi\u00f9 ampia variet\u00e0 di beni di lusso globali entr\u00f2 nei mercati europei via mare, i precedenti mercati europei del lusso ristagnarono. Il commercio atlantico in gran parte soppiant\u00f2 le repubbliche marinare e le \"hanse\" e la loro rete commerciale con baltici, russi e islamici. Le nuove materie prime causarono anche sviluppo sociale, poich\u00e9 zucchero, spezie, sete e porcellane entrarono nei mercati del lusso d'Europa.\nIl centro economico europeo si spost\u00f2 dal Mediterraneo all'Europa occidentale. La citt\u00e0 di Anversa, parte del Ducato di Brabante, divenne \"il centro dell'intera economia internazionale\", e la citt\u00e0 pi\u00f9 ricca d'Europa in questo momento. Concentrato prima ad Anversa e poi ad Amsterdam, il cosiddetto \"Secolo d'oro olandese\" era strettamente legata all'Et\u00e0 delle scoperte. Francesco Guicciardini, un inviato veneziano, dichiar\u00f2 che centinaia di navi passavano per Anversa ogni giorno e che 2.000 carri entravano in citt\u00e0 ogni settimana. Le navi portoghesi cariche di pepe e cannella vi scaricavano. Con molti mercanti stranieri residenti in citt\u00e0 e un'oligarchia dominante di banchieri-aristocratici a cui era vietato esercitare il commercio, l'economia di Anversa era controllata dagli stranieri, il che rese la citt\u00e0 molto internazionale, con mercanti e commercianti provenienti da Venezia, Ragusa, Spagna e Portogallo e una politica di tolleranza che attir\u00f2 una numerosa comunit\u00e0 ebraica ortodossa. La citt\u00e0 conobbe tre \"boom\" durante la sua et\u00e0 d'oro, il primo basato sul mercato del pepe, il secondo sull'argento del Nuovo Mondo proveniente da Siviglia (terminato dalla bancarotta spagnola del 1557), e un terzo, dopo la Pace di Cateau-Cambr\u00e9sis (1559), sull'industria tessile.\nNonostante le ostilit\u00e0 iniziali, dal 1549 i portoghesi inviavano missioni commerciali annuali all'isola di Shangchuan, in Cina. Nel 1557 riuscirono a convincere i Ming a concordare un trattato portuale legale che stabilisse Macao come colonia commerciale portoghese ufficiale. Il frate portoghese Gaspar da Cruz (c. 1520, 5 febbraio 1570) scrisse il primo libro completo sulla Cina e la dinastia Ming che fu pubblicato in Europa; includeva informazioni sulla sua geografia, province, regalit\u00e0, classe ufficiale, burocrazia, navigazione, architettura, agricoltura, artigianato, affari mercantili, abbigliamento, costumi religiosi e sociali, musica e strumenti, scrittura, istruzione e giustizia.\nDalla Cina, le maggiori esportazioni erano seta e porcellana, adattate ai gusti europei. Le porcellane da esportazione cinesi erano tenute in cos\u00ec grande considerazione in Europa che, in inglese, \"china\" divenne un sinonimo comunemente usato per \"porcellana\". La porcellana Kraak che si ritiene prenda il nome dalle caracche portoghesi in cui \u00e8 stata trasportata fu tra le prime ceramiche cinesi ad arrivare in Europa in massa. Solo i pi\u00f9 ricchi potevano permettersi queste prime importazioni e Kraak era spesso presente nelle nature morte olandesi. Presto la Compagnia Olandese delle Indie Orientali stabil\u00ec un vivace commercio con l'Oriente, importando 6 milioni di articoli in porcellana dalla Cina in Europa tra gli anni 1602 e 1682. La lavorazione cinese impression\u00f2 molti. Tra il 1575 e il 1587 la Porcellana Medici di Firenze fu il primo tentativo riuscito di imitare la \"kraak\". Sebbene i ceramisti olandesi non imitassero immediatamente la porcellana cinese, iniziarono a farlo quando la fornitura in Europa fu interrotta dalla morte dell'imperatore Wanli nel 1620. La \"kraak\", principalmente il tipo blu e bianco, fu imitata in tutto il mondo dai ceramisti di Arita, Giappone e Persia, dove i mercanti olandesi si rivolsero quando la caduta dei Ming reso indisponibili gli originali cinesi, e infine a Delftware. Gli articoli Delft olandesi e successivamente inglesi ispirati ai disegni cinesi persistettero dal 1630 circa fino alla met\u00e0 del XVIII secolo, insieme ai modelli europei.\nAntonio de Morga (1559-1636), un funzionario spagnolo a Manila, elenc\u00f2 un inventario di merci che venivano scambiate dalla Cina Ming a cavallo tra il XVI e il XVII secolo, notando che c'erano \"rarit\u00e0 che, mi riferisco a tutte, non finirei mai, n\u00e9 avrei carta sufficiente per farlo\". Dopo aver notato la variet\u00e0 dei beni di seta scambiati con gli europei, Ebrey scrive delle considerevoli dimensioni delle transazioni commerciali: In un caso un galeone spagnolo del Nuovo Mondo trasportava oltre 50.000 paia di calze di seta. In cambio la Cina importava da Manila principalmente argento dalle miniere peruviane e messicane. I mercanti cinesi erano attivi in queste iniziative commerciali e molti emigrarono in luoghi come le Filippine e il Borneo per sfruttare le opportunit\u00e0.\nL'aumento dell'oro e dell'argento sperimentato dalla Spagna coincise con un importante ciclo inflazionistico di portata europea noto come rivoluzione dei prezzi. La Spagna aveva accumulato grandi quantit\u00e0 di oro e argento dal Nuovo Mondo. Nel 1540 inizi\u00f2 l'estrazione su larga scala dell'argento dal Guanajuato. Con l'apertura delle miniere d'argento di Zacatecas e Potos\u00ed in Bolivia nel 1546, grandi spedizioni di argento divennero la leggendaria fonte di ricchezza spagnola. Durante il XVI secolo, la Spagna deteneva l'equivalente di 1,5 trilioni di dollari USA (stime al 1990) in oro e argento della Nuova Spagna. Essendo il monarca europeo pi\u00f9 potente in un'epoca piena di guerre e conflitti religiosi, il re di Spagna spendevano la ricchezza in guerre e arti in tutta Europa. \"\"Qui ho imparato un proverbio\", disse un viaggiatore francese nel 1603: \"Tutto \u00e8 caro in Spagna tranne l'argento\"\". L'argento speso, improvvisamente diffuso in un'Europa precedentemente affamata di denaro, caus\u00f2 inflazione diffusa, aggravata da una crescita demografica con un livello di produzione statico, bassi salari e un aumento del costo della vita a danno dell'industria locale. La Spagna divenne sempre pi\u00f9 dipendente dalle entrate dell'impero mercantile nelle Americhe e speriment\u00f2 la prima bancarotta nel 1557 a causa dell'aumento dei costi militari. Filippo II di Spagna fu inadempiente nei pagamenti del debito nel 1557, 1560, 1575 e 1596. L'aumento dei prezzi dovuto alla circolazione monetaria aliment\u00f2 la crescita della classe media commerciale in Europa, la \"borghesia\", che arriv\u00f2 a influenzare la politica e la cultura di molti paesi nei secoli successivi.\nUn effetto dell'inflazione, in particolare in Gran Bretagna, fu la diminuzione dell'affitto per i fittavoli che detenevano contratti di locazione a lungo termine dai signori. Alcuni \"Lord\" scelsero di vendere le loro terre in affitto, generando una nuova classe di piccoli agricoltori come gli Yeoman e i \"gentiluomini di campagna\"."}
{"id": "2921079", "revid": "237256", "url": "https://it.wikipedia.org/wiki?curid=2921079", "title": "Georgi Lvov", "text": ""}
{"id": "2921085", "revid": "104458", "url": "https://it.wikipedia.org/wiki?curid=2921085", "title": "Ekaterina Iourieva", "text": ""}
{"id": "2921086", "revid": "237256", "url": "https://it.wikipedia.org/wiki?curid=2921086", "title": "Principe Georgy Yevgenyevich Lvov", "text": ""}
{"id": "2921092", "revid": "339392", "url": "https://it.wikipedia.org/wiki?curid=2921092", "title": "Triptamine", "text": ""}
{"id": "2921101", "revid": "124808", "url": "https://it.wikipedia.org/wiki?curid=2921101", "title": "Asimo", "text": ""}
{"id": "2921119", "revid": "110157", "url": "https://it.wikipedia.org/wiki?curid=2921119", "title": "\u00de\u00f3risj\u00f6kull", "text": "Il \u00de\u00f3risj\u00f6kull (o Th\u00f3risj\u00f6kull, letteralmente in islandese \"il ghiacciaio di \u00de\u00f3ris\") \u00e8 il nome di un ghiacciaio e di un vulcano, situato nell'Islanda centro-occidentale, a sud-est del ghiacciaio Langj\u00f6kull. Ha un'elevazione massima di 1350\u00a0m.\nPosizione.\n\u00de\u00f3risj\u00f6kull si trova fra il ghiacciaio Langj\u00f6kull e il vulcano a scudo Ok. Fra questi due si trova la \"Kaldidalur\" (letteralmente \"Valle fredda\").\nIl vulcano.\nIl \u00de\u00f3risj\u00f6kull \u00e8 un tuya risalente all'era glaciale (che in Islanda si \u00e8 protratta da 100.000 anni fa a 10.000 anni fa). La sua parte montagnosa consiste principalmente da ialoclastiti.\nIl ghiacciaio faceva parte del Langj\u00f6kull probabilmente fino alla fine del XVIII secolo.\nAlcuni studi geologici sono stati fatti sull'area del \u00de\u00f3risj\u00f6kull e del Prestahn\u00fakur nel 2009, evidenziando fessure provocate dall'attivit\u00e0 vulcanica sotto al ghiacciaio. Quest'attivit\u00e0 vulcanica fa parte del pi\u00f9 complesso sistema del Prestahn\u00fakur.\nIl nome.\nIl nome deriva da quello del troll \"\u00de\u00f3ri\" (dalla Grettis saga) che si dice abbia vissuto in una grotta nei pressi del ghiacciaio.\nEscursionismo.\n\u00c8 possibile compiere escursioni sul ghiacciaio dal punto pi\u00f9 alto della strada Kaldidalur-Road vicino all'ammasso roccioso \"Beinakerlingin\" all'altezza di 720\u00a0m."}
{"id": "2921120", "revid": "6340", "url": "https://it.wikipedia.org/wiki?curid=2921120", "title": "Th\u00f3risj\u00f6kull", "text": ""}
{"id": "2921122", "revid": "287204", "url": "https://it.wikipedia.org/wiki?curid=2921122", "title": "Thorisjokull", "text": ""}
{"id": "2921133", "revid": "96539310", "url": "https://it.wikipedia.org/wiki?curid=2921133", "title": "Soluzione sei", "text": "Soluzione sei \u00e8 un album del cantante italiano Alessio, pubblicato l'8 aprile 2010 dall'etichetta discografica Zeus Record.\nI testi delle canzoni sono stati scritti per la maggior parte da Rosario Armani e dallo stesso Alessio, ma nelle 12 tracce figura anche il contributo di Vincenzo D'Agostino."}
{"id": "2921134", "revid": "4175", "url": "https://it.wikipedia.org/wiki?curid=2921134", "title": "Asa Akira", "text": "Biografia.\nAsa Takigami \u00e8 nata a New York (nel distretto di Manhattan) il 3 gennaio 1986, figlia unica di genitori giapponesi, entrambi immigrati. Ha vissuto nel quartiere di SoHo prima di trasferirsi a Tokyo all'et\u00e0 di nove anni (frequentando scuole statunitensi), quando suo padre (un fotografo ritrattista) dovette andare l\u00ec per lavoro. Una volta tornata negli Stati Uniti all'et\u00e0 di tredici anni si \u00e8 trasferita prima nel quartiere di Downtown Brooklyn e poi in quello di Clinton Hill. Quando era ancora adolescente ha lavorato come cassiera alla libreria Books of Wonder. Ha ottenuto una borsa di studio alla United Nations International School di Manhattan grazie al suo nonno giapponese, che \u00e8 stato un diplomatico per quarantacinque anni. A causa dei bassi voti non ha preso parte al secondo anno, quindi si \u00e8 iscritta alla Washington Irving High School di Gramercy Park. Nel suo ultimo anno di liceo si \u00e8 trasferita alla City-As-School. In un'intervista del 2014 ha descritto la propria infanzia come perfettamente normale. La sua famiglia parlava giapponese a casa ed erano dei salutisti.\nCarriera.\nA 19 anni inizi\u00f2 a lavorare come dominatrice, per poi fare la spogliarellista all'Hustler Club di New York. Tra il 2006 e il 2007 ha partecipato regolarmente al programma radiofonico \"Bubba the Love Sponge\" dove acquis\u00ec l'appellativo di \u00ab\"show whore\"\u00bb (\u00abanimale da palcoscenico\u00bb, traducibile letteralmente in modo scherzoso e volgare come \u00abputtana da spettacolo\u00bb). Durante tale programma ha incontrato l'attrice pornografica Gina Lynn che le ha offerto un lavoro nell'industria del porno. Ha scelto di mantenere il suo vero nome Asa, che significa \u00abmattina\u00bb in giapponese, mentre il cognome del suo nome d'arte \u00e8 stato preso dal film d'animazione del 1988 \"Akira\". La sua prima scena etero fu eseguita con Travis Knight per la casa di produzione di Gina Lynn dopo aver eseguito molte scene lesbo, la maggior parte con la stessa Lynn. Successivamente Akira ha firmato un contratto con Vouyer Media prima di diventare una libera professionista sei mesi dopo.\nAkira \u00e8 anche apparsa in programmi e film non pornografici, ricevendo diverse candidature per il suo ruolo nel film del 2009 di David Aaron Clark intitolato \"Pure\" e facendo da comparsa nel film del 2012 \"Starlet\". Nel 2010 ha realizzato il primo capitolo della trilogia \"Asa Akira Is Insatiable\", prodotta da Elegant Angel, vincitrice di numerosi AVN Awards: nel primo film sono contenute la prima scena di sesso anale e la sua prima doppia penetrazione (DP), nel secondo film \u00e8 contenuta una gang bang con sette uomini con DP, doppia penetrazione anale (DAP) e la sua prima doppia penetrazione vaginale (DV), mentre nel terzo volume sono contenute altre scene con sesso anale, DP e una blowbang (fellatio eseguite a un gruppo di uomini). Nel 2011 \"Complex\" l'ha posizionata al quarto posto nella lista delle pi\u00f9 belle pornodive dell'anno e sesta nella lista delle pi\u00f9 belle attrici porno asiatiche di tutti i tempi. Nel 2013 \"LA Weekly\" l'ha inserita al terzo posto nella lista delle dieci pornodive che potrebbero essere la prossima Sasha Grey. Akira \u00e8 stata inserita anche nell'annuale classifica delle attrici pi\u00f9 popolari e di successo secondo CNBC per tre anni di fila: nel 2012, 2013 e 2014.\nNel gennaio 2013 insieme alla collega Jesse Jane e alla comica April Macle ha presentato gli annuali AVN Awards nel loro trentesimo anniversario. Ha vinto il premio come \"Female Performer of the Year\" insieme a molti altri, rendendola la persona pi\u00f9 premiata della cerimonia. Sempre nel 2013 Akira e l'artista David Choe hanno iniziato un podcast gratuito intitolato \"DVDASA\" e indirizzato verso giovani adulti con l'obiettivo di risolvere problemi legati alla propria carriera, relazione e sesso. Nel maggio 2013 Elegant Angel le ha affidato la regia del sesto capitolo della serie \"Gangbanged\".\nIl 9 ottobre 2013 ha annunciato di aver firmato un contratto esclusivo con Wicked Pictures e il suo debutto \u00e8 avvenuto nel film \"Asa Is Wicked\". Nel gennaio 2014 \u00e8 apparsa insieme a Chanel Preston, Dana DeArmond e Jessie Andrews nel periodico statunitense \"Cosmopolitan\" in un articolo intitolato \u00ab4 pornodive su come restare in forma\u00bb. L'articolo si era ispirato al commento dell'attrice Gabrielle Union durante il \"talk show\" di Conan O'Brien circa le abitudini delle pornodive che ha visto in palestra. Nel febbraio 2014 Akira \u00e8 stata ospite del programma radio del dottor Drew Pinsky intitolato \"Loveline\". Nel maggio 2014 Grove Press ha pubblicato il libro delle memorie di Akira intitolato \"Insatiable: Porn\u2014A Love Story\". Il mese seguente \u00e8 apparsa in un video su YouTube insieme al vlogger Caspar Lee.\nIl 6 aprile 2015 The Hundreds ha iniziato a pubblicare degli episodi per una serie intitolata \"Hobbies with Asa Akira\" e che ha visto Akira cercare di fare differenti attivit\u00e0 come il pugilato, le sculture di ghiaccio, la tassidermia e i tatuaggi. Nel luglio 2015 ha firmato un contratto con la Cleis Press per pubblicare il suo secondo libro intitolato \"Dirty Thirty: A Memoir\", una collezione di saggi che \u00e8 stata pubblicata sul finire del 2016. Sempre nel 2015 Akira ha rimpiazzato Belle Knox come presentatrice di \"The Sex Factor\", un \"reality show\" in cui otto uomini e otto donne competono per un milione di dollari e un contratto pornografico di tre anni. Akira ha condotto \"Sex Factor\" anche nel 2016, questa volta insieme a Lexi Belle, Keiran Lee, Remy LaCroix e Tori Black.\nVita privata.\nHa dichiarato di essere attratta sia dagli uomini che dalle donne, che per\u00f2 devono avere un po' di mascolinit\u00e0. Ha affermato che non le piace essere chiamata bisessuale, affermando di essere pi\u00f9 propensa verso l'eterosessualit\u00e0, ma di essere ancora incerta.\nAkira ha avuto una relazione con il collega Rocco Reed. Nel dicembre 2012 ha sposato il collega Toni Ribas e ha affermato che al di fuori del loro lavoro hanno una relazione monogama.\nSi \u00e8 identificata come una femminista."}
{"id": "2921138", "revid": "767487", "url": "https://it.wikipedia.org/wiki?curid=2921138", "title": "L'inferno degli uomini del cielo", "text": "L'inferno degli uomini del cielo (\"Theirs is the Glory\") \u00e8 un film del 1946 diretto da Brian Desmond Hurst e Terence Young, basato sull'operazione Market Garden.\nLa stessa vicenda \u00e8 stata successivamente narrata in \"Quell'ultimo ponte\", diretto da Richard Attenborough nel 1977.\nTrama.\nDurante la seconda guerra mondiale, il generale Urquhart guida migliaia di paracadutisti verso la citt\u00e0 olandese di Arnhem, dove affronta una missione all'interno dell'operazione Market Garden.\nProduzione.\nIl film fu prodotto dalla Gaumont British Picture Corporation.\nVenne girato a Arnhem, nei Paesi Bassi; le scene furono girate tutte nelle strade di Arnhem ancora ingombre di macerie e rottami, con molti attori ex-paracadutisti (si stima circa 200 anche se non compaiono nei crediti, tra cui l'allora maggiore delle trasmissioni CFH \"Freddie\" Gough e Richard \"Dickie\" Lonsdale, entrambi che combatterono col terzo battaglione par\u00e0 sul ponte nel centro della citt\u00e0) o civili olandesi che parteciparono realmente agli eventi tra cui Kate ter Horst, la civile che lavor\u00f2 all'ospedale da campo allestito dagli inglesi nella sacca di Oosterbek fino alla resa.\nDistribuzione.\nDistribuito dalla General Film Distributors (GFD), il film usc\u00ec nelle sale cinematografiche britanniche il 14 ottobre 1946, in Danimarca, Francia e Svezia l'anno successivo, ed in Italia nel 1956; la pellicola \u00e8 nota come \"La Gloire est \u00e0 eux\" in francese e \"Men of Arnhem\" negli Stati Uniti. Il 6 aprile 2005, il film \u00e8 stato presentato nella repubblica ceca nell'ambito del Febio Film Festival."}
{"id": "2921141", "revid": "125703937", "url": "https://it.wikipedia.org/wiki?curid=2921141", "title": "I Numerotti", "text": "I numerotti (\"Numberjacks\") \u00e8 una serie televisiva andata in onda su Playhouse Disney e Disney Junior su Sky. La serie parla di 10 numeri che vivono in un divano e che risolvono problemi e anomalie che si verificano in citt\u00e0 per colpa dei loro nemici.\nPersonaggi.\nProtagonisti.\nI protagonisti sono numeri da 0 a 9. 0, 1 e 2 sono i numerotti pi\u00f9 piccoli. 0 e 2 non vanno in missione, mentre 1 va in missione negli episodi \"Quadrati ballerini\" e \"Super Uno\". In alcuni episodi sono loro a causare problemi al posto degli antagonisti. 3, 4, 5 e 6 sono i numerotti che appaiono in tutti gli episodi e sono quelli che vanno in missione, da soli o a coppie quando fanno uscire 3. In episodi pi\u00f9 recenti, 3 esce da sola, qualche volta per un guasto al lancianumeri, il congegno che li fa uscire dal divano. 7, 8 e 9 sono i numerotti pi\u00f9 grandi e appaiono raramente ma vanno in missione, talvolta come aiutanti dei numerotti 3, 4, 5 e 6.\nAiutanti.\nI numerotti sono aiutati da un gruppo di persone reali (agenti) numerate da 12 a 122.\nIn ogni episodio entra in azione la macchina per l'energia mentale (in inglese \"Brain Gain\"), una macchina che invia tramite scariche elettriche di colore viola il pensiero o la caratteristica di chi la sta usando, a volte aiutata da oggetti come il cicalino (un cronometro) o dalla pedana mobile."}
{"id": "2921155", "revid": "1573940", "url": "https://it.wikipedia.org/wiki?curid=2921155", "title": "Mormoopidae", "text": "I Mormoopidi (Mormoopidae ) sono una famiglia di Chirotteri.\nDescrizione.\nDimensioni.\nLa famiglia comprende pipistrelli di piccole e medie dimensioni con la lunghezza della testa e del corpo tra 40 e 77\u00a0mm, la lunghezza dell'avambraccio tra 35 e 65\u00a0mm e un peso fino a 20\u00a0g.\nCaratteristiche fisiche.\nIl trochite non si articola mai con la scapola. Il secondo dito della mano ha una falange, mentre gli altri ne hanno tre. Sono privi di foglia nasale, ma nel genere \"Mormoops\" il muso ha un aspetto peculiare. Le labbra sono espanse e ornate di varie pieghe in maniera tale da formare una sorta di imbuto che circonda la bocca. Delle corte setole circondano questa formazione e potrebbero indurre il flusso d'aria verso l'orifizio orale. Le narici sono incluse nel labbro superiore e sono circondate sia sopra che in mezzo da escrescenze e creste, fino a formare un piatto nasale. Le membrane alari in alcune specie sono attaccate talmente in alto lungo la spina dorsale da far sembrare la schiena priva di peli. In altre invece l'attaccatura \u00e8 alquanto pi\u00f9 bassa. La pelliccia \u00e8 corta e densa ed \u00e8 presente una variazione stagionale del colore. Il trago assume una forma unica tra tutti i chirotteri. Pu\u00f2 essere sia lanceolato che munito di una piega secondaria posta ad angolo retto lungo l'asse longitudinale dell'apparato. La coda \u00e8 lunga e si estende sempre oltre l'uropatagio.\nDistribuzione.\nQuesta famiglia \u00e8 diffusa nel continente americano, dal Messico fino al Brasile centrale e nelle Grandi Antille.\nTassonomia.\nLa famiglia comprende due generi:\nEvoluzione.\nLa famiglia \u00e8 presente in America settentrionale e nei Caraibi dal Pleistocene e nell'America meridionale solo recentemente."}
{"id": "2921163", "revid": "1543377", "url": "https://it.wikipedia.org/wiki?curid=2921163", "title": "Liquid Cooling and Ventilation Garment", "text": "La Liquid Cooling and Ventilation Garment, o LCVG, \u00e8 un indumento indossato dagli astronauti al fine di mantenere una temperatura corporea confortevole durante l'attivit\u00e0 extraveicolare. Il LCVG funziona facendo circolare l'acqua fredda attraverso una rete di tubi flessibili a diretto contatto con la pelle degli astronauti. L'acqua conduce il calore lontano dal corpo, portando ad una temperatura interna pi\u00f9 bassa. L'acqua torna poi al sistema di supporto primario, situato in vita o nel Primary Life Support System, dove viene raffreddato in uno scambiatore di calore prima di essere rimessa in circolo.\nSiccome l'ambiente spaziale \u00e8 essenzialmente un vuoto, il calore non pu\u00f2 essere perso per convezione e quindi \u00e8 necessario l'utilizzo del LCVG. Senza non sarebbe possibile eliminare il calore.\nLCVG usata dalla NASA nella Extravehicular Mobility Unit \u00e8 principalmente costruito in spandex con nylon. I tubi sono in cloruro di polivinile."}
{"id": "2921164", "revid": "1087849", "url": "https://it.wikipedia.org/wiki?curid=2921164", "title": "Aspro e dolce", "text": "Aspro e dolce \u00e8 una raccolta di cinquantotto racconti dello scrittore friulano Mauro Corona.\nDescrizione.\nI racconti ripercorrono la vita dell'autore con ricordi d'infanzia, dai nonni che lo hanno cresciuto agli insegnamenti severi del padre padrone, con ricordi di giovent\u00f9, pregni di un senso di inadeguatezza in confronto con i coetanei cittadini, con memorie del tempo trascorso al \"collegio Don Bosco\" di Pordenone e al \"convitto Bertoni\" di Udine, dopo la tragedia del Vajont.\nCompaiono tanti personaggi che hanno accompagnato la vita di Corona, persone che gli hanno dimostrato amicizia ed altre che hanno approfittato della sua ingenuit\u00e0 di bambino.\nNelle pagine che parlano della naja lo scrittore accompagna la narrazione con diverse confessioni delle sue \"malefatte\", come nel racconto \"I coltelli\", dove riporta l'episodio della minacce al sottotenente detto \"Ivan il terribile\".\nDescrive la sua sconsideratezza di quando ha messo all'asta la bicicletta appena conquistata per avere in cambio del vino, responsabile di tante tragedie, e i ritiri in alta montagna per disintossicarsi dall'alcool e ritrovare s\u00e9 stesso.\nSeguono episodi di conoscenti, autori di gesti estremi dettati dalla semplicit\u00e0 e dall'ignoranza. Vengono ricordati il buon vecchio Celio, il bracconiere, Zolian, Silvio, l'altro Carle e Roby, i coetanei che vede ancora, e gli amici che non ci sono pi\u00f9, soprattutto a causa del bere, Victor, Carle e Vasyli.\nI racconti dell'et\u00e0 adulta riportano gli esordi come scultore, alcuni interventi pubblici sul tema dell'alpinismo e la conoscenza con personaggi importanti come lo scultore Augusto Murer, che considera il suo maestro, e Mario Rigoni Stern.\nAspra \u00e8 stata la sua vita, conquistata e difesa giorno per giorno, affrontata affogando nel vino le preoccupazioni, per poi ritrovarsi ancora pi\u00f9 in difficolt\u00e0. Dolci sono l'amore per la sua terra e l'affetto dei compagni di vita."}
{"id": "2921167", "revid": "1012592", "url": "https://it.wikipedia.org/wiki?curid=2921167", "title": "Stefano Sollima", "text": "Conosciuto principalmente per aver diretto serie televisive e film di successo come \"Romanzo criminale - La serie\", \"Gomorra - La serie\", \"Suburra\" e \"ACAB - All Cops Are Bastards\", \u00e8 figlio del regista e sceneggiatore Sergio Sollima.\nCarriera.\nSollima, al contrario di molti suoi colleghi, non ha frequentato nessuna accademia o corso di regia, ma \u00e8 cresciuto sul set dei film e degli sceneggiati girati dal padre Sergio, compresi i due titoli dedicati a Sandokan, popolarissimo personaggio nato dalla penna di Salgari. Incomincia la sua carriera realizzando cortometraggi. Lavora poi come cameraman per NBC, CBS, CNN e gira documentari da zone di guerra. Dopo qualche spot tv, si dedica alla fiction, dirigendo alcuni episodi di \"Un posto al sole\" e \"La squadra\". Nel 2005 dirige la miniserie televisiva \"Ho sposato un calciatore\", trasmessa da Canale 5.\nIl successo arriva nel 2008, quando realizza la serie televisiva \"Romanzo criminale\", basata sull'omonimo romanzo di Giancarlo De Cataldo. Nel 2012 fa il suo esordio sul grande schermo con il film \"ACAB - All Cops Are Bastards\", tratto dall'omonimo libro di Carlo Bonini. Nel 2012 dirige, coadiuvato da Francesca Comencini e Claudio Cupellini, la prima stagione di \"Gomorra - La serie\", trasposizione televisiva dell'omonimo romanzo di Roberto Saviano, prodotta da Sky Italia, Cattleya e Fandango con la collaborazione di LA7. Nel 2015 cura la regia della seconda stagione, coadiuvato anche da Claudio Giovannesi, che riscuote ancora maggiore successo rispetto alla prima stagione. Sollima non prende parte alla realizzazione della terza stagione della serie, le cui riprese incominciano nell'ottobre del 2016, perch\u00e9 impegnato in altri progetti.\nTra la fine del 2014 e i primi mesi del 2015 \u00e8 impegnato nella realizzazione del suo secondo lungometraggio cinematografico, \"Suburra\", basato sull'omonimo libro di Giancarlo De Cataldo e Carlo Bonini, incentrato sulla Roma criminale contemporanea, distribuito nelle sale cinematografiche italiane il 14 ottobre dello stesso anno, ottenendo un buon successo di pubblico e critica. Nel 2016 incomincia le riprese della trasposizione televisiva di \"ZeroZeroZero\", altro romanzo di Roberto Saviano. Nello stesso anno \u00e8 annunciato lo sbarco a Hollywood di Sollima per dirigere \"Soldado\", interpretato da Benicio del Toro e Josh Brolin e sequel del film \"Sicario\" di Denis Villeneuve, distribuito nelle sale nell'autunno del 2018. Sempre negli Stati Uniti dirige \"Senza rimorso\" con protagonista Michael B. Jordan, trasposizione dell'omonimo romanzo di Tom Clancy, scritto da Taylor Sheridan, con cui aveva gi\u00e0 collaborato per \"Soldado\", e in uscita a febbraio del 2021."}
{"id": "2921169", "revid": "179980", "url": "https://it.wikipedia.org/wiki?curid=2921169", "title": "Club de Regatas do Flamengo", "text": ""}
{"id": "2921170", "revid": "1573940", "url": "https://it.wikipedia.org/wiki?curid=2921170", "title": "Furipteridae", "text": "I Furipteridi (Furipteridae ) sono una famiglia di pipistrelli, del sottordine dei Microchirotteri. \nDescrizione.\nDimensioni.\nQuesta famiglia comprende piccoli pipistrelli con la lunghezza dell'avambraccio tra 31,2\u00a0mm e 38\u00a0mm.\nCaratteristiche fisiche.\nLa caratteristica principale della famiglia \u00e8 la riduzione del pollice, incluso totalmente nella membrana alare e dalla quale fuoriesce soltanto un piccolo artiglio non funzionale. La pelliccia \u00e8 generalmente lunga, mentre il muso \u00e8 schiacciato e rivolto leggermente all'ins\u00f9. Le orecchie sono a forma di imbuto, con un trago piccolo, largo e triangolare. L'uropatagio \u00e8 molto grande, lungo come la testa ed il corpo, con la coda lunga circa 3/4 e completamente inclusa in esso. Il terzo dito presenta due falangi, delle quali la prima \u00e8 molto pi\u00f9 corta della seconda. Le femmine hanno un paio di mammelle addominali.\nDistribuzione e habitat.\nLe specie di questa famiglia vivono nella parte pi\u00f9 meridionale dell'America centrale e nell'America meridionale, fino allo stato brasiliano di Santa Catarina.\nSi rifugiano principalmente in grotte, edifici ed anche nelle cavit\u00e0 degli alberi. \nTassonomia.\nLa famiglia si suddivide in 2 generi e 2 specie:"}
{"id": "2921173", "revid": "767487", "url": "https://it.wikipedia.org/wiki?curid=2921173", "title": "Jean Fallot", "text": "Biografia.\nEsercit\u00f2 la sua attivit\u00e0 di insegnamento presso gli Atenei di Bari, Bologna, Messina, Varsavia, Saarbr\u00fccken, ottenendo al termine della carriera la cattedra di Filosofia all'Universit\u00e0 di Nizza.\nLa sua notoriet\u00e0 in Italia \u00e8 legata al successo delle sue opere politiche, tradotte da importanti case editrici negli anni '70. Si ricordano a tal proposito \"Marx e la questione delle macchine\" (La Nuova Italia, Firenze 1971), \"Lotta di classe e morale marxista\" (Bertani, Verona 1972), \"Il piacere e la morte nella filosofia di Epicuro\" (Einaudi, Torino 1977).\nNegli ultimi anni i suoi scritti si concentrarono su tematiche pi\u00f9 specificamente filosofiche: \"L'angoisse devant la mort. Journal\" e \"Cette mort qui n'en est pas une\" sono stati pubblicati dalla Presses universitaires de Lille, rispettivamente nel 1991 e nel 1993, mentre il capolavoro \"Il pensiero dell'Egitto antico\" (Publisud, Paris 1992) \u00e8 stato tradotto in italiano nel 2009 dall'editore Bollati Boringhieri."}
{"id": "2921175", "revid": "110157", "url": "https://it.wikipedia.org/wiki?curid=2921175", "title": "Maximum Absorbency Garment", "text": "Un Maximum Absorbency Garment (MAG) \u00e8 un componente dell'abbigliamento degli astronauti utilizzato durante il lancio, l'atterraggio e le attivit\u00e0 extraveicolari per assorbire le urine e le feci.\nDurante le missione dello Space Shuttle, agli astronauti sono date tre MAG, una per il lancio, una per il rientro e un'altra in caso che il rientro sia posticipato. Queste sono indossate sotto la Liquid Cooling and Ventilation Garment (LCVG).\nLa MAG \u00e8 costituita da assorbenti chimici, chiamati poliacrilato di sodio, che sono in grado di assorbire circa 400 volte il loro peso in acqua."}
{"id": "2921179", "revid": "767487", "url": "https://it.wikipedia.org/wiki?curid=2921179", "title": "Salthill", "text": "Salthill \u00e8 un sobborgo marino della citt\u00e0 irlandese di Galway, capoluogo dell'omonima contea e della provincia del Connacht. Nel quartiere \u00e8 presente un percorso di circa due chilometri, che costeggia il mare. Lungo il cui corso, si trovano molti bar, ristoranti, pub e hotel, che si affacciano sulla baia di Galway. Salthill \u00e8 il pi\u00f9 vecchio e grande quartiere dell'intera citt\u00e0 irlandese.\nSport.\nA Salthill si trova stadi dell'intera provincia, il Pearse Stadium, che ospita e ha ospitato sia eventi sportivi che musicali.\nInfrastrutture e trasporti.\nA Salthill si trova una stazione ferroviaria attiva tra il primo ottobre del 1879 e il gennaio del 1918, quando venne chiusa."}
{"id": "2921189", "revid": "104458", "url": "https://it.wikipedia.org/wiki?curid=2921189", "title": "Dmitrij Vladimirovi\u010d Jaro\u0161enko", "text": ""}
{"id": "2921192", "revid": "287204", "url": "https://it.wikipedia.org/wiki?curid=2921192", "title": "Armando Cermignani", "text": "Nato da una famiglia di artigiani, frequenta l'Accademia di Belle Arti di Bologna e, come allievo di De Carolis, si avvicina al mondo della xilografia. \nInizia cos\u00ec una sua attivit\u00e0 di illustratore di opere letterarie con le principali case editrici quali Laterza, Sten e Ricciardi.\n\u00c8 volontario nel primo conflitto mondiale, viene ferito due volte e prigioniero \u00e8 internato nel Lager di Celle, in Germania, dove conosce Gadda.\nNel dopoguerra \u00e8 a Pescara, dove si dedica all'insegnamento pur collaborando come illustratore a riviste quali \"Emporium\" e, soprattutto, la famosa \"Eroica\" di Cozzani.\nSi dedica anche all'illustrazione pubblicitaria e realizza le etichette del liquore \"Aurum\" e riceve vari incarichi di decorazioni pittoriche\nNel corso degli anni '30 \u00e8 assiduo frequentatore di Pietracamela e dipinge soggetti della zona del Gran Sasso.\nIl suo studio, frequentato da vari artisti dell'ambiente pescarese, diviene un luogo sospetto di eversione antifascista e viene chiuso dalla polizia. \nDopo la Liberazione viene nominato Prefetto di Pescara e intraprende una carriera politica che lo porta ad essere eletto Senatore nella prima legislatura."}
{"id": "2921194", "revid": "36426", "url": "https://it.wikipedia.org/wiki?curid=2921194", "title": "Chicago Art Institute", "text": ""}
{"id": "2921195", "revid": "36426", "url": "https://it.wikipedia.org/wiki?curid=2921195", "title": "Ny Carsberg Gliptotek", "text": ""}
{"id": "2921196", "revid": "1305772", "url": "https://it.wikipedia.org/wiki?curid=2921196", "title": "Motore al plasma", "text": "Con motori al plasma si indicano dei propulsori elettrici per uso spaziale che sfruttano la fuoriuscita di masse gassose ionizzate (il plasma), accelerate da campi elettromagnetici, nel processo di generazione della spinta.\nAnche se molto meno potenti rispetto ai motori a razzo tradizionali, i propulsori al plasma sono in grado di operare con maggiore efficienza e per lunghi periodi di tempo. Essi, sono meglio adeguati per un impiego su percorsi spaziali di considerevoli durata e distanza.\nIn passato, motori di questo tipo sono stati sviluppati dall'Unione Sovietica dal 1963 al 1965 con l'obiettivo di portare velivoli spaziali fino a Marte. In anni pi\u00f9 recenti, diverse agenzie spaziali hanno sviluppato forme di motori alimentati a plasma, fra cui l'Agenzia Spaziale Europea, l'Agenzia spaziale iraniana e l'Universit\u00e0 Nazionale Australiana.\nTipologie di motori.\nPropulsore Helicon a doppio strato.\nUn propulsore Helicon a doppio strato impiega onde radio per creare sia un plasma che un ugello magnetico. Quest'ultimo convoglia e accelera il primo, generando una spinta. Si noti come l'utilizzo dei campi magnetici sia necessario per proteggere il reattore dal calore sviluppato, il quale va ben oltre la temperatura di fusione dei materiali utilizzati.\nPropulsore magnetoplasmadinamico.\nI propulsori magnetoplasmadinamici usano la forza di Lorentz (una forza risultante dall'interazione fra un campo magnetico e una corrente elettrica) per generare una spinta. La carica elettrica fatta fluire nel plasma, in presenza di un campo magnetico, produce un'accelerazione per effetto della forza magnetica generata.\nPropulsore ad effetto Hall.\nUn propulsore ad effetto Hall, combina un forte campo magnetico statico ad un campo elettrico (prodotto fra un anodo a monte e un catodo a valle, chiamato \"neutralizzatore\"). Il risultato, \u00e8 la creazione di un \"catodo virtuale\" (zona di alta densit\u00e0 di elettroni) all'uscita del dispositivo. Tale catodo virtuale, attira lo ione, formato all'interno della parte terminale del propulsore, verso l'anodo. Il fascio di ioni cos\u00ec accelerato, viene neutralizzato da alcuni degli elettroni emessi dal \"neutralizzatore\".\nPropulsore a forza ponderomotrice.\nUn propulsore a forza ponderomotrice, anzich\u00e9 sfruttare elettrodi per accelerare il plasma e provocare la spinta, si serve della forza ponderomotrice (ovvero la forza non lineare che una particella carica sperimenta in un campo elettrico oscillante non omogeneo). Tale forza, agisce sul plasma (o sulle particelle cariche) sotto l'influenza di un forte gradiente di energia elettromagnetica.\nVASIMR.\nIl VASIMR (\"Variable Specific Impulse Magnetoplasma Rocket\"), funziona utilizzando dapprima onde radio per ionizzare un propellente in un plasma, quindi un campo magnetico per accelerare il plasma nella parte terminale del motore a razzo e realizzare una spinta. Il VASIMR \u00e8 attualmente sviluppato dalla societ\u00e0 privata Ad Astra Rocket Company, con sede a Houston, in collaborazione con una societ\u00e0 canadese che fabbrica i generatori RF da 200\u00a0kW, necessari a ionizzare il propellente. Alcuni di tali componenti vengono testati in un laboratorio della citt\u00e0 di Liberia, nella Costa Rica. Questo progetto \u00e8 guidato dall'ingegnere nucleare ed ex astronauta NASA, Franklin Chang-Diaz (presidente ed amministratore delegato della Ad Astra Rocket Company) e la Costa Rica Aerospace Alliance vi collabora al fine di sviluppare un dispositivo esterno di supporto al VASIMR, da installare all'esterno della Stazione Spaziale ISS, cos\u00ec da poter verificare l'efficacia di tale motore nello spazio. \u00c8 stato stimato che in 39 giorni dovrebbe portare l'uomo su Marte."}
{"id": "2921197", "revid": "838137", "url": "https://it.wikipedia.org/wiki?curid=2921197", "title": "Thermal Micrometeoroid Garment", "text": "Un Thermal Micrometeoroid Garment (TMG or ITMG) \u00e8 uno strato esterno delle tute spaziali. La TMG ha tre funzioni:\nTute per Apollo/Skylab.\nIl TMG utilizzato nel programma Apollo e Skylab inizia con uno strato di nylon rivestito in neoprene. Questo \u00e8 lo strato pi\u00f9 interno per la protezione dalle micrometeoriti. La protezione dalle radiazioni termiche sono state fornite da cinque strati di PET alluminato (Mylar) alternati a quattro strati di tessuto di Dacron, seguito da due strati di film Kapton alluminizzato.\nTute per lo Space Shuttle/EMU.\nL'adozione del TMG nelle tute per l'EMU \u00e8 usata nelle missioni dello Space Shuttle e per la Stazione Spaziale Internazionale. La costruzione differisce leggermente dalle TMG utilizzate nell'Apollo/Skylab.\nQueste includono sette strati di Mylar laminate con il Dacron, invece di cinque ed \u00e8 stato eliminato l'uso del Kapton. Lo strato di isolamento termico bianco \u00e8 costituito da Gore-Tex, Kevlar e Nomex. Questo strato \u00e8 in grado di sopportare temperature tra i \u2212300\u00b0 e i +300\u00b0 Fahrenheit (-184.4 a 149 Celsius). Lo strato pi\u00f9 esterno provvede a riflettere gran parte della radiazione termica solare e a proteggere dalle micrometeoriti."}
{"id": "2921205", "revid": "1522738", "url": "https://it.wikipedia.org/wiki?curid=2921205", "title": "Dragon King", "text": ""}
{"id": "2921209", "revid": "2044019", "url": "https://it.wikipedia.org/wiki?curid=2921209", "title": "Michael Graziadei", "text": "Deve la sua fama internazionale soprattutto al ruolo di Daniel Romalotti nella celebre soap opera \"Febbre d'amore\" (\"The Young and the Restless\"), ruolo che interpreta dal 2004 e per il quale ha ricevuto anche alcune nomination al Premio Emmy. \n\u00c8 apparso inoltre in altre serie televisive (tra cui \" 90210 \" nel 2008 e \"American Horror Story\" nel 2011) ed ha avuto ruoli da protagonista in film quali \" Boogeyman 2 - Il ritorno dell'uomo nero \" (2007) e \" Trappola in fondo al mare 2 - Il tesoro degli abissi \" (2009).\n\u00c8 soprannominato \"Grazzy\", abbreviativo del suo cognome."}
{"id": "2921216", "revid": "599013", "url": "https://it.wikipedia.org/wiki?curid=2921216", "title": "Daniel Nestor", "text": "In carriera ha conquistato 91 titoli di doppio, inclusa la medaglia d'oro ai Giochi della XXVII Olimpiade di Sydney 2000, quattro ATP World Tour Finals e otto tornei dello Slam. Inoltre ha vinto quattro titoli dello Slam nel doppio misto. \u00c8 il doppista con il maggior numero di partite giocate e vinte nell'Era Open.\nBiografia.\nNato nel 1972 a Belgrado, si \u00e8 trasferito in Canada con la famiglia nel 1976. Nel 1991 \u00e8 passato al professionismo dedicandosi sia al singolare che al doppio.\nIn singolare.\nIn singolare raccoglie scarsi risultati fino al 1998, anno in cui si affaccia nelle prime 100 posizioni del ranking e si aggiudica alcuni challenger sul cemento americano, ma la sua stagione migliore \u00e8 quella successiva in cui scala la classifica fino alla 58\u00aa posizione e disputa quello che forse \u00e8 il miglior torneo della carriera a Wimbledon giungendo fino al quarto turno in cui viene eliminato per mano di Pete Sampras. Dal 2000 il suo impegno nel singolare cala drasticamente per limitarsi solo ai match di Coppa Davis e al Canada Masters a cui prende parte grazie ad una wild card fino al 2006, quando viene eliminato al primo turno dalla testa di serie numero 14 Tom\u00e1\u0161 Berdych.\nIn doppio.\nTotalmente diverso il suo percorso nel doppio, specialit\u00e0 in cui entra fra i primi 100 gi\u00e0 a partire dal 1994, stagione in cui coglie il primo risultato di rilievo arrivando fino ai quarti degli Australian Open in coppia con il connazionale S\u00e9bastien Lareau. In aprile raccoglie una semifinale ad Hong Kong e si aggiudica i challenger di Nagoya e Taipei, passando dalla 108\u00aa alla 72\u00aa posizione.\nDue mesi dopo in coppia con Alex O'Brien \u00e8 in semifinale al Master di casa e a settembre arriva il primo successo in un torneo ATP International Series al Bancolombia Open di Bogot\u00e0, seguita da quella nel challengere di Monterey in Messico.\nNel 1995 comincia a fare coppia col bahamense Mark Knowles con cui vince subito il challenger di Wellington e la settimana dopo perde la finale degli Australian Open contro Jared Palmer e Richey Reneberg. A febbraio arrivano le semifinali di Memphis e Filadelfia, ma bisogner\u00e0 aspettare luglio e il Torneo di Wimbledon prima di vedere la coppia raggiungere un altro risultato di prestigio con la semifinale persa contro gli australiani Todd Woodbridge e Mark Woodforde. Un mese dopo in breve periodo vengono sconfitti in finale a Cincinnati, vincono il torneo di Indianapolis e perdono a quarti agli US Open. Segue poi la vittoria al challenger di Monterey e la semifinale a Stoccolma, grazie alla quale Nestor entra nella top ten del ranking. Chiudono l'anno partecipando all'ATP Tour World Championships dove vengono eliminati al round robin.\nNel 2014 ottiene il suo terzo Australian Open nel doppio misto in coppia con Kristina Mladenovic contro Sania Mirza e Horia Tec\u0103u. \u00c8 in finale agli Australian Open con la Mladenovic anche l'anno successivo, ma non si aggiudicano il titolo.\nLa sua ultima stagione a grandi livelli \u00e8 il 2016 quando a 44 anni vince 3 tornei ATP e raggiunge la finale agli Australian Open con Radek \u0160t\u011bp\u00e1nek. Nel 2017 raggiunge una finale ATP, perdendola. Nel 2018 gioca con vari partner diversi vincendo ancora qualche partita, poi termina la carriera in Coppa Davis a settembre all'et\u00e0 di 46 anni."}
{"id": "2921219", "revid": "1573940", "url": "https://it.wikipedia.org/wiki?curid=2921219", "title": "Crocidura harenna", "text": "La crocidura di Harenna (\"Crocidura harenna\" ) \u00e8 un mammifero soricomorfo della famiglia dei Soricidi, endemico dell'Etiopia.\nDistribuzione e habitat.\nL'unica zona in cui sopravvive questa specie \u00e8 la foresta di Harenna nei Monti di Bale, in Etiopia meridionale, in un territorio che copre solo una superficie di 200 km2. Le aree vicine alla foresta sono state sottoposte a un controllo e non sono stati trovati altri gruppi di questa specie.\nQuesta specie abita nelle foreste montane tropicali con vegetazione sempreverde.\nConservazione.\nLa IUCN Red List classifica \"Crocidura harenna\" come specie in pericolo critico di estinzione.\nLa specie \u00e8 protetta all'interno del Parco nazionale delle montagne di Bale."}
{"id": "2921224", "revid": "1935652", "url": "https://it.wikipedia.org/wiki?curid=2921224", "title": "Cyril Vasi\u013e", "text": "Biografia.\nNasce a Ko\u0161ice, citt\u00e0 sede arcivescovile ed eparchiale, il 10 aprile 1965. \u00c8 figlio di un sacerdote della Chiesa greco-cattolica slovacca, in quegli anni (1950-1968) soppressa dal regime cecoslovacco. Viene battezzato secondo il rito romano.\nFormazione e ministero sacerdotale.\nNel 1982 inizia a frequentare la facolt\u00e0 di teologia \"Cirillo e Metodio\" dell'Universit\u00e0 di Bratislava.\nIl 14 giugno 1987 \u00e8 ordinato presbitero della Chiesa greco-cattolica slovacca dal vescovo Slavomir Miklov\u0161.\nSempre nel 1987 espatria illegalmente dalla Cecoslovacchia, che gli negava il permesso di lasciare il paese, ed \u00e8 condannato in contumacia a due anni di carcere. Si stabilisce a Roma per frequentare il Pontificio istituto orientale, dove l'anno successivo ottiene la licenza in diritto canonico. Il 15 ottobre 1990 entra a far parte della Compagnia di Ges\u00f9 e, nel 1994, consegue il dottorato in diritto canonico presso lo stesso istituto ove aveva ottenuto la licenza.\nAllievo di padre Ivan \u017du\u017eek, assistente ecclesiastico scout, entra anch'egli nell'Associazione Italiana Guide e Scouts d'Europa Cattolici (FSE) e viene nominato dalla diocesi di Roma assistente ecclesiastico dei gruppi scout Roma 4 e Roma 65. Ricoprir\u00e0 per un triennio anche il ruolo di assistente federale della Associazione italiana guide e scouts d'Europa cattolici dando impulso alla nascita dell'associazione slovacca, suo paese di origine.\nNel 2002 viene nominato decano della facolt\u00e0 di diritto canonico orientale presso il Pontificio istituto orientale e, dopo esser stato il vicerettore dell'istituto, ne diventa il rettore nel maggio del 2007.\nMinistero episcopale.\nIl 7 maggio 2009 papa Benedetto XVI lo nomina segretario della Congregazione per le Chiese orientali ed arcivescovo titolare di Tolemaide di Libia; succede ad Antonio Maria Vegli\u00f2, precedentemente nominato presidente del Pontificio consiglio della pastorale per i migranti e gli itineranti. Il 14 giugno successivo riceve la chirotonia (ordinazione) episcopale, nella basilica di Santa Maria Maggiore in Roma, dal vescovo Slavomir Miklov\u0161, co-consacranti l'arcivescovo J\u00e1n Babjak e il vescovo Milan Chautur.\nIl 20 gennaio 2020 papa Francesco lo nomina amministratore apostolico \"sede plena\" di Ko\u0161ice; il 24 giugno 2021 \u00e8 nominato dal papa eparca della medesima sede, mantenendo il titolo personale di arcivescovo; succede al dimissionario Milan Chautur. Il 4 luglio seguente prende possesso dell'eparchia.\n\u00c8 membro del Collegio per l'esame dei ricorsi in materia di \"delicta reservata\", istituito presso la Congregazione per la dottrina della fede, dal 29 luglio 2019, e membro del Supremo tribunale della Segnatura apostolica, dal 21 giugno 2021.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2921227", "revid": "114886490", "url": "https://it.wikipedia.org/wiki?curid=2921227", "title": "Luigi Guercio", "text": "Autore di scritti e saggi in lingua latina, fu un rappresentante contemporaneo del cosiddetto \"latino vivente\", esempio della letteratura latina del Novecento e protagonista, con le sue virt\u00f9 intellettuali, della vita culturale della provincia salernitana.\nBiografia.\nLuigi Guercio nacque il 17 gennaio 1882 a Santa Maria di Castellabate, frazione di Castellabate, da Tommaso e Caterina Izzo.\nEntr\u00f2 giovanissimo nel seminario diocesano della abbazia territoriale della Santissima Trinit\u00e0 di Cava de' Tirreni.\nConsacrato sacerdote il 17 dicembre 1904, nello stesso anno si iscrisse all'universit\u00e0 di Napoli, dove si laure\u00f2 in lettere classiche col massimo dei voti e la lode il 2 maggio 1908. La sua tesi, \"Di alcuni rapporti tra le visioni medioevali e la Divina Commedia\", fu pubblicata a Roma nel 1909.\nEbbe come maestri Benedetto Bonazzi, il Pecci, Vincenzo Torraca.\nInsegn\u00f2 latino e greco in vari istituti dell'Italia meridionale, finch\u00e9 nel 1916 fu chiamato alle armi.\nAl termine della guerra and\u00f2 a insegnare a Piacenza, poi divenne capo di istituto del liceo classico di Oristano.\nNel 1920 fu trasferito a Sala Consilina, Campobasso, Pescara e, infine, al Liceo classico \"Torquato Tasso\" di Salerno, fino al 1952, anno del suo collocamento a riposo per raggiunti limiti di et\u00e0.\nAccanto alla sua opera di docente, coltiv\u00f2 i suoi interessi sul mondo classico, e si dedic\u00f2 particolarmente agli studi danteschi, all'astronomia e alla lingua latina: ad eccezione di alcuni saggi critici letterari, la sua produzione fu tutta in latino.\nNel 1950, vinse il primo \"Certamen Capitolinum\", concorso internazionale di prosa latina bandito dall'Istituto nazionale di studi romani, con il testo \"Phoenix Casinensis\" (sulla distruzione e risurrezione di Montecassino). Nel 1952 vinse nuovamente lo stesso concorso, con le \"Feriae Anticolenses\" (soggiorno a Fiuggi).\nEbbe dal Vaticano l'incarico della redazione di testi in latino e fu collaboratore di riviste latine, pubblicando, in versi e in prosa, saggi di composizioni, di traduzioni di autori italiani e di epigrafi. Fu in rapporto con il cardinale Antonio Bacci e con l'epigrafista monsignor Todini.\nNel 1959 pubblic\u00f2 in latino l'ode \"O patrii colles\", dedicata alla sua terra natia, Castellabate.\nMor\u00ec all'alba del 9 novembre 1962; le sue spoglie riposano nel cimitero di Salerno.\nIl comune di Salerno gli ha intitolato una strada nel centro cittadino, mentre a Castellabate furono a lui dedicate la piazza ubicata di fronte alla casa natale e la scuola media della frazione Santa Maria.\nOpere.\nSaggi Critici\nComposizioni latine in prosa"}
{"id": "2921229", "revid": "342773", "url": "https://it.wikipedia.org/wiki?curid=2921229", "title": "Nettuno (I Cavalieri dello zodiaco)", "text": ""}
{"id": "2921239", "revid": "33689", "url": "https://it.wikipedia.org/wiki?curid=2921239", "title": "Augustus (transatlantico 1926)", "text": "L'Augustus \u00e8 stato un transatlantico italiano costruito dai cantieri navali G. Ansaldo &amp; C. di Sestri Ponente per la societ\u00e0 Navigazione Generale Italiana di Genova.\nCostruzione.\nDopo la fine della prima guerra mondiale, molte compagnie di navigazione hanno progettato la costruzione di nuove navi, una volta che la situazione economica fosse migliorata. La compagnia italiana Navigazione Generale Italiana ordin\u00f2 ai cantieri Ansaldo la costruzione di due transatlantici. La prima nave fu il transatlantico \"Roma\", varato all'inizio del 1926, la seconda, varata nel dicembre dello stesso anno \u00e8 stata battezzata \"Augustus\" ed ebbe come madrina del varo Edda Mussolini figlia del capo del governo italiano Benito Mussolini. L'\"Augustus\" era all'epoca la pi\u00f9 grande motonave passeggeri al mondo e a differenza della gemella \"Roma\" equipaggiata con propulsione a vapore con caldaie e turbine era invece dotata di propulsione diesel con quattro motori Savoja M.A.N a 2 tempi doppio effetto che sviluppavano 28.000 CV di potenza, consentendo alla nave di raggiungere la velocit\u00e0 di 19-20 nodi. Gli interni erano decorati in stile neobarocco e liberty, con la partecipazione tra l'altro del pittore Galileo Chini. L'\"Augustus\" fu la prima nave ad avere un ponte lido con piscina all'aperto.\nServizio.\nLa nave lev\u00f2 gli ormeggi per il viaggio inaugurale il 10 novembre 1927 sulla linea Genova - Napoli - Buenos Aires operando inizialmente sulle rotte verso il Sud America, mentre la gemella era destinata sulle rotte del Nord Atlantico. Successivamente l'\"Augustus\" venne destinato alle rotte verso il Nord America effettuando il 28 agosto 1928 il suo primo viaggio Genova - Napoli - New York.\nIl 28 dicembre 1931 a \"New York\" ebbe termine l'ultimo viaggio sotto le insegne della \"Navigazione Generale Italiana\" e al suo arrivo a New York la nave venne trasferita alla neo costituita Italia - Societ\u00e0 di Navigazione in quanto dal 1\u00ba gennaio la societ\u00e0 \"Navigazione Generale Italiana\" conflu\u00ec, insieme ad altre Compagnie di Navigazione nella \"Italia - Societ\u00e0 di Navigazione\". La nave fece il viaggio di ritorno da New York a Genova con le insegne della nuova compagnia. La nave fece suo primo viaggio Genova - Napoli - New York per conto della Societ\u00e0 di Navigazione Italia il 1\u00ba marzo 1932, mentre l'ultimo avvenne nel settembre 1933, al termine del quale la nave venne nuovamente trasferita sulle rotte per il Sud America.\nSeconda guerra mondiale.\nNel 1941, durante la Seconda guerra mondiale, \"Augustus\" e \"Roma\" vennero requisite dalla Regia Marina per essere trasformate in portaerei. L'\"Augustus\" venne ribattezzato prima \"Falco\" e poi \"Sparviero\", ma a causa delle sempre maggiori difficolt\u00e0 belliche non fu possibile portare a terminare i lavori, quali, all'armistizio, erano ancora appena all'inizio, essendo state eliminate le sovrastrutture. Lo scafo venne catturato dai tedeschi.\nNel settembre del 1944 i tedeschi in ritirata, per impedire l'utilizzo del porto di Genova da parte degli alleati, rimorchiarono la nave all'imboccatura del porto affondandola.\nNel 1946, a guerra terminata, l'unit\u00e0 fu recuperata e successivamente venduta per demolizione."}
{"id": "2921242", "revid": "57342", "url": "https://it.wikipedia.org/wiki?curid=2921242", "title": "Vittorio Storaro", "text": "Biografia.\nNato a Roma il 24 giugno del 1940, figlio di un proiezionista della Lux Film, gi\u00e0 all'et\u00e0 di 11 anni comincia a studiare fotografia presso l'istituto Tecnico di Roma \"Duca d'Aosta\" e successivamente al Centro Sperimentale di Cinematografia. \nEsord\u00ec nel mondo del cinema nel 1968 con \"Giovinezza, giovinezza\", di Franco Rossi, primo film che gli dette modo di esprimersi completamente inserendo in esso tutti quei concetti cinematografici che gli sono propri, come un'impronta digitale della sua visione fotografico-figurativa.\nFu chiamato da allora da registi importanti come Luigi Bazzoni, Giuseppe Patroni Griffi, Fabio Carpi, Giuliano Montaldo, Salvatore Samperi, Luca Ronconi, Bernardo Bertolucci, Francis Ford Coppola, Woody Allen e Warren Beatty, che lo hanno portato ad una maturazione sempre pi\u00f9 approfondita dello stile cinematografico che gli ha permesso nel tempo una sempre pi\u00f9 cosciente ricerca sulle possibilit\u00e0 creative luministiche dell'immagine.\nIn oltre 50 anni di carriera ha ricevuto numerosi riconoscimenti sempre in ambito cinematografico, ai David di Donatello, i premio BAFTA, i premi Goya. Nel 1980 vinse il suo primo Oscar per la fotografia per il film \"Apocalypse Now\". Ne vincer\u00e0 poi altri due nel 1982 e nel 1988 per i rispettivi film \"Reds\" e \"L'ultimo imperatore\". Ha ricevuto anche 4 lauree \"honoris causa\" dall'Universit\u00e0 di \u0141\u00f3d\u017a, dalle Accademie di Belle Arti di Macerata e Brera e dalla facolt\u00e0 di sociologia dell'Universit\u00e0 di Urbino.\nPremi e riconoscimenti.\nOltre a tre premi Oscar ed innumerevoli riconoscimenti, nel 2005 ha ricevuto il \"Ciak di Corallo\" premio alla carriera dell'Ischia Film Festival. Nel giorno dell'ottantesimo anniversario di fondazione della citt\u00e0 razionalista di Sabaudia, il 15 aprile 2014 ha ricevuto la cittadinanza. Il 29 maggio 2018 riceve il Nastro Cinema Internazionale per la fotografia del film di Woody Allen \"La ruota delle meraviglie - Wonder Wheel\"."}
{"id": "2921254", "revid": "1842072", "url": "https://it.wikipedia.org/wiki?curid=2921254", "title": "Segnale analitico", "text": "Un segnale analitico, in matematica e nella teoria dei segnali, \u00e8 un segnale (in generale una funzione del tempo), ad esempio un segnale elettrico, che non possiede componenti a frequenza negativa. La rappresentazione analitica di una funzione (non correlata con la nozione di funzione analitica) consiste in una funzione complessa di frequenza positiva; ci\u00f2 facilita spesso il trattamento e le manipolazioni matematiche sul segnale stesso. L'idea di base \u00e8 che le componenti a frequenze negative dello spettro del segnale, cio\u00e8 della trasformata di Fourier del segnale, possono essere trascurate a causa della propriet\u00e0 di simmetria complessa coniugata (simmetria Hermitiana) dello spettro stesso: per un segnale reale la parte reale e il modulo della trasformata sono simmetrici rispetto all'origine (funzione pari), mentre la parte immaginaria e la fase sono antisimmetriche (dispari).\nIn questo modo trascurando met\u00e0 dello spettro non vi \u00e8 perdita di informazione. Tuttavia il segnale ricostruito antitrasformando il segnale analitico non \u00e8 pi\u00f9 un segnale reale, ma \u00e8 un segnale complesso di variabile complessa, sebbene la conversione alla rispettiva funzione reale consista in pratica nell'eliminazione della sola parte immaginaria. Tale rappresentazione analitica rende certe caratteristiche del segnale pi\u00f9 accessibili e facilita la derivazione delle tecniche di modulazione/demodulazione, specialmente a singola banda laterale (single-sideband).\nLa rappresentazione analitica \u00e8 una generalizzazione della notazione dei fasori propria dell'elettrotecnica (notazione di Steinmetz): mentre quest'ultima \u00e8 ristretta a segnali con ampiezza, fase e frequenza tempo-invarianti, la notazione analitica consente di avere parametri tempo-varianti ovvero non costanti.\nDefinizione.\nSi consideri un segnale o funzione formula_1 a valori reali avente trasformata di Fourier formula_2, e sia formula_3 \u00e8 la funzione gradino di Heaviside. Allora la funzione:\ncontiene solo le componenti in frequenza non negative di formula_2. Raddoppiare in ampiezza lo spettro ha l'obiettivo di preservare il contenuto energetico del segnale originario stesso precedentemente esteso anche sul lato negativo (simmetrico) delle frequenze. L'operazione sopra esposta inoltre \u00e8 reversibile, a causa della propriet\u00e0 di hermitianit\u00e0 di formula_2:\nIl segnale analitico nel dominio del tempo formula_8 si ottiene antitrasformando il segnale formula_9, per evidenziare ci\u00f2 che si ottiene da tale antitrasformazione si riscriva la definizione di formula_9nel seguente modo:\nformula_11\ndove formula_12\nformula_13\nformula_18\nParte negativa dello spettro.\nI segnali analitici sono spesso traslati in frequenza (conversione in discesa) verso la frequenza nulla (asse delle frequenze), cosa che crea componenti in frequenza negative non simmetriche. Una ragione di ci\u00f2 \u00e8 quella di consentire ai filtri passa-basso con coefficienti reali di essere usati per limitare l'ampiezza di banda del segnale. Un'altra ragione \u00e8 ridurre le alte frequenze che a loro volta riducono la frequenza minima per il campionamento anti-aliasing. Una traslazione in frequenza non mina la trattabilit\u00e0 matematica della rappresentazione tramite segnale complesso. Cos\u00ec, in questo senso, il segnale convertito \u00e8 ancora \"analitico\". Ad ogni modo ripristinare la rappresentazione a valori reali del segnale non diventa pi\u00f9 una semplice questione di estrazione del valore reale. La conversione verso l'alto \u00e8 indubbiamente richiesta e se il segnale \u00e8 stato campionato, l'interpolazione potrebbe anche essere necessaria per evitare l'aliasing.\nIl complesso coniugato di un segnale analitico contiene solo componenti a frequenza negativa. In questo caso non c'\u00e8 perdita di informazione e reversibilit\u00e0 scartando la parte immaginaria. Indubbiamente la componente reale del complesso coniugato \u00e8 la stessa della componente reale del segnale analitico. Ma in questo caso la sua estrazione ripristina invece le componenti soppresse a frequenza positiva.\nUn altro modo per ottenere uno spettro di frequenze negative \u00e8 traslare in frequenza il segnale analitico sufficientemente nella direzione negativa. L'estrazione della componente reale ripristina ancora le frequenze positive. Ma in questo caso il loro ordine \u00e8 rovesciato: le frequenze basse sono ora le frequenze alte. Questo pu\u00f2 essere usato per demodulare un tipo di segnale a singola banda laterale chiamato \"segnale inferiore\" o a \"banda laterale invertita\".\nApplicazioni.\nIl segnale analitico pu\u00f2 essere espresso in termini di coordinate polari complesse formula_37, dove:\nsono rispettivamente l'ampiezza e fase (istantanea) del segnale formula_1. La derivata rispetto al tempo della fase \u00e8 la frequenza:\nTali grandezze sono usate per misurare e rilevare caratteristiche locali del segnale; un'altra applicazione della rappresentazione analitica di un segnale coinvolge la demodulazione di un segnale modulato, in quanto le coordinate polari separano convenientemente gli effetti della modulazione di ampiezza e fase (o frequenza).\nIl segnale analitico pu\u00f2 essere rappresentato come:\ndove:\n\u00e8 l\"'inviluppo complesso\", detto anche \"equivalente passa-basso\", poich\u00e9 si tratta del segnale analitico traslato nell'origine, ovvero in \"banda base\". L'inviluppo complesso non \u00e8 unico; al contrario \u00e8 determinato da un arbitrario assegnamento di formula_42, e questo concetto \u00e8 spesso usato quando si tratta con segnali passabanda. Se formula_1 \u00e8 il segnale modulato, formula_42 \u00e8 usualmente assegnato per essere una frequenza portante; in altri casi \u00e8 selezionato per essere nel mezzo della banda di frequenze, oppure \u00e8 scelto per minimizzare:\nAlternativamente, formula_42 pu\u00f2 essere assegnato per minimizzare l'errore quadratico medio approssimando linearmente la fase istantanea formula_47:\no ancora alternativamente (per qualche formula_49):"}
{"id": "2921261", "revid": "135224", "url": "https://it.wikipedia.org/wiki?curid=2921261", "title": "LCVG", "text": ""}
{"id": "2921262", "revid": "96758", "url": "https://it.wikipedia.org/wiki?curid=2921262", "title": "Club Atl\u00e9tico de Madrid 1965-1966", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1965-1966.\nStagione.\nNella stagione 1965-1966 i \"Colchoneros\", allenati da Dom\u00e8nec Balmanya, interruppero il periodo di dominio di Barcellona e Real Madrid andando a vincere il loro quinto titolo, il primo dopo quindici anni, dopo aver definitivamente sorpassato i rivali cittadini a due giornate dal termine. In Coppa del General\u00edsimo l'Atl\u00e9tico Madrid fu invece eliminato ai quarti di finale dall'. Stesso risultato fu conseguito anche in Coppa delle Coppe, dove i Rojiblancos furono fermati dal .\nOrganigramma societario.\nArea direttiva\nArea tecnica"}
{"id": "2921264", "revid": "287204", "url": "https://it.wikipedia.org/wiki?curid=2921264", "title": "Urna", "text": ""}
{"id": "2921265", "revid": "2139929", "url": "https://it.wikipedia.org/wiki?curid=2921265", "title": "Domokos", "text": "Domok\u00f2s () \u00e8 un comune della Grecia situato nella periferia della Grecia Centrale (unit\u00e0 periferica della Ftiotide) con 13.199 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 708\u00a0km\u00b2 e la popolazione \u00e8 passata da 5.692 a 13.199 abitanti.\nStoria.\nNel 1897 vi si combatt\u00e9 una sanguinosa battaglia della guerra greco-turca in cui perse la vita il deputato italiano Antonio Fratti."}
{"id": "2921267", "revid": "123654279", "url": "https://it.wikipedia.org/wiki?curid=2921267", "title": "Sabrina (casa discografica)", "text": "La Dischi Sabrina \u00e8 stata una casa discografica italiana, attiva nella prima met\u00e0 degli anni sessanta.\nStoria della Sabrina.\nL'etichetta venne fondata dal cantante Bruno Rosettani, che la chiam\u00f2 con il nome di sua figlia, Sabrina.\nTra i cantanti che incisero per la \"Sabrina\" i pi\u00f9 noti furono Nella Colombo (che vinse nel 1959 con \"Tu vuoi cos\u00ec\" il primo Festival del Musichiere), Gesy Sebena, Wanda Romanelli, il Quartetto Hohner, e i gruppi beat i Grisbi e The King's Stars.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2921269", "revid": "287204", "url": "https://it.wikipedia.org/wiki?curid=2921269", "title": "Natasha Nice", "text": "Biografia.\nNata a Fontenay-sous-Bois, in Francia, \u00e8 cresciuta a Los Angeles, California, dove la famiglia si era trasferita quando aveva circa tre anni. Ha intrapreso la carriera da attrice pornografica nel 2006, a 18 anni, dopo essersi diplomata in una scuola privata a Hollywood, dove ha anche lavorato in un burger bar.\nNel giugno 2009, venne arrestata, assieme ad altre cinque persone (tra cui Claire Dames), con l'accusa di atti osceni in luogo pubblico."}
{"id": "2921272", "revid": "282629", "url": "https://it.wikipedia.org/wiki?curid=2921272", "title": "NIAF", "text": ""}
{"id": "2921273", "revid": "36426", "url": "https://it.wikipedia.org/wiki?curid=2921273", "title": "Brel", "text": ""}
{"id": "2921274", "revid": "36426", "url": "https://it.wikipedia.org/wiki?curid=2921274", "title": "B\u00e9caud", "text": ""}
{"id": "2921275", "revid": "36426", "url": "https://it.wikipedia.org/wiki?curid=2921275", "title": "Aznavour", "text": ""}
{"id": "2921277", "revid": "33751", "url": "https://it.wikipedia.org/wiki?curid=2921277", "title": "Storia del Liverpool Football Club", "text": "Le origini e i primi successi.\nDalla fondazione alla Grande Guerra.\nLa storia del Liverpool \u00e8 legata alle vicende di Anfield, lo stadio di casa del club. Originariamente lo stadio era utilizzato dall', altro club professionistico di Liverpool, nato nel 1878 e tra i fondatori della Lega Calcio inglese. Quando l'Everton giudic\u00f2 troppo alto il canone d'affitto dell'impianto, decise di lasciarlo per trasferirsi a Goodison Park. L'usufruttuario del terreno, John Houlding, decise quindi di fondare un nuovo club calcistico che registr\u00f2 alla Camera di Commercio di Londra come Everton FC and Athletic Ground plc, abbreviato in Everton Athletic (in ragione del fatto che l'originale non aveva ancora una ragione sociale formalmente registrata); tuttavia, il Consiglio Calcistico (il prodromo della Lega Calcio) non accett\u00f2 di iscrivere la nuova squadra finch\u00e9 avesse tenuto quel nome e, di conseguenza, il 15 marzo 1892 il neonato club fu battezzato Liverpool Association Football Club e, poco dopo, solo Liverpool Football Club.\nIl primo presidente del club fu John McKenna e il suo primo atto da manager fu l'ingaggio di tredici calciatori professionisti provenienti dalla Scozia, che si sommarono ai tre inglesi rimasti dopo la diaspora dell'Everton. Il Liverpool non ader\u00ec subito alla Lega Calcio inglese: lo fece l'anno successivo e, per la stagione 1893/94 fu iscritto alla Seconda Divisione. Al termine di una stagione senza sconfitte, la squadra vinse il campionato e fu promossa in Prima Divisione. Nel 1901 arriv\u00f2 anche il primo dei 19 titoli di campione d'Inghilterra, bissato cinque anni dopo nel 1906. Del 1914 fu la prima finale di Coppa d\u2019Inghilterra, persa per 0-1 contro il .\nIl Liverpool tra le due guerre.\nLa squadra non lasci\u00f2 grande impronta di s\u00e9 nel periodo tra le due guerre, se si eccettua il biennio sportivo 1921/22 - 1922/23, che vide il Liverpool vincere la sua prima serie di titoli consecutivi. A guidare in campo la squadra in quei due campionati vinti era il difensore della nazionale inglese Ephraim Longworth, che vest\u00ec la maglia del Liverpool per 18 stagioni. Nonostante le premesse, quei due titoli furono il prologo al periodo pi\u00f9 infruttuoso della storia dei \"Reds\": quasi un quarto di secolo, interrotto solo dopo la fine della guerra, nel 1947.\nIl declino e la retrocessione.\nIl titolo vinto nel 1947, il quinto, sembr\u00f2 aver ridato lustro al club, ma fu un trionfo isolato. Nel 1950 il club perse la finale della Coppa d'Inghilterra e due anni pi\u00f9 tardi registr\u00f2 il record di 61.905 spettatori in occasione del quinto turno della stessa manifestazione, contro il Wolverhampton Wanderers Una serie di campionati fallimentari portarono il Liverpool sempre pi\u00f9 in basso, finch\u00e9 nel 1954 giunse la retrocessione in Seconda Divisione dopo 61 anni di massima serie. Il quinquennio successivo fu il pi\u00f9 basso della storia del club, con la squadra fuori dal grande giro e l'onta di un pesante 1-9 sub\u00ecto a opera del Birmingham City nel dicembre 1954, e l'umiliazione dell'eliminazione nei quarti di finale della Coppa d'Inghilterra nel 1957 ad opera del Southend Utd. Unica - magra - consolazione fu la vittoria per 4-0 sui rivali cittadini dell'Everton nel corso della Coppa d'Inghilterra 1954/55.\nLa resurrezione.\nQuando nel 1959 lo scozzese Bill Shankly fu chiamato a prendere in mano il Liverpool, la squadra proveniva, come detto, da uno dei punti pi\u00f9 bassi della sua storia. Come gi\u00e0 accaduto al primo manager del club, anche Shankly, per ripartire, si affid\u00f2 a una generazione di giovani scozzesi. Uno dei pi\u00f9 famosi fu certamente Ian St. John, subito divenuto un beniamino del pubblico di Anfield dopo una tripletta all'Everton al suo debutto in maglia rossa, nonostante la sconfitta per 3-4 del Liverpool, e ribattezzato \"The Saint\". In tre stagioni, Shankly riusc\u00ec a riportare i \"Reds\" in Prima Divisione e costru\u00ec la base per i successi futuri: nel 1963/64 arriv\u00f2 addirittura il sesto titolo di campione d'Inghilterra, il primo dopo diciassette anni, e l'anno successivo il Liverpool arriv\u00f2 fino alla semifinale di Coppa dei Campioni.\nIl 1965 fu anche l'anno della prima Coppa d'Inghilterra, ottenuta battendo 2-1 a Wembley il Leeds Utd. Ad essa segu\u00ec, l'anno successivo (1966) il settimo titolo inglese, che finalmente riportava il Liverpool tra le grandi del Paese, e la terza consecutiva Charity Shield. Furono in totale 15 gli anni di Bill Shankly alla guida del Liverpool: prima di ritirarsi (1974) lasci\u00f2 alla squadra l'ottavo titolo nazionale (1973) e, prima di questo, soprattutto la Coppa UEFA 1972/73, che apriva la strada del club al dominio continentale. Sebbene non vittorioso come i suoi successori, Shankly aveva restituito l'orgoglio ai tifosi di Anfield, e per questo \u00e8 ancora oggi ricordato.\nLa conquista dell'Europa.\nA prendere il posto di Shankly fu il suo vice Bob Paisley, sempre al fianco del tecnico scozzese nei suoi quindici anni alla guida della squadra. Fu, quello di Paisley, il periodo pi\u00f9 fecondo della storia del Liverpool, ed egli stesso \u00e8 ricordato come uno degli allenatori pi\u00f9 vincenti della storia del calcio. Grazie anche all'ossatura predisposta da Bill Shankly, Paisley pot\u00e9 disporre di una squadra formata da elementi di sicuro valore come il portiere Clemence, i difensori Neal e Alan Kennedy, i centrocampisti Case, Hughes e McDermott, gli attaccanti Ray Kennedy, Toshack e, su tutti, la classe di Kevin Keegan, uno dei migliori talenti espressi dal calcio inglese. Tutti giocatori di livello internazionale e regolarmente usati dalle loro rappresentative nazionali, tra l'altro.\nDopo aver portato a casa l'accoppiata titolo nazionale (il nono) e Coppa UEFA (la seconda in quattro anni) nel 1976, il Liverpool giunse alla finale di Roma della Coppa dei Campioni l'anno successivo, contro il Borussia M\u00f6nchengladbach, gi\u00e0 battuta nella finale di Coppa UEFA del 1973. I \"Reds\" vinsero 3-1 e si laurearono campioni d'Europa per la prima volta, successo che replicarono l'anno successivo nella finale di Wembley contro i belgi del .\nKeegan, dopo questi successi, lasci\u00f2 il Liverpool nel 1977 per andare a giocare in Germania, nell', e il suo posto fu preso dall'estroso scozzese Kenny Dalglish detto \"King\", e la squadra continu\u00f2 a mietere successi: fino al 1983, l'anno del suo ritiro, Paisley vinse ancora un'altra Coppa dei Campioni (a Parigi nel 1981 contro il ), tre titoli nazionali, tre Coppe di Lega consecutive e una Supercoppa d\u2019Europa. Paisley lasci\u00f2 da trionfatore un Liverpool trasformato nella miglior squadra d'Inghilterra e d'Europa.\nGli \"hooligans\" e la messa al bando.\nAnche con Joe Fagan, subentrato a Paisley, il Liverpool non smise di vincere: nel 1984 arriv\u00f2 il quindicesimo titolo nazionale e, soprattutto, la quarta Coppa dei Campioni, vinta ancora una volta allo Stadio Olimpico, questa volta contro la squadra che in quello stadio era normalmente di casa, la : dopo l'addio di Ray Clemence, il Liverpool s'era affidato a un portiere africano spericolato e guascone, lo zimbabwese Bruce Grobbelaar, ex combattente e giramondo (aveva giocato al calcio in Sudafrica e in Canada). Per la prima volta nella sua storia la finale di Coppa dei Campioni fu decisa ai calci di rigore (dopo un tiratissimo pareggio per 1-1 siglato da Neal e Pruzzo), e in quel frangente fu determinante l'atteggiamento clownesco di Grobbelaar, che indusse Conti e Graziani a sbagliare i loro tiri e a far volare la Coppa in Inghilterra per la quarta volta in otto stagioni, \"performance\" seconda solo alle cinque Coppe consecutive del dal 1956 al 1960.\nSfortunatamente per il Liverpool, ai successi in campo internazionale corrispondeva anche un elevato tasso delinquenziale di molti dei suoi tifosi (i famigerati \"hooligans\"), autori di autentici \"raid\" teppistici di inusitata violenza sia in Inghilterra che in giro per l'Europa (e gi\u00e0 i tifosi di un'altra squadra inglese, il , si erano distinti per violenze varie nella finale di ritorno della Coppa UEFA 1983/84 contro l', a Bruxelles). Proprio l'esperienza di Bruxelles avrebbe dovuto suggerire all'UEFA di non far giocare una finale europea in uno stadio vecchio e insicuro come l'Heysel, ma nonostante tutti gli avvisi, la finale della Coppa dei Campioni 1984/85 fu assegnata alla capitale belga. Anche quell'anno il Liverpool raggiunse la finale, e trov\u00f2 per il secondo anno di fila un'italiana, la Juventus. Gli incidenti che precedettero la partita (cui fece da contraltare l'assoluta inefficienza della polizia belga, impreparata a gestire una situazione come quella creatasi), detti Strage dell'Heysel, costarono, tra tifosi italiani, francesi, belgi e irlandesi, 39 morti, il bando quinquennale di tutte le squadre inglesi dalle competizioni europee eccettuato lo stesso Liverpool per il quale il bando fu di sei stagioni, e la fine del ciclo continentale dei \"Reds\". Fagan si ritir\u00f2 dopo la partita che, per la cronaca, vide la squadra inglese sconfitta per 0-1 (gol di Platini su rigore).\nI fatti di Bruxelles attirarono sul Liverpool l'astio di tutte le altre squadre inglesi, che erano tutte fuori dall'Europa a causa della follia degli hooligans dei \"Reds\", che furono oggetto negli anni seguenti di una massiccia campagna di denigrazione e disprezzo da parte degli sportivi britannici.\nIn quel momento difficile, Kenny Dalglish assunse l'incarico di giocatore-allenatore: nonostante la squadra fosse rimasta fuori dall'Europa, in campo nazionale era ancora la pi\u00f9 forte, e vinse altri tre campionati, nel 1986, nel 1988 e nel 1990 (tuttora l'ultimo vinto dal club). I successi domestici, per\u00f2 vennero offuscati dall'ennesimo disastro, la Strage di Hillsborough, a Sheffield, dove, a causa di gravissimi errori organizzativi e logistici, 96 persone rimasero uccise.\nA guidare il club, dopo Dalglish, altre due glorie dei \"Reds\": prima Ronnie Moran, poi Graeme Souness, entrambi campioni d'Europa a Roma nel 1984. La prima uscita europea del Liverpool si arrest\u00f2 nei quarti di finale della Coppa UEFA 1991/92 contro il in quella che verr\u00e0 ricordata come la prima sconfitta casalinga del Liverpool contro una squadra italiana, ma paradossalmente quello fu l'inizio dell'uscita dal lungo tunnel iniziato la notte dello stadio Heysel. La Coppa d'Inghilterra del 1992 e quella di Lega del 1995 segnarono la ripresa di un cammino che poi, sotto la guida prima di Roy Evans (1991-1998) e poi di G\u00e9rard Houllier (dal 1998), avrebbe riportato il club alla ribalta.\nIl nuovo millennio.\nI nuovi successi europei.\nL'affidamento del club a un tecnico francese suscit\u00f2 sulle prime un certo scetticismo. G\u00e9rard Houllier, che peraltro si era sempre dichiarato tifoso del Liverpool fin da giovane, aveva al suo attivo al momento dell'ingaggio solo una Coppa di Francia nel 1995, anche se era stato il vice allenatore della nazionale francese campione del mondo 1998, guidata da Aim\u00e9 Jacquet. Dalla sua, per\u00f2 Houllier aveva una grande pazienza e la capacit\u00e0 di adattare i giocatori al suo credo tattico, cosa questa che gli fece avere successo quasi subito. Egli fu assunto all'inizio per affiancare Roy Evans, ma il tecnico inglese non toller\u00f2 a lungo la doppia conduzione tecnica e nel 1999 lasci\u00f2 Houllier da solo alla guida della squadra.\nL'affermazione di Houllier si ebbe nella stagione 2000-2001. Giunto terzo nel proprio girone di Champions League, il Liverpool fu dirottato in Coppa UEFA e l\u00ec la squadra inizi\u00f2 un cammino lento ma sicuro verso la finale: vittime di riguardo la (battuta 2-0 all'Olimpico con una doppietta del talento Michael Owen) e il . La rocambolesca finale contro la sorpresa Deportivo Alav\u00e9s fu vinta 5-4 al golden goal. Al successo europeo si accompagnarono la Coppa di Lega inglese, ottenuta battendo in finale il ai tiri di rigore, la Coppa d'Inghilterra, vinta in rimonta, per 2-1, nella finale contro l' (doppietta di Michael Owen). Ad agosto i \"Reds\" vinsero anche la Supercoppa d'Inghilterra (2-1 al Manchester United) e a settembre misero in bacheca anche la Supercoppa europea, vinta contro i campioni continentali del , successo che chiuse la tripletta stagionale di coppe.\nNel 2001-2002 il Liverpool si piazz\u00f2 secondo in Premier League, al termine di una stagione difficile, che vide Houllier operato di cuore a seguito di un infarto cardiaco occorsogli durante una partita contro il . La squadra, sotto la guida del suo vice Phil Thompson, ne risent\u00ec e non rese secondo le aspettative e le possibilit\u00e0. Nel 2002-2003 arriv\u00f2 un'altra Coppa di Lega, ma nel 2004, dopo un periodo di turbolenza e di malintesi con la tifoseria, Houllier e il Liverpool decisero di separarsi.\nLa squadra presa in mano dallo spagnolo Rafael \"Rafa\" Benitez aveva delle buone individualit\u00e0, come il capitano Steven Gerrard e i solidi Jamie Carragher e Sami Hyypi\u00e4, ma non sembrava poter competere con il gigantismo delle sue rivali Manchester United e soprattutto . In effetti, alla fine del campionato, il Liverpool non and\u00f2 oltre un quinto posto, alle spalle perfino degli eterni rivali cittadini dell'Everton. Fu, tuttavia, in Europa che Rafa comp\u00ec un capolavoro tattico, affidandosi soprattutto alla difesa: nei quarti di finale di Champions League 2004-05 elimin\u00f2 la (2-1 e 0-0) e, trovato in semifinale il Chelsea, lo costrinse allo 0-0 a Londra per poi batterlo 1-0 ad Anfield al termine di una partita molto chiusa. In finale a Istanbul il Liverpool trov\u00f2 il , che parve aver messo le mani sulla coppa dopo un primo tempo dominato e terminato 3-0. Nella ripresa, per\u00f2, una reazione dei \"Reds\" riusc\u00ec a riportare in parit\u00e0 l'incontro in soli 6 minuti, grazie ai gol del capitano Gerrard, di \u0160micer e di Xabi Alonso, costringendo la squadra italiana ai tempi supplementari, dove il portiere Jerzy Dudek oper\u00f2 un doppio salvataggio di eccezionale abilit\u00e0 su \u0160ev\u010denko proprio al 120'. Ripetendo quello che aveva fatto Bruce Grobbelaar vent'anni prima, Dudek si propose in atteggiamenti clowneschi sulla linea di porta che portarono Serginho, Pirlo e lo stesso \u0160ev\u010denko a sbagliare i propri rispettivi tiri di rigore, e che come conseguenza consegnarono al Liverpool il suo quinto titolo di campione d'Europa. Qualche mese pi\u00f9 tardi la Supercoppa europea vinta contro il (anch'essa di propriet\u00e0 di Roman Abramovi\u010d come il Chelsea) fece coppia con il massimo trofeo europeo.\nLa quinta Coppa dei Campioni valse al Liverpool il \"multiple-winner badge\" dell'UEFA Champions League, oltre al diritto di tenere definitivamente l'originale del trofeo nella propria bacheca, sebbene, paradossalmente, non garant\u00ec l'automatica qualificazione all'edizione successiva, come avveniva con la vecchia Coppa dei Campioni. La questione fu successivamente risolta con una deroga speciale dell'UEFA valida solo per quel caso eccezionale.\nNonostante al termine della stagione 2005-2006 il Liverpool avesse totalizzato 82 punti, non and\u00f2 oltre un terzo posto finale in Premier League (piazzamento che gli garant\u00ec la partecipazione alla Champions League successiva). Vinse, tuttavia, la Coppa d'Inghilterra (in finale contro il West Ham) e, nell'agosto 2006, il Community Shield (dal 2002 nuovo nome della coppa precedentemente supercoppa nazionale, gi\u00e0 nota come \"Charity Shield\") battendo il Chelsea per 2-1.\nIn Champions, nonostante fossero i detentori, i \"Reds\" caddero gi\u00e0 agli ottavi contro il Benfica perdendo per 1-0 all'andata in trasferta e per 2-0 in casa al ritorno.\nNella stagione 2006-2007 il Liverpool non fu in grado di difendere la Coppa d'Inghilterra: sia in tale competizione che nella Coppa di Lega fu eliminato in gara unica ad Anfield dall'Arsenal (vittorioso rispettivamente per 1-3 e per 3-6). In campionato la squadra chiuse al terzo posto con 68 punti in coabitazione con l'Arsenal. Raggiunse, tuttavia, la finale della Champions League dopo avere eliminato il Barcellona campione in carica agli ottavi, il ai quarti e i connazionali del Chelsea in semifinale. Nella finale disputata il 23 maggio 2007 allo Stadio Olimpico di Atene la squadra di Ben\u00edtez fu battuta dal Milan, in quella che fu una riedizione della finale di due anni prima, per 1-2 (doppietta di Inzaghi e rete di Dirk Kuyt).\nAnni di transizione.\nIl 6 febbraio 2007 gli industriali delle telecomunicazioni statunitensi George Gillett (proprietario della squadra canadese di hockey su ghiaccio dei Montr\u00e9al Canadiens) e Tom Hicks (proprietario della squadra di baseball dei Texas Rangers) acquistarono la maggioranza del club con un investimento complessivo di 470 milioni di sterline (720 milioni di euro). Nell'offerta erano compresi anche 215 milioni di sterline per il nuovo stadio, da costruirsi a Stanley Park. L'inizio previsto dei lavori era a circa 60 giorni dalla stipula dell'accordo commerciale. I nuovi proprietari del club dichiararono, nella conferenza stampa di presentazione, che lo stadio avrebbe potuto anche essere rinominato da un eventuale sponsor, qualora questo fosse stato utile a incassare il denaro necessario per portare a Liverpool un calciatore di valore a stagione. Dopo aver venduto anche le sue quote di propriet\u00e0, David Moores non fu pi\u00f9 il presidente della societ\u00e0, la quale pass\u00f2 in compropriet\u00e0 ai due azionisti statunitensi. \nNel mercato estivo del 2007 il Liverpool prelev\u00f2, tra gli altri, lo spagnolo Fernando Torres dall' per 36 milioni di euro, e l'olandese Ryan Babel dall' per 17 milioni di euro.In Champions League il Liverpool, nonostante un inizio negativo, riusc\u00ec a superare il girone eliminatorio, aggiudicandosi il secondo posto nel proprio gruppo dietro al Porto e davanti a Marsiglia e Be\u015fikta\u015f. Agli ottavi di finale elimin\u00f2 l'Inter, ridotta in dieci uomini e battuta per 2-0 ad Anfield all'andata con due reti segnate negli ultimi cinque minuti e sconfitta anche al Meazza (1-0), anche stavolta con gli avversari ridotti in dieci uomini. I quarti di finale giocati contro l'Arsenal videro i \"Reds\" superare il turno dopo il pareggio all'Emirates Stadium (1-1) e la vittoria ad Anfield Road (4-2). Nel turno successivo (semifinale), i \"Reds\" furono eliminati dal dopo aver pareggiato per 1-1 all'andata ad Anfield Road ed essere stati sconfitti per 3-2 a Stamford Bridge. In campionato il Liverpool non and\u00f2 oltre il quarto posto, collezionando 76 punti. Ancora una volta il distacco dal Manchester United campione, dal Chelsea e dall'Arsenal fu evidente (11 punti), malgrado l'ottima annata di Fernando Torres, autore di 33 gol stagionali, di cui 24 in campionato. Dai tempi di Michael Owen Anfield non vedeva un campione cos\u00ec prolifico in attacco.\nDurante il calciomercato dell'estate 2008 il club ingaggi\u00f2 Philipp Degen, Andrea Dossena, Diego Cavalieri, Albert Riera e due attaccanti, David N'Gog e Robbie Keane, quest'ultimo acquistato per ben 20 milioni di sterline (circa 23 milioni di euro). Partirono, invece, John Arne Riise, Steve Finnan e Peter Crouch.L'inizio del campionato fu molto promettente: il Liverpool si rivel\u00f2 subito una delle maggiori pretendenti al titolo in Premier League e comand\u00f2 la classifica per diverse giornate, aggiudicandosi anche gli scontri diretti sia di andata sia di ritorno con (sconfitto 1-4 all'Old Trafford) e , ma dopo Natale il Manchester United riprese la testa della classifica, che non lasci\u00f2 pi\u00f9. In Champions League i \"Reds\", dopo una netta affermazione negli ottavi contro il , furono eliminati ai quarti di finale dopo l'ennesima palpitante doppia sfida europea contro il Chelsea. Il Liverpool, sconfitto dinanzi ai propri tifosi nella gara d'andata con un netto 1-3, a Stamford Bridge gioc\u00f2 una partita orgogliosa: chiamato a vincere con tre gol di scarto, oppure, qualora fossero state superate le tre marcature per parte, anche con due, i \"Reds\", pur privi del capitano Gerrard, si trovarono alla fine del primo tempo in vantaggio di due reti. Steven Gerrard. Nel secondo tempo, per\u00f2, il Chelsea si rimise in carreggiata, segnando tre gol in meno di venti minuti e rimontando lo svantaggio; ii \"Reds\", tuttavia, in due minuti portarono clamorosamente il Liverpool sul 4-3. A questo punto un solo gol avrebbe qualificato la compagine di Anfield, ma la stanchezza per l'enorme dispendio di energie profuse fu pagata: Frank Lampard castig\u00f2 Torres e compagni sugli sviluppi di una ripartenza per il 4-4 finale che qualific\u00f2 i \"Blues\".\nIl calciomercato estivo del 2009 vide l'addio della bandiera Hyypi\u00e4, che pass\u00f2 al . Torn\u00f2 inoltre dall' l'ucraino Andriy Voronin, mentre fu acquistato dal Portsmouth l'esterno destro Glen Johnson. Per sostituire il terzino \u00c1lvaro Arbeloa ed il centrocampista Xabi Alonso, ceduti entrambi al Real Madrid, Ben\u00edtez caldeggi\u00f2 l'acquisto dalla Roma, per circa venti milioni di euro, del centrocampista italiano Alberto Aquilani. Complet\u00f2 il calciomercato l'acquisto del difensore centrale greco Kyrgiakos, esperto stopper proveniente dall'. L'avventura in Champions League fin\u00ec anzitempo per la compagine rossa: inserito in girone con Olympique Lione, Fiorentina e Debrecen, il Liverpool termin\u00f2 il girone al terzo posto, dopo aver perso entrambe le sfide con i toscani e in casa con i francesi e ottenuto soltanto un pareggio a Lione. Passato in Europa League, si ferm\u00f2 in semifinale contro l' poi vincitore del trofeo. \nLa mattina del 17 aprile 2010 fu ufficializzata la messa in vendita del club dopo la notizia dell'abbandono da parte dei due proprietari americani Gillet e Hicks; Martin Brougthon, gi\u00e0 presidente della British Airways, divenne advisor della societ\u00e0, indebitata per quasi 300 milioni di euro. Il 25 novembre 2010 la squadra fu acquistata dall'imprenditore televisivo americano Tom Werner, anch' egli, come i precedenti proprietari, possessore di una squadra di una franchigia statunitense, precisamente la squadra di baseball dei Boston Red Sox.\nIl campionato 2010-2011 si chiuse al sesto posto, fuori dalle coppe europee. \nDopo circa cinque stagioni senza vincere alcun trofeo, il 26 febbraio 2012 i \"Reds\" sconfissero ai rigori per 3-2, dopo un parziale di 2-2 dopo 120 minuti, il Cardiff City, squadra militante in seconda divisione, nella finale di League Cup, riportando il trofeo a Liverpool dopo nove anni. Nello stesso anno raggiunsero la finale di FA Cup, persa contro il per 2-1. In campionato i \"Reds\" non andarono oltre un deludente ottavo posto, ma si qualificarono all'Europa League come vincitori della Coppa di Lega. \nNella stagione 2012-2013 chiusero invece il campionato in settima posizione, non qualificandosi alle coppe europee.\nL'inizio della stagione 2013-2014 fu incoraggiante: la squadra di Brendan Rodgers vinse infatti, alla prima stagionale, per 1-0 contro lo Stoke City, grazie ad un gol di Daniel Sturridge, e si ripet\u00e9 una settimana pi\u00f9 tardi, andando ad espugnare il campo dell'Aston Villa sempre con il punteggio di 1-0 (Sturridge ancora decisivo). I \"Reds\" vinsero anche nel secondo turno di Coppa di Lega, sconfiggendo ai supplementari il Notts County per 4-2. Il 1\u00ba settembre si gioc\u00f2, ad Anfield, il Derby d'Inghilterra contro il Manchester United: a vincere fu il Liverpool (1-0), che centr\u00f2 cos\u00ec la terza vittoria in altrettante partite, volando in testa alla classifica con 9 punti. Il 21 settembre arriv\u00f2 la prima sconfitta stagionale in campionato, uno 0-1 casalingo sub\u00ecto dal Southampton. Alla fine del girone di andata, i \"Reds\" si trovarono al quinto posto con 36 punti. La squadra non moll\u00f2 e nel girone di ritorno, grazie ad un filotto di 11 vittorie consecutive tra aprile e maggio 2014, si ritrov\u00f2 in testa alla classifica con cinque punti di vantaggio sul Chelsea, a tre giornate dalla fine del campionato. Ad Anfield per\u00f2, nello scontro diretto con i \"Blues\", la squadra di Rodgers fu sconfitta per 0-2. Una settimana pi\u00f9 tardi il Liverpool pareggi\u00f2 sul campo del Crystal Palace (3-3), facendosi rimontare il vantaggio iniziale di 3-0 e perdendo la prima posizione in favore del Manchester City, comunque in vantaggio grazie ad una miglior differenza reti. All'ultima giornata di campionato, la vittoria per 2-1 contro il Newcastle non bast\u00f2 per conquistare il titolo, a causa della contemporanea vittoria del Manchester City sul West Ham. I \"Reds\" dovettero quindi accontentarsi del secondo posto, che valse comunque la qualificazione diretta alla UEFA Champions League, che alla squadra mancava da cinque anni.\nLa stagione 2014-2015 part\u00ec con la cessione di Luis Alberto Su\u00e1rez al Barcellona per circa 90 milioni di euro. Grazie ai soldi incassati i \"Reds\" si rinforzano sul mercato con gli acquisti di Rickie Lambert, Adam Lallana e Dejan Lovren dal Southampton, Emre Can dal , Lazar Markovic dal Benfica, Javier Manquillo dall', Alberto Moreno dal e Mario Balotelli dal Milan. La squadra di Rodgers vinse la prima partita di Premier League contro il Southampton (2-1), ma alla seconda giornata fu sconfitto per 1-3 dal Manchester City all'Etihad Stadium. Il Liverpool chiuse il campionato con un deludente sesto posto, che valse comunque la qualificazione ai preliminari di Europa League, mentre in Champions League giunse terzo in un girone formato da Real Madrid, e Ludogorets, \"retrocedendo\" cos\u00ec in Europa League. Qui i \"Reds\" furono eliminati ai sedicesimi di finale dal Be\u015fikta\u015f, dopo i tiri di rigore (vittoria per 1-0 ad Anfield e sconfitta con lo stesso punteggio in Turchia).\nI successi con Klopp.\nLa stagione 2015-2016 si apr\u00ec con un andamento altalenante, tanto che Rodgers fu esonerato ad ottobre. Al suo posto arriv\u00f2 il tedesco J\u00fcrgen Klopp, che port\u00f2 la squadra all'ottavo posto in Premier League. In Europa League il Liverpool ebbe un rendimento diverso, tanto da giungere a disputare la finale di Basilea, dopo aver ottenuto una splendida vittoria nei quarti di finale contro il . In finale i \"Reds\" furono sconfitti per 3-1 dal , che si aggiudic\u00f2 il trofeo per il terzo anno consecutivo. Il Liverpool era stato sconfitto anche nella finale di Coppa di Lega ai tiri di rigore contro il . Il tecnico tedesco guid\u00f2 i suoi al quarto posto e alla semifinale di League Cup nella stagione 2016-2017.\nLa stagione 2017-2018 vide i \"Reds\" confermarsi al quarto posto in campionato e compiere un memorabile percorso in UEFA Champions League, dove, sospinta dal nuovo acquisto Mohamed Salah, autore di ben 44 gol in 50 presenze stagionali, la compagine di Klopp super\u00f2 la fase a gironi da prima classificata nel proprio raggruppamento, con 3 vittorie e 3 pareggi in 6 partite, e poi elimin\u00f2 il agli ottavi di finale, i connazionali del ai quarti e la in semifinale, tornando dunque in finale di Champions dopo undici anni. Nell'atto conclusivo del torneo, allo stadio Olimpico di Kiev, fu battuto per 3-1 dal .\nNella stagione 2018-2019 il Liverpool chiuse al secondo posto la Premier League, a un solo punto dal Manchester City capolista, contro cui sub\u00ec l'unica sconfitta patita in campionato e a cui contese il titolo sino all'ultima giornata, segnalandosi per l'ottimo rendimento difensivo (nelle prime 19 giornate mantenne inviolata la porta in 12 occasioni, con oli 7 gol concessi, minimo di sempre per il campionato inglese a met\u00e0 stagione) e l'imbattibilit\u00e0 casalinga per la seconda stagione di fila. Sul fronte europeo, giunto a disputare per il secondo anno di fila la finale di Champions League, si aggiudic\u00f2, a quattordici anni dall'ultimo successo nella manifestazione, il trofeo per la sesta volta. Superato il girone come seconda, la squadra estromise il Bayern Monaco agli ottavi e il Porto ai quarti, mentre in semifinale, dopo aver perso per 3-0 al Camp Nou contro il Barcellona, si rese protagonista di una memorabile rimonta, imponendosi sui catalani con un netto 4-0 ad Anfield Road. Nella finale del 1\u00ba giugno 2019 allo Stadio Wanda Metropolitano di Madrid super\u00f2, infine, per 2-0 i connazionali del Tottenham. \nMalgrado la sconfitta per 5-4 ai tiri di rigore contro il Manchester City nella Supercoppa inglese, l'anno d'oro del Liverpool fu suggellato dalla vittoria, qualche settimana pi\u00f9 tardi, della Supercoppa europea ai tiri di rigore contro i connazionali del , nella prima finale tutta inglese della competizione, e, nel dicembre 2019, dal primo successo dei \"Reds\" nella Coppa del mondo per club, vinta in Qatar battendo i messicani del (2-1) in semifinale e i brasiliani del (1-0 ai supplementari) in finale. Parallelamente, l'annata 2019-2020 vide i \"Reds\" tenere un altissimo rendimento in campionato, con 61 punti ottenuti nelle prime 21 giornate, record di sempre nei primi cinque campionati europei. Il 13 marzo 2020, con il Liverpool in vantaggio di 25 punti sulla seconda classificata dopo 29 giornate di campionato, la stagione fu sospesa, stante l'emergenza sanitaria dovuta alla pandemia di COVID-19. Alla seconda partita dopo la ripresa del campionato, il 25 giugno 2020, il Liverpool rivinse il titolo dopo trent'anni, trovandosi in vantaggio di 23 punti rispetto alla seconda in classifica a otto giornate dal termine del torneo.\nLa stagione 2020-2021 si apr\u00ec con i \"Reds\" sconfitti in Supercoppa d'Inghilterra per 5-4 ai tiri di rigore contro l'Arsenal. L'annata, resa complicata da lunghi infortuni occorsi a tutti e tre i difensori titolari, vide il Liverpool prolungare a 68 partite, fino al gennaio 2021, la striscia di incontri casalinghi senza sconfitte, seconda migliore serie nella storia del calcio inglese professionistico; la squadra accus\u00f2 poi una netta flessione, con ben sei sconfitte casalinghe consecutive, ma, vincendo otto delle ultime dieci partite di campionato, tra cui una con gol decisivo del portiere Alisson (primo gol segnato da un estremo difensore nella storia dei \"Reds\"), guadagn\u00f2 il terzo posto finale in Premier League.\nNel febbraio 2022 il Liverpool torna, dopo dieci anni, a vincere la Coppa di Lega, battendo a Wembley il per 11-10 ai tiri di rigore (0-0 dopo i tempi supplementari)."}
{"id": "2921287", "revid": "110157", "url": "https://it.wikipedia.org/wiki?curid=2921287", "title": "The American Language", "text": "The American Language (\"La lingua americana\"), pubblicato per la prima volta nel 1919, \u00e8 un libro di H. L. Mencken sulla lingua inglese parlata negli Stati Uniti.\nMencken fu ispirato dall'\"argot dei camerieri di colore\" di Washington, oltre che da uno dei suoi autori preferiti, Mark Twain, e dalle sue esperienze sulle strade di Baltimora. Nel 1902, Mencken fece osservazioni sulle \"parole bizzarre che entrano nella formazione degli 'Stati Uniti'\". Il libro fu preceduto da parecchie rubriche ne \"The Evening Sun\". Mencken infine chiedeva \"Perch\u00e9 qualche scrupoloso esperto non tenta una grammatica della lingua americana... L'inglese, cio\u00e8, com'\u00e8 parlato dalle grandi masse della gente semplice di questa bella terra?\" Sembrerebbe che abbia risposto alla sua domanda.\nNella tradizione di Noah Webster, che scrisse il primo dizionario americano, Mencken voleva difendere gli \"americanismi\" contro una posizione costante dei critici inglesi, che solitamente isolavano gli americanismi come discutibili barbare perversioni della lingua madre. Mencken attacc\u00f2 la grammatica prescrittiva di questi critici e delle \"maestrine\" americane, sostenendo, come Samuel Johnson nella prefazione al suo dizionario, che la lingua si evolve indipendentemente dai libri di testo. \nIl libro discute gli inizi delle variazioni \"americane\" rispetto all'\"inglese\", la diffusione di queste variazioni, i nomi americani e lo \"slang\" nel corso delle sue 374 pagine. Secondo Mencken, l'inglese americano era pi\u00f9 colorito, vivace e creativo del suo corrispondente britannico.\nIl libro ebbe vendite eccezionalmente buone per gli standard di Mencken, 1.400 copie nei primi due mesi. Le critiche del libro furono prodighe di lodi, con l'eccezione di una della vecchia nemesi di Mencken, Stuart Sherman.\nMencken pubblic\u00f2 parecchi supplementi completi al volume principale nei decenni seguenti, basati sul boom degli articoli di linguistica.\nMolte delle fonti e del materiale di ricerca associato al libro si trovano nella raccolta Mencken presso la Enoch Pratt Free Library di Baltimora (Maryland)."}
{"id": "2921305", "revid": "110157", "url": "https://it.wikipedia.org/wiki?curid=2921305", "title": "Se hai bisogno, chiama", "text": "Se hai bisogno, chiama (\"Call if You Need Me\") \u00e8 una raccolta di racconti postumi dello scrittore statunitense Raymond Carver.\nIl libro, che comprende cinque racconti postumi e cinque giovanili dello scrittore, sono stati riordinati dalla moglie Tess Gallagher con la collaborazione di Jay Woodruff, caporedattore di Esquire, e pubblicati nel 2000. Nel 2010 sono stati tradotti in italiano da Riccardo Duranti e pubblicati da Einaudi.\nI racconti sono stati ritrovati, come documenta Tess Gallagher nell'introduzione del libro,\"in tempi e luoghi diversi\".\nIl primo ritrovamento \u00e8 avvenuto nel 1999 nella casa di Port Angeles dove Ray abitava con la moglie nel periodo della sua morte, il secondo \u00e8 avvenuto nella biblioteca dell'Ohio State University da parte di due studiosi dell'opera dello scrittore."}
{"id": "2921306", "revid": "102532032", "url": "https://it.wikipedia.org/wiki?curid=2921306", "title": "Crocifissione simbolica", "text": "La Crocifissione simbolica \u00e8 un dipinto a tempera su tela (73,5x50,8\u00a0cm) di Sandro Botticelli, databile al 1502 circa e conservato nel Fogg Art Museum dell'Universit\u00e0 di Harvard a Cambridge (Massachusetts).\nDescrizione e stile.\nCristo crocifisso campeggia sullo sfondo della citt\u00e0 di Firenze, riconoscibile da vari monumenti cittadini tra cui la cupola di Santa Maria del Fiore. Nell'angolo sinistro l'Eterno sta in un nimbo di luce ed invia con un gesto schiere di angeli dotati di scudo crociato (oggi quasi illeggibili), che si scontrano con una schiera di demoni lancianti fiamme ardenti che avanza da una nube nera sulla destra.\nIn basso si trova la Maddalena, disperatamente protesa ad abbracciare il crocifisso, che guarda verso un angelo in piedi davanti a lei. Questo batte con la verga una bestia, forse un leone quindi il Marzocco simbolo della citt\u00e0 stessa, mentre un secondo animale sta fuggendo a sinistra dall'abito della donna.\nInterpretazione.\nIl quadro \u00e8 stata spesso descritto come un'allegoria apocalittica dei fatti legati a Firenze dopo la morte di Savonarola (1498), che quasi certamente colp\u00ec Botticelli profondamente. La Maddalena sarebbe Firenze pentita, che grazie l'intervento divino riesce a scongiurare i terribili pericoli che si abbattono su di lei. Nel 1502 infatti Cesare Borgia aveva minacciato di invadere la citt\u00e0 e i suoi territori, scongiurando una dominazione che appariva quasi ineluttabile."}
{"id": "2921309", "revid": "161374", "url": "https://it.wikipedia.org/wiki?curid=2921309", "title": "Kharigite", "text": ""}
{"id": "2921314", "revid": "339392", "url": "https://it.wikipedia.org/wiki?curid=2921314", "title": "Silberfloeten", "text": ""}
{"id": "2921320", "revid": "1543377", "url": "https://it.wikipedia.org/wiki?curid=2921320", "title": "Rifiuti Zero", "text": "Con Zero rifiuti o Rifiuti Zero (in inglese \"Zero Waste\") si indica una strategia di gestione dei rifiuti che si propone di riprogettare la vita ciclica dei rifiuti considerati non come scarti ma risorse da riutilizzare come materie prime \"seconde\", contrapponendosi alle pratiche che prevedono necessariamente processi di incenerimento o discarica, e tendendo ad annullare o diminuire sensibilmente la quantit\u00e0 di rifiuti da smaltire. Il processo si basa sul modello di riutilizzo delle risorse presente in natura.\nTra i suoi maggior teorizzatori vi \u00e8 il prof. Paul Connett, professore emerito della St. Lawrence University.\nMetodologia.\nNell'industria questo processo coinvolge la creazione di attrezzature differenti da quelle utilizzate nella normale produzione capaci di rigenerare prodotti gi\u00e0 utilizzati. Un esempio pu\u00f2 essere il ciclo di una bottiglia di vetro per il latte. La risorsa iniziale \u00e8 la sabbia silicica, la quale viene trasformata in vetro e successivamente in una bottiglia. La bottiglia viene riempita di latte e distribuita al consumatore. Al momento, i normali metodi di gestione dei rifiuti dispongono che la bottiglia venga gettata in discarica. Ma con il metodo Rifiuti Zero la bottiglia pu\u00f2 essere affittata al momento dell'acquisto tramite un deposito, e viene riportata indietro dopo l'utilizzo. La bottiglia viene quindi lavata, riempita e rivenduta. Gli unici materiali sprecati sono l'acqua di risciacquo e le risorse di energia e di materiali necessari alla logistica del trasporto dei vuoti.\nRifiuti Zero pu\u00f2 rappresentare un'alternativa economica al sistema dei rifiuti tradizionale, dove nuove risorse vengono continuamente utilizzate per rimpiazzare le risorse finite in discarica. Pu\u00f2 anche rappresentare un'importante alternativa per l'inquinamento visto che la discarica produce una quantit\u00e0 significativa di inquinamento ambientale.\nSchematicamente \u00e8 possibile riassumere la strategia Rifiuti Zero in tre punti:\nRifiuti zero in Italia.\nIl primo comune italiano a aderire alla strategia Rifiuti Zero \u00e8 stato Capannori, (LU, in Toscana) il 14 giugno 2007 su impulso di Rossano Ercolini, che ha infatti ricevuto nel 2013 il Goldman Prize, il cosiddetto \"premio nobel per l'ambiente\".\nAl 14 febbraio 2018 sono 232 i comuni italiani aderenti alla strategia Rifiuti Zero, per un bacino complessivo di 5.904.503 di abitanti.\nLegge di iniziativa popolare.\nIn Italia \u00e8 partita un'iniziativa di raccolta firme per una legge di iniziativa popolare. Al 28 agosto 2014, l'iniziativa ha raccolto 86.794 firme.\nRifiuti zero nel mondo.\nNon mancano nel mondo esempi di attuazione di tale strategia, uno fra tutti quello della citt\u00e0 di San Francisco (\"San Francisco Mandatory Recycling and Composting Ordinance\")."}
{"id": "2921321", "revid": "149485", "url": "https://it.wikipedia.org/wiki?curid=2921321", "title": "ILOR", "text": ""}
{"id": "2921324", "revid": "21583", "url": "https://it.wikipedia.org/wiki?curid=2921324", "title": "MOS VIC", "text": "Il MOS VIC \u00e8 il microprocessore responsabile della generazione del suono e della grafica degli home computer Commodore VIC-20.\nProdotto nei modelli MOS 6560 (versione NTSC) o MOS 6561 (versione PAL), fu originariamente progettato per essere impiegato in dispositivi quali terminali CRT a basso costo, monitor biomedicali, display di sistemi di controllo, videogiochi arcade e console giochi.\nStoria.\nIl chip fu progettato da Albert Charpentier nel 1977 ma la Commodore International, proprietaria di MOS Technology, non riusc\u00ec inizialmente a ottenerne una solida posizione sul mercato. Nel 1979 MOS Technology inizi\u00f2 a lavorare su un chip video denominato \"MOS Technology 6564\" destinato ai computer \"TOI\"; parallelamente inizi\u00f2 a lavorare anche su un altro chip, il \"MOS 6562\", che sarebbe servito a realizzare la versione a colori del Commodore PET. Entrambi questi chip si rivelarono un fiasco a causa dei problemi di temporizzazione delle memorie: per funzionare richiedevano infatti memorie SRAM veloci e molto costose, cosa che rendeva questi chip non usabili su linee di prodotti da grande diffusione, dove il costo era il pi\u00f9 importante dettaglio.\nMa il lavoro fatto su questi chip non fu sprecato perch\u00e9 Robert Yannes perfezion\u00f2 il progetto VIC utilizzando il generatore sonoro del 6562, migliore di quello del 6560, e la circuiteria del 6564 preposta alla generazione dei colori per averne in maggior numero rispetto a quanti permessi dal VIC originale. Il risultato finale fu utilizzato nel Commodore VIC-20.\nSpecifiche.\nQueste sono le caratteristiche principali del MOS VIC:\nIl VIC veniva programmato manipolando i suoi 16 registri, mappati agli indirizzi $9000\u2013$900F della memoria del VIC-20. I due convertitori A/D erano usati per leggere le posizioni di altrettanti paddle collegati al computer; al VIC-20, grazie al supporto integrato nel chip VIC, era possibile collegare anche una penna ottica.\nIl VIC precedette il pi\u00f9 sofisticato VIC-II, utilizzato nei pi\u00f9 potenti Commodore 64 e Commodore 128."}
{"id": "2921326", "revid": "122871", "url": "https://it.wikipedia.org/wiki?curid=2921326", "title": "MOS Technology VIC", "text": ""}
{"id": "2921327", "revid": "767487", "url": "https://it.wikipedia.org/wiki?curid=2921327", "title": "Carrozzeria Neri &amp; Bonacini", "text": "La Carrozzeria Neri &amp; Bonacini \u00e8 stata una carrozzeria automobilistica attiva dal 1960 al 1967.\nNotizie storiche.\nQuesta carrozzeria viene fondata nel 1960 a Modena da Giorgio Neri e Luciano Bonacini. Inizialmente funge da officina per la costruzione di pezzi di ricambio e tra i clienti pi\u00f9 illustri di questa giovanissima azienda, vi erano anche la Lotus e la Scuderia Serenissima. Oltre che a dedicarsi alla meccanica, per\u00f2, costruiva anche carrozzerie. Nella sua breve esistenza, la \"Neri &amp; Bonacini\" ha partorito delle mirabili realizzazioni, specialmente sulla base di vetture granturismo, come per esempio alcune Ferrari. Da ricordare la filante silhouette simile nella zona posteriore a quella di una Ferrari 250 GTO, ma costruita ex novo su meccanica 250 GT SWB. Questa vettura raggiungeva i 280 km/h e nel 1963 partecip\u00f2 alla 1000 km del N\u00fcrburgring classificandosi al 5\u00ba posto.\nDel 1964 \u00e8 invece la cosiddetta \"Ferrari Nembo 250 GT\", una spider prodotta in due esemplari, non identici, ma molto simili tra loro. Differente la meccanica, che \u00e8 ripresa in un caso da una 250 GT del 1961, nel secondo caso da una \"250 GT SWB.\"\nSempre del 1964 \u00e8 la \"Nembo 250 GT Coup\u00e9\", su base meccanica simile a quella della prima \"Nembo\" spider.\nLe Nembo su base Ferrari furono disegnate da Tom Meade. Alcune di queste auto hanno raggiunto valutazioni molto importanti e RM Sotheby's ne ha ricostruito la storia in occasione di alcune vendite. Ecco il testo dal loro sito \"1777 GT was the first and indubitably the most important of the Nembos. There was another less attractive spyder on a shorter chassis, 3771 GT, and the Nembo coup\u00e9, 1623 GT. There was a third spyder, 2707 GT, with a shark nose, which left Modena for Lebanon when new, as a bare body shell, and vanished.\"\nIspirandosi alle linee della Bizzarrini 5300 GT, nel 1966 la carrozzeria \"Neri &amp; Bonacini\" realizza una granturismo con motore Ford, cos\u00ec come del '66 \u00e8 anche una granturismo su meccanica Corvette. Ed ancora nello stesso anno nasce una fuoriserie su base Lamborghini 400 GT. \nSempre nel 1966, la Neri e Bonacini realizza due prototipi con meccanica Lancia Flavia 1.800 cc curata dal meccanico Giuliano Giuliani.\nUna di queste vetture prototipo Nembo Lancia, collaudata nel 1966 nell'Aerautodromo di Modena, \u00e8 una della GT dalle prestazioni assolutamente notevoli per l'epoca,con carrozzeria in alluminio (non sara mai verniciata); proprio negli anni della sua realizzazione, tra l'altro, l'auto sar\u00e0 una delle pi\u00f9 bass autovetture mai realizzate.\nQuesta Nembo Lancia \u00e8 tuttora conservata in condizioni di originalit\u00e0 totale, da un collezionista modenese.\nNello stesso anno, 1966, viene presentata la seconda vettura realizzata interamente dalla carrozzeria, chiamata Nembo 2 o II e anche Daytona. Basata su meccanica ISO e motore Chevrolet, fu esposta al Salone dell'automobile di Torino e durante il Gran Premio di Monza del 1966. Coup\u00e9 due posti, sportiva, ad elevate prestazioni, ne furono realizzate 5 tra versione targa e chiusa.\nChiusura.\nL'azienda chiude i battenti nel 1967. Giorgio Neri continuer\u00e0 collaborando con Piero Drogo della Carrozzeria Sports Cars di Modena. Luciano Bonacini approder\u00e0 alla De Tomaso."}
{"id": "2921328", "revid": "1805885", "url": "https://it.wikipedia.org/wiki?curid=2921328", "title": "Al di l\u00e0 della neve", "text": "Al di l\u00e0 della neve, storie di Scampia \u00e8 un libro di racconti di Rosario Esposito La Rossa, pubblicato nel 2007 presso la casa editrice napoletana Marotta&amp;Cafiero Editori.\nIl libro \u00e8 composto da 27 brevi racconti ambientati a Scampia, quartiere in cui abita l'autore, che hanno come protagonisti i ragazzi che vi abitano e la vita vista dal basso, con gli occhi di quegli abitanti che non fanno notizia.\nIl titolo \"Al di l\u00e0 della neve\" si riferisce alla droga, in gergo camorristico chiamata \"neve\" e dichiara il proposito di raccontare il quartiere al di l\u00e0 degli stereotipi che l'autore ritiene i media utilizzino per descriverlo.\nIl libro \u00e8 dedicato ad Antonio Landieri, vittima di camorra, ammazzato a Scampia il 6 novembre del 2004 e cugino dell'autore. L'ultimo racconto del libro intitolato \"OT\" \u00e8 una dettagliata cronaca della sua morte, vista dagli occhi di suo cugino.\nIl libro ha avuto quattro edizioni in pochi mesi ed \u00e8 diventato un best seller dell'editoria napoletana. L'autore ha deciso di devolvere il ricavato del libro all'associazione \"Neurothon\", che si batte per la ricerca sulle malattie neurodegenerative, tra cui la paralisi infantile, malattia che aveva colpito Antonio Landieri.\nTeatro.\nNel 2009 dal libro \u00e8 stato realizzato l'omonimo reading teatrale a cura di Mario Gelardi, con lo stesso autore in scena e l'attrice Maddalena Stornaiuolo. Il reading ha debuttato durante la rassegna teatrale \"Teatri della legalit\u00e0\" 2009."}
{"id": "2921332", "revid": "21880", "url": "https://it.wikipedia.org/wiki?curid=2921332", "title": "Emballonuroidea", "text": ""}
{"id": "2921333", "revid": "287204", "url": "https://it.wikipedia.org/wiki?curid=2921333", "title": "Denno Coil", "text": ""}
{"id": "2921336", "revid": "89688", "url": "https://it.wikipedia.org/wiki?curid=2921336", "title": "Dennou Coil", "text": ""}
{"id": "2921344", "revid": "149485", "url": "https://it.wikipedia.org/wiki?curid=2921344", "title": "Obelisco di Calatrava", "text": ""}
{"id": "2921347", "revid": "889336", "url": "https://it.wikipedia.org/wiki?curid=2921347", "title": "Calolziocorte", "text": "Calolziocorte (\"Cal\u00f2ls\" in dialetto bergamasco, \"Cal\u00f2lz\" in dialetto lecchese) \u00e8 un comune italiano di abitanti, situato nella Val San Martino e dal 1992 annesso alla provincia di Lecco, in precedenza era parte della provincia di Bergamo, in Lombardia.\nGeografia fisica.\nClima.\nLa citt\u00e0, pur trovandosi sulle rive del lago, ne risente relativamente dal punto di vista climatico in inverno: difatti, nel periodo da novembre a marzo le temperature scendono costantemente sotto lo zero e spesso anche sotto i -6 gradi, specialmente nei mesi di dicembre e gennaio. Rilevante \u00e8 la temperatura raggiunta la notte del 6 febbraio 2012 in cui il termometro si \u00e8 fermato a -12\u00a0\u00b0C. Temperature simili non si ripetevano dalla lontana nevicata del 1985. La neve \u00e8 un fenomeno costante e poco intenso. La pioggia \u00e8 un fenomeno consueto e abbondante. Secondo l'organizzazione meteorologica mondiale Calolziocorte, appartenendo all'area prealpina bergamasca, fa riferimento alla stazione meteorologica di Bergamo Orio al Serio, situata a circa di in linea d'aria dal centro del paese.\nStoria.\nIndizi di una probabile frequentazione umana in et\u00e0 preistorica risultano essere i resti di alcune strutture palafitticole rinvenute presso il Lavello, localit\u00e0 sita sulla sponda orientale del fiume Adda.\nAnche in epoca preistorica, si ritiene probabile che il territorio di Calolzio fosse popolato: appare infatti di un certo rilievo la presenza di un insediamento riferibile all'et\u00e0 del ferro e alla cultura celtica di Golasecca (IX-V secolo a.C.) individuato presso la vicina rocca di Somasca.\nEvidenti le vestigia della presenza romana risalenti all'epoca imperiale. Attraversata dalla strada pedemontana che collegava Brescia, Bergamo, Como e che varcava il fiume Adda grazie al ponte di Olginate, riferibile al III secolo d.C., l'insediamento di Calolzio acquis\u00ec importanza trovando in questa risorsa viaria la ragione del proprio sviluppo.\nLa prima testimonianza scritta di una localit\u00e0 calolziese, ovvero Corte, risale all'anno 774, quando Rado de Curte compare come testimone in una pergamena bergamasca. Il personaggio sarebbe il pi\u00f9 antico abitante di Calolziocorte di cui esista prova documentata.\nIl comune di Calolziocorte fu creato nel 1927 dalla fusione dei comuni di Calolzio e di Corte, ma assunse le dimensioni attuali solo nel 1928 quando furono accorpati i comuni di Rossino e di Lorentino.\nNel 1992 il comune \u00e8 passato dalla provincia di Bergamo alla nuova provincia di Lecco.\nIl centro della citt\u00e0 \u00e8 ad un'altitudine di 250\u00a0m s.l.m., la stazione ferroviaria a 230\u00a0m s.l.m.\nSimboli.\nLa prima partizione dello scudo riprende il blasone della famiglia Benaglio. Nell'altra met\u00e0 \u00e8 raffigurato il castello medievale di Rossino.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 9,2% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana che rimane quella maggiormente utilizzata, a Calolziocorte \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle San Martino a Bergamo. Le parlate locali nella zona occidentale della Valle, risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole.\nGeografia antropica.\nFrazioni.\nCome riportato nello statuto comunale, il comune \u00e8 costituito da otto frazioni; ciascuna comprende anche alcune localit\u00e0 minori, classificate come \"sottonuclei\" (indicate tra parentesi):\nLa frazione Rossino si caratterizza per la presenza di un castello nonch\u00e9 di due chiese e di un museo. Fu capoluogo della Valle San Martino dal IX al XII secolo.\nEconomia.\nArtigianato.\nNel settore dell'artigianato sono molto diffuse e rinomate la produzione artigianale di attrezzi agricoli e la lavorazione del metallo.\nInfrastrutture e trasporti.\nFerrovie.\nIl paese \u00e8 servito dalla stazione di Calolziocorte-Olginate ubicata alla separazione delle linee ferroviarie Lecco-Brescia e Lecco\u2013Milano.\nStrade.\nLe strade sono la strada provinciale 639 dei Laghi di Pusiano e di Garlate e la strada Nazionale 36 Lecco-Milano.\nPista ciclopedonale.\nI comuni di Calolziocorte e Olginate sono oggi collegati tra loro anche attraverso un ponte ferroviario dismesso, la cui sorte \u00e8 stata discussa per svariati anni.\nIl ponte ferroviario sull'Adda venne dismesso negli anni novanta a seguito del raddoppio della linea ferroviaria Milano \u2013 Lecco, tratta Calolziocorte - Airuno. Negli anni successivi emersero diverse idee e progetti per il recupero del manufatto che collega le due sponde dell'Adda immediatamente a sud del lago di Olginate, sia per un ripristino in chiave veicolare che ciclopedonale. Tuttavia la collocazione del ponte e le sue caratteristiche strutturali suggerirono un recupero a fini ciclopedonali.\nSulle sponde del fiume sono presenti percorsi ciclabili molto frequentati. Dalla localit\u00e0 Lavello in Comune di Calolziocorte, proseguendo verso nord lungo la sinistra orografica del fiume Adda, parte il percorso ciclopedonale che raggiunge l'area della diga in comune di Olginate, successivamente un percorso urbano attraversa la frazione Pascolo di Calolziocorte e giunge fino al lungolago di Vercurago.\nNel 2013 \u00e8 stato aperto il percorso pedonale che prosegue in riva al lago e unisce Vercurago alla pista ciclopedonale che parte da Rivabella di Lecco e arriva al ponte Azzone Visconti.\nSulla sponda opposta del fiume, in Comune di Olginate, esiste un percorso ciclopedonale che procedendo verso sud raggiunge il comune di Paderno d'Adda, mentre verso nord \u00e8 presente un tratto di pista ciclabile che consente il completamento del percorso, attraverso i comuni di Garlate e Pescate, fino ad arrivare allo stesso ponte Azzone Visconti.\nLa possibilit\u00e0 di sfruttare il ponte sull'Adda e le porzioni di sedime sui territori di Calolziocorte e di Olginate assicurano quindi il collegamento tra le due sponde e la realizzazione di un percorso che parte da Calolziocorte e tocca Olginate, Garlate, Pescate, Lecco, Rivabella, Vercurago e termina di nuovo a Calolziocorte, per un totale di oltre .\nSport.\nCalcio.\nLa citt\u00e0 si avvale di tre societ\u00e0 calcistiche:"}
{"id": "2921350", "revid": "767487", "url": "https://it.wikipedia.org/wiki?curid=2921350", "title": "Retrospective - The Very Best of E.S.T.", "text": "Retrospective - The Very Best Of E.S.T. \u00e8 l'ultima raccolta degli E.S.T. L'album offre un'ampia visione del lavoro del trio, passando da brani come \"From Gagarin's Point of View\" (1999) al pi\u00f9 recente \"Leucocyte\" (2008)."}
{"id": "2921352", "revid": "729019", "url": "https://it.wikipedia.org/wiki?curid=2921352", "title": "PZL W-3 Sok\u00f3\u0142", "text": "Il W-3 Sok\u00f3\u0142 (in polacco: Sok\u00f3\u0142, Falco) \u00e8 un elicottero medio multiruolo progettato e costruito dall'azienda aeronautica polacca Wytw\u00f3rnia Sprz\u0119tu Komunikacyjnego \"PZL-\u015awidnik\" poi acquisita da AgustaWestland a sua volta confluita in Finmeccanica (dal 2017 Leonardo) nel 2015. Viene prodotto sia in versione civile che militare. L'elicottero viene impiegato in compiti di trasporto, ricognizione armata e MEDEVAC.\nFino ad oggi \u00e8 stato realizzato in circa 150 esemplari, ma l'azienda aeronautica polacca prevede di piazzare almeno altre 150 macchine nei prossimi anni, sia sul mercato civile che militare.\nStoria del progetto.\nLa Pa\u0144stwowe Zak\u0142ady Lotnicze (PZL) rappresenta in Polonia un marchio storico nel campo dell'aviazione. Infatti gi\u00e0 prima della Seconda guerra mondiale, l'azienda polacca progettava e costruiva in proprio aerei da trasporto, da addestramento e da caccia, e successivamente, con la fine delle ostilit\u00e0 belliche, intraprese la produzione su licenza di velivoli ed elicotteri sovietici.\nLa costruzione su licenza del Mil Mi-1 e Mi-2 avveniva presso gli stabilimenti di \u015awidnik a partire dal 1955.\nFu proprio questa lunga esperienza che convinse i dirigenti della Wytw\u00f3rnia Sprz\u0119tu Komunikacyjnego \"PZL-\u015awidnik\" ad intraprendere lo sviluppo di un nuovo elicottero utility medio, con spiccate capacit\u00e0 multiruolo, in grado di affermarsi sia in campo civile che militare.\nLo studio della nuova macchina inizi\u00f2 nella seconda met\u00e0 degli anni settanta e venne designata W-3 Sokol. Il primo di 5 prototipi effettu\u00f2 il suo primo volo in 16 novembre 1979. La produzione in serie fu avviata nel 1985."}
{"id": "2921353", "revid": "729019", "url": "https://it.wikipedia.org/wiki?curid=2921353", "title": "Miguel Jones", "text": "Carriera.\nClub.\nDi origini africane (nacque a Malabo, all'epoca conosciuta con il nome di Santa Isabel, capoluogo della Guinea Equatoriale allora colonia spagnola), crebbe a Bilbao nell'Indautxu, una squadra affiliata all'Athletic Bilbao. Dopo essere stato escluso dalle selezioni della \"cantera\" dei \"Rojiblancos\" a causa delle sue origini, Jones si trasfer\u00ec all'Atl\u00e9tico Madrid.\nCon i \"colchoneros\" disput\u00f2 otto stagioni ricoprendo poche volte il ruolo di titolare della squadra, ma segnando alcune reti importanti, tra cui il gol di apertura nella finale di Coppa del General\u00edsimo 1959-1960 contro il e, un anno dopo, nella finale di Coppa delle Coppe 1961-1962 contro la Fiorentina.\nDopo il ritiro.\nRitiratosi nel 1967 a 28 anni, ritorn\u00f2 a Bilbao dove lavor\u00f2 come dirigente nell'Indautxu. Nel 2004 difese l'amico ed ex compagno di squadra Luis Aragon\u00e9s da alcune accuse di razzismo.\nDebilitato da un tumore \u00e8 morto per complicazioni causate dal COVID-19 nell'aprile 2020 all'et\u00e0 di 81 anni."}
{"id": "2921354", "revid": "767487", "url": "https://it.wikipedia.org/wiki?curid=2921354", "title": "Robert Graysmith", "text": "\u00c8 noto anche per i libri su ', sul criminale statunitense Theodore Kaczynski che sul finire degli anni '70 e i primi anni '90 invi\u00f2 pacchi postali esplosivi a numerose persone, provocando tre morti e 23 feriti; ' sul noto serial killer londinese Jack lo squartatore e \"\" sugli attacchi subiti da alcune agenzie giornalistiche americane subito dopo gli attentati dell'11 settembre 2001, tramite buste contenenti spore di antrace, che causarono 5 morti e numerose infezioni.\nBiografia.\nRobert nasce come Robert Gray Smith, ma dopo il divorzio dalla moglie Margaret Ann, con cui ha due figli David e Aaron, decide di cambiare il cognome in Graysmith, nel 1976.\nSi rispos\u00f2 poi con Melanie Krakower nel 1970, con cui ebbe una figlia, Margot Alexandra.\nDivenne noto come scrittore grazie ai libri sul caso del killer dello Zodiaco. Venne coinvolto nel caso quando, nel 1969, lavorava come vignettista per il \"San Francisco Chronicle\". Nel suo libro \"Serial Killers and Their Victims\", Robert incolpa degli omicidi il principale sospettato Arthur Leigh Allen, anche se le impronte digitali, la calligrafia e una parziale traccia di DNA l'abbiano sempre scagionato. Bas\u00f2 i suoi libri direttamente sui fascicoli in mano alla polizia, ai quali ebbe un accesso privilegiato.\nDue film vennero tratti dai suoi libri: \"Auto Focus\" nel 2002 e \"Zodiac\" nel 2007. Nel secondo, Robert Graysmith, \u00e8 impersonato dall'attore Jake Gyllenhaal.\nAll'inizio del 2010 pubblica \"The Girl In Alfred Hitchcock's Shower\", che tratta del presunto omicidio di Marli Renfro, controfigura di Janet Leigh nella scena della doccia, sul set del noto film \"Psyco\" di Alfred Hitchcock."}
{"id": "2921355", "revid": "123657503", "url": "https://it.wikipedia.org/wiki?curid=2921355", "title": "Sursumcorda", "text": "I Sursumcorda sono un gruppo musicale italiano. Menzionati in alcuni articoli come \"Sursum corda\" o \"Sur Sum Corda\", traggono il nome dal detto popolare \"Sursumcorda\" \"su con la vita\" o \"su di corda\", che a sua volta deriva dalla locuzione latina \"Sursum corda\" (\"In alto i cuori\").\nStoria.\nIl gruppo nasce nel 2000 dall'amicizia di due chitarristi classici, Giampiero Sanzari detto \"Nero\" e Piero Bruni detto \"Cirano\" e dal loro incontro con il violoncellista e compositore Francesco Saverio Gliozzi. Il gruppo attualmente comprende il batterista Fabio Carimati, il percussionista Emanuele \"Manolo\" Cedrone, il contrabbassista Alessandoro Porro e il violinista Simone Rossetti Bazzaro.\nCostruito sull'asse geografico Milano - Livorno, l'ensemble compone sia colonne sonore che musica italiana d'autore.\nIl CD d'esordio \"L'Albero dei Bradipi\", uscito nel 2004, in origine autoprodotto viene ristampato e distribuito in lingua originale italiana negli USA dall'etichetta discografica Passion Records di Boston nel 2007.\nNel 2007 sono stati selezionati per la finale a Roma del Premio Fabrizio De Andr\u00e9\nDopo due album di colonne sonore (\"In volo\" del 2006 e \"Musica d'argilla\" del 2009), nel 2010 il gruppo pubblica il secondo vero album: \"La porta dietro la cascata\" \u00e8 un disco doppio di cui il primo \u00e8 composto da canzoni d'autore mentre il secondo, intitolato \"I Frattali\", contiene solo musica strumentale. Ottiene ottime recensioni della critica di settore e viene presentato il 19 settembre alla FNAC di Roma.\nI loro concerti sono spesso accompagnati da videoproiezioni. Il 15 febbraio 2013 presentano \"Musica d'acqua\" al Teatro PIM OFF di Milano, il disco strumentale contiene estratti della colonna sonora di \"Francesco e Bjorn\" , migliore colonna sonora a Raccorti Sociali 2011 e migliore colonna sonora a Corto d'autore 2012, e la colonna sonora completa di \"Amir\", che ottiene il Gold Elephant World 2013 come \"migliore musica\" e la menzione speciale alla colonna sonora a Cortisonanti 2013.\nColonne sonore.\nLe colonne sonore, destinate a documentari dai temi molto eterogenei quali l'arte, il teatro, avvenimenti storici e d'attualit\u00e0, si basano su intrecci armonici che accompagnano parole e immagini senza rigide connotazioni storiche."}
{"id": "2921373", "revid": "1543377", "url": "https://it.wikipedia.org/wiki?curid=2921373", "title": "Patrimonialismo", "text": "Il Patrimonialismo \u00e8 una forma di governo in cui tutti i flussi di potere provengono direttamente dal \"leader\". Ci\u00f2 costituisce in sostanza una fusione del settore pubblico e privato. Tali regimi sono autocratici o oligarchici ed escludono le classi medie e superiori dal potere. \u00c8 cosa tipica che i leader di questi paesi godano di un potere personale assoluto. Di solito, gli eserciti di questi paesi sono fedeli al leader, non alla nazione.\nVarie definizioni.\nMax Weber.\nWeber ha scritto circa il patrimonialismo come forma di governo. Inizialmente era centrata sulle strutture familiari, in particolare sull'autorit\u00e0 dei padri nelle famiglie, quindi il patriarcato. Ma il patriarcato ne descrive solo la forma primitiva e pi\u00f9 ridotta. Per Weber, monarchie patrimoniali e forme di governo simili erano proiezioni del patriarcato (il ruolo del padre all'interno della famiglia) su un gruppo pi\u00f9 ampio di relazioni sociali. Nello studio di Weber sui poteri tradizionali (dominio), esistono due forme principali di patrimonialismo. Una forma \u00e8 caratterizzata da una struttura verticale dall'alto al basso in cui l'imperatore o sultano governa in base alla propria autorit\u00e0 legittima attraverso i tradizionali funzionari burocratici (ad esempio gli eunuchi). In linea di principio la Chiesa cattolica romana \u00e8 patrimoniale in quanto, in senso stretto, il Papa \u00e8 sovrano patrimoniale. \nAnche l'altra forma di patrimonialismo \u00e8 strutturata dall'alto al basso, ma si avvicina al tipo ideale di feudalesimo dell'Europa occidentale, con una base di autorit\u00e0 legittimata al di fuori dell'autorit\u00e0 del sovrano centrale. Nel XII secolo in Francia o in Inghilterra, per esempio, potrebbe essere costituito dalla aristocrazia cavalleresca. Questa forma feudale di patrimonialismo \u00e8 poi evoluta in forme di Monarchia costituzionale. Il Senato degli Stati Uniti \u00e8 un residuo della Camera dei Lord inglese. I Lord erano letteralmente i pari del regno. L'argomentazione generale di Weber era che con la modernit\u00e0, le forme di autorit\u00e0 patrimoniali, tradizionali e burocratiche, alla fine, hanno contribuito al moderno razionalismo capitalista burocratico, in quanto principio fondamentale sia del governo sia dell'amministrazione.\nNathan Quimpo.\nNathan Quimpo definisce il patrimonialismo come \"un tipo di governo, in cui il sovrano non fa distinzione tra pubblico e patrimonio personale e tratta le questioni e le risorse dello Stato come la sua vicenda personale\"\nJulia Adams.\nJulia Adams, sociologo presso la Yale University, sostiene la necessit\u00e0 di una pi\u00f9 ampia applicazione del termine.\nJ. I. (Hans) Bakker.\nJ. I. (Hans) Bakker, sociologo presso la University of Guelph, ha applicato il tipo ideale per la storia dell'Indonesia in et\u00e0 precoloniale, coloniale e post-coloniale.\nEsempi storici.\nL'Indonesia, prima e durante il \"Nuovo Ordine\" di Suharto, \u00e8 spesso citata per essere patrimoniale nella sua dimensione politica-economia..\nUna percentuale sorprendentemente elevata di regimi militari del XX secolo emergeva nei paesi che erano stati occupati dagli USA. Altri esempi includono il regime di Shah Mohammad Reza Pahlavi dopo l'intervento degli statunitensi nel 1953, i regimi di Somoza, Duvalier e Trujillo (i loro paesi furono occupati dai marines statunitensi rispettivamente nel 1912-33, nel 1915\u201334 e nel 1916\u201324), e, infine, il regime di Batista a Cuba.\nUn'enorme ironia sta nel fatto che, rovesciando i proprietari terrieri indigeni e borghesia, gli statunitense abbiano creato proprio il tipo di regime che potenzialmente potrebbe essere rovesciato da Comunisti e rivoluzionari Islamici. I tentativi di rivoluzione islamica in Egitto e rivoluzioni comuniste in Colombia sono fallite a causa della forza delle istituzioni indigene. Le rivoluzioni a Cuba, in Nicaragua e in Iran sarebbero quasi sicuramente non accaduti se non ci fosse stato l'interventismo statunitense.\nDi solito, le classi medi ed elevate hanno troppo da perdere dalle rivoluzioni, ma questo non \u00e8 il caso nei regime patrimoniali. Per esempio, la classe media nicaraguense diede sostegno ai Sandinisti dopo gli espropri effettuati da parte di Somoza per aiutare le vittime del terremoto in Managua.\nCollegamenti esterni.\nPatrimonalismo sull'Enciclopedia Treccani"}
{"id": "2921381", "revid": "33689", "url": "https://it.wikipedia.org/wiki?curid=2921381", "title": "Fagottista", "text": ""}
{"id": "2921388", "revid": "33689", "url": "https://it.wikipedia.org/wiki?curid=2921388", "title": "Fondazioni pneumatiche", "text": ""}
{"id": "2921390", "revid": "486946", "url": "https://it.wikipedia.org/wiki?curid=2921390", "title": "Brueghel", "text": ""}
{"id": "2921394", "revid": "111325605", "url": "https://it.wikipedia.org/wiki?curid=2921394", "title": "Francisco Cea Berm\u00fadez", "text": "Biografia.\nDopo essersi dedicato al commercio con notevole successo a Malaga, nel 1810 fu inviato dalle Cortes di Cadice in Russia come diplomatico dove fu uno dei negoziatori del \"Amistad, Alianza y Cooperaci\u00f3n\" (Trattato di amicizia, alleanza e cooperazione) sottoscritto il 20 luglio 1812 a Velikie Luki dallo Zar Alessandro I, di nuovo in guerra con Napoleone, con quale si stabiliva l'alleanza fra la Spagna e la Russia e quest'ultima riconosceva la Costituzione spagnola del 1812. Come diplomatico ebbe anche successo nel far accogliere la Spagna nella Santa Alleanza (1816). Fu poi ambasciatore a Costantinopoli durante il Triennio costituzionale (1820-1823) ed era ambasciatore a Londra nel 1824, quando l'11 luglio venne nominato Segretario di stato da Ferdinando VII.\nLa sua gestione dell'esecutivo fu poco brillante. Berm\u00fadez era un liberale moderato; ma l'uomo forte del suo governo era in realt\u00e0 il segretario di grazia e giustizia Calomarde il quale spinse le forze ultra-realiste a sostituire il moderato Cea Berm\u00fadez con reazionario duca di Infantado il 24 ottobre 1825. Cea Berm\u00fadez fu in seguito ambasciatore a Dresda (1825-1827) e a Londra (1827-1832) e in questa veste si oppose a vari tentativi da parte dei liberali di sbarcare nella penisola iberica.\nDopo l'ammutinamento di La Granja (14 settembre 1832), con la quale gli ufficiali liberali chiesero il ripristino della Costituzione del 1812, Cea Berm\u00fadez fu nuovamente incaricato da Maria Cristina di formare un governo di liberali per neutralizzare i settori prendendo le parti del moribondo Ferdinando VII contro le pretese dell'infante reazionario Don Carlos. Cea Berm\u00fadez fu nominato nuovamente Segretario di Stato il 1\u00ba ottobre 1832 e appoggi\u00f2 la Prammatica Sanzione del 1830 che abrogava la legge salica, introdotta in Spagna da Filippo V, aprendo cos\u00ec l'ascesa al trono alla futura regina Isabella II, essendo Ferdinando VII privo di eredi maschi. Cea Berm\u00fadez adott\u00f2 inoltre una serie di misure gradite ai liberali:\nDopo la morte di Ferdinando VII (29 settembre 1833) Cea Berm\u00fadez fu confermato alla guida dell'esecutivo da Maria Cristina. Cea Berm\u00fadez pubblic\u00f2 il \"Manifesto del 4 ottobre 1833\", che fece sottoscrivere alla reggente, in cui si manifestava l'intenzione di continuare la politica precedente, equidistante sia da quella dei liberali che da quella dei carlisti, e si proponeva una riforma amministrativa, fra l'istituzione delle Province, attuata con l'ingresso al governo di Javier de Burgos. Tuttavia, questa \"terza via\" risult\u00f2 non praticabile: i sostenitori di Don Carlos presero le armi ma Cea non riusc\u00ec a ottenere l'appoggio dei liberali, i quali insistevano per ottenere garanzie costituzionali, e questi ultimi riuscirono infine a far sostituire Cea Berm\u00fadez col liberale moderato Francisco Mart\u00ednez de la Rosa (15 gennaio 1834). Emigr\u00f2 in Francia dove fu uno dei sostenitori di Maria Cristina durante la reggenza di Espartero (1840-1843). Fu un'ultima volta ministro del cosiddetto \"governo lampo\" del conte di Clonard (19-20 ottobre 1849). Fu membro della Massoneria."}
{"id": "2921396", "revid": "1305772", "url": "https://it.wikipedia.org/wiki?curid=2921396", "title": "Kamenskij rajon", "text": "Kamenskij rajon \u00e8 un toponimo di vari rajon della Russia"}
{"id": "2921397", "revid": "105611", "url": "https://it.wikipedia.org/wiki?curid=2921397", "title": "Madonna della Libera", "text": ""}
{"id": "2921400", "revid": "2008491", "url": "https://it.wikipedia.org/wiki?curid=2921400", "title": "Giorgio (Johnny Dorelli)", "text": "Giorgio \u00e8 un album del cantante italiano Johnny Dorelli (il cui vero nome \u00e8 Giorgio Guidi), pubblicato su vinile a 33 giri dall'etichetta discografica WEA Italiana (numero T56588) nel 1978.\nDescrizione.\nNel 1978 Dorelli \u00e8 attivo su pi\u00f9 fronti: al cinema escono tre film che lo vedono protagonista, \"Come perdere una moglie e trovare un'amante\", per la regia di Pasquale Festa Campanile, \"Amori miei\", diretto da Steno e \"Il teorema gregoriano\", episodio del film antologico \"Per vivere meglio divertitevi con noi\", per la regia di Flavio Mogherini. Nello stesso anno oltre a condurre la penultima edizione del variet\u00e0 radiofonico \"Gran variet\u00e0\" in coppia con Mina, esporta in Inghilterra con grande successo il musical \"Aggiungi un posto a tavola\", esibendosi nel West End per ben 238 repiche.\nConclusosi il contratto con la \"CGD\" passa alla \"Warner Bros Records\", dove torna ad incidere un album di inediti come solista a distanza di undici anni dall'ultimo (\"L'immensit\u00e0\"). Negli anni settanta infatti l'interprete aveva pubblicato due album collaborativi con sua moglie Catherine Spaak, \"Promesse... Promesse ...\" e \"Toi et Moi\", e nel 1973 \"Le canzoni che piacciono a lei\" un album solista ma composto interamente da cover. Nel 1975 inoltre era presente con tutto il cast nella colonna sonora dello spettacolo \"Aggiungi un posto a tavola\".\nL'album prodotto da Roberto Dan\u00e9, contiene brani scritti da Enrico Riccardi, Corrado Castellari, Pino Donaggio, Danilo Franchi, su arrangiamenti di Vince Tempera e Ruggero Cini. Dall'album furono estratti due singoli: \"Golosona\", colonna sonora del film \"Come perdere una moglie e trovare un'amante\" e \"Ma che fai/Dieci anni, non di pi\u00f9\". La prima \u00e8 una cover in italiano di \"Even now\" di Barry Manilow, la seconda \u00e8 una cover di Gilbert B\u00e9caud .\nEdizioni.\nL'album \u00e8 stato pubblicato dalla \"Warner Bros Records\" con numero di catalogo T 56588 in LP e musicassetta. Del disco non esiste una versione in CD, in digitale o per le piattaforme streaming."}
{"id": "2921401", "revid": "110157", "url": "https://it.wikipedia.org/wiki?curid=2921401", "title": "Kamenskij rajon (Oblast' di Penza)", "text": "Il Kamenskij rajon () \u00e8 un rajon dell'Oblast' di Penza, nella Russia europea, il cui capoluogo \u00e8 Kamenka. Istituito nel 1928, ricopre una superficie di 2.200 chilometri quadrati."}
{"id": "2921402", "revid": "31638251", "url": "https://it.wikipedia.org/wiki?curid=2921402", "title": "Distretto di Kamenka", "text": ""}
{"id": "2921403", "revid": "767487", "url": "https://it.wikipedia.org/wiki?curid=2921403", "title": "Kamenskij rajon (Oblast' di Rostov)", "text": "Il Kamenskij rajon () \u00e8 un rajon dell'Oblast' di Rostov, nella Russia europea, il cui capoluogo \u00e8 Glubokij. Istituito nel 1923, ricopre una superficie di 2.570 chilometri quadrati."}
{"id": "2921404", "revid": "31638285", "url": "https://it.wikipedia.org/wiki?curid=2921404", "title": "Distretto di Kamensk", "text": ""}
{"id": "2921406", "revid": "287204", "url": "https://it.wikipedia.org/wiki?curid=2921406", "title": "Francisco Martinez de la Rosa", "text": ""}
{"id": "2921410", "revid": "1839090", "url": "https://it.wikipedia.org/wiki?curid=2921410", "title": "Giuseppe Fagiolari", "text": "Biografia.\nLaureatosi in giurisprudenza nel 1898, divenne consigliere di Stato il 14 settembre 1916.\nPresidente di sezione del Consiglio di Stato dal 7 agosto 1936 all'11 maggio 1945, fu nominato Presidente onorario del Consiglio di Stato (11 maggio 1945).\nEra stato:"}
{"id": "2921413", "revid": "31638701", "url": "https://it.wikipedia.org/wiki?curid=2921413", "title": "Aut Aut (rivista)", "text": ""}
{"id": "2921414", "revid": "339392", "url": "https://it.wikipedia.org/wiki?curid=2921414", "title": "Aeroporto Internazionale di Tirana", "text": ""}
{"id": "2921420", "revid": "115314738", "url": "https://it.wikipedia.org/wiki?curid=2921420", "title": "Anton Pevsner", "text": "Frequent\u00f2 le accademie di Kiev e di Pietroburgo durante gli anni scolastici; attratto dal futurismo e dal cubismo vag\u00f2 per vari ambienti artistici europei a partire dal 1911 fino a stabilirsi definitivamente a Parigi nel 1923. Il suo primo quadro astratto, \"Pittura e encausto\", \u00e8 del 1913. Nel periodo 1917-1920 insegn\u00f2 all'Accademia d'Arte di Mosca, lavorando con Malevi\u010d e Kandinsky e frequent\u00f2 il movimento di avanguardia moscovita col fratello Naum Gabo.\nQuando venne pubblicato il manifesto del realismo, nel 1922, si allontan\u00f2 per sempre dalla Russia.\nNel 1931, a Parigi, ader\u00ec e si impegn\u00f2 con il movimento artistico Abstraction-Cr\u00e9ation e dal 1946 divenne organizzatore dei saloni espositivi \"R\u00e9alit\u00e9s Nouvelles\". In ossequio al costruttivismo da lui seguito, concepiva la forma in radicale negazione del volume come espressione di movimento nello spazio creato dalla forma stessa. I colori dei suoi capolavori li otteneva mediante l'ossidazione a diversi gradi dei metalli e dei materiali coloranti che adoperava."}
{"id": "2921421", "revid": "31886", "url": "https://it.wikipedia.org/wiki?curid=2921421", "title": "Antoine Pevsner", "text": ""}
{"id": "2921422", "revid": "1305772", "url": "https://it.wikipedia.org/wiki?curid=2921422", "title": "Mnemosine (disambigua)", "text": "Mnemosine, o Mnemosyne, pu\u00f2 riferirsi a:"}
{"id": "2921430", "revid": "31638931", "url": "https://it.wikipedia.org/wiki?curid=2921430", "title": "Mnemosyne (atlante iconografico)", "text": ""}
{"id": "2921444", "revid": "31639138", "url": "https://it.wikipedia.org/wiki?curid=2921444", "title": "Hypatia", "text": ""}
{"id": "2921448", "revid": "167951", "url": "https://it.wikipedia.org/wiki?curid=2921448", "title": "Angelo Beolco Ruzzante", "text": ""}
{"id": "2921449", "revid": "21880", "url": "https://it.wikipedia.org/wiki?curid=2921449", "title": "Ophrys fuciflora lorenae", "text": ""}
{"id": "2921460", "revid": "767487", "url": "https://it.wikipedia.org/wiki?curid=2921460", "title": "Raimondo Ricci", "text": "Biografia.\nDopo l'armistizio del 1943 scelse di fare il partigiano, e per questo dopo pochi mesi fu arrestato dalla GNR. Incarcerato e poi consegnato alla Gestapo, venne deportato nel lager di Mauthausen da dove venne poi liberato il 5 maggio del 1945.\nRientrato in Italia, fu consigliere comunale e Presidente dell'ANPI Provinciale di Genova dal 1969. Eletto al Parlamento nel 1976 per il PCI, venne rieletto nella legislatura successiva.\nNel giugno del 2002 fu chiamato a testimoniare ad Amburgo nel processo contro Friedrich Engel, responsabile delle stragi naziste in Liguria quando era comandante della polizia tedesca a Genova.\n\u00c8 stato Presidente Nazionale dell'ANPI fino al 16 aprile 2011, giorno in cui gli \u00e8 succeduto Carlo Smuraglia. \u00c8 stato fino alla morte presidente dell'Istituto Ligure per la Storia della Resistenza e dell'Et\u00e0 Contemporanea."}
{"id": "2921467", "revid": "1566286", "url": "https://it.wikipedia.org/wiki?curid=2921467", "title": "Telemaco Ruggeri", "text": ""}
{"id": "2921470", "revid": "107831", "url": "https://it.wikipedia.org/wiki?curid=2921470", "title": "Bausch &amp; Lomb Championships 2001", "text": "Il Bausch &amp; Lomb Championships 2001 \u00e8 stato un torneo di tennis giocato sulla terra battuta. \u00c8 stata la 22\u00aa edizione del torneo, che fa parte della categoria Tier II nell'ambito del WTA Tour 2001. Si \u00e8 giocato all'Amelia Island Plantation di Amelia Island negli USA dal 9 al 15 aprile 2001.\nCampionesse.\nSingolare.\n Am\u00e9lie Mauresmo ha battuto in finale Amanda Coetzer 6\u20134, 7\u20135\nDoppio.\n Conchita Mart\u00ednez / Patricia Tarabini hanno battuto in finale Martina Navr\u00e1tilov\u00e1 / Arantxa S\u00e1nchez Vicario 6\u20134, 6\u20132"}
{"id": "2921474", "revid": "47767", "url": "https://it.wikipedia.org/wiki?curid=2921474", "title": "Sparticella", "text": "Nella fisica delle particelle, una sparticella o s-particella o superpartner \u00e8 una particella elementare ipotetica . La parola anglosassone \"superpartner\" \u00e8 un portmanteau delle parole che tradotte in italiano sono \"supersimmetria\" e \"compagno\" o \"partner\" (cos\u00ec come \"sparticella\" \u00e8 un portmanteau di \"supersimmetria\" e \"particella\"). La supersimmetria \u00e8 una delle teorie sinergiche bleeding-edge nell'attuale fisica ad alta energia che prevede l'esistenza di queste particelle \"ombra\". Secondo la teoria, ogni fermione dovrebbe avere come compagno (o partner) un bosone, il superpartner del fermione e ogni bosone dovrebbe avere come \"compagno\" un fermione. Quando i pi\u00f9 familiari leptoni, fotoni e quark vennero ad essere prodotti nel Big Bang, ognuno di essi veniva accompagnato da una sparticella di \"accoppiamento\", ovvero rispettivamente: sleptoni, fotini e squark. Questo stato di cose si \u00e8 verificato in un momento in cui l'universo stava attraversando una rapida fase di mutamento, e i teorici credono che questo \"stato di cose\" sia durato solo qualche decina di trilionesimo di una decina di un nanosecondi (10\u221235 secondi) prima che le particelle venissero adesso \"condensate\" e gelate nello spazio-tempo. Anteriormente a questo evento, le sparticelle naturalmente non esistevano.\nL'esatta supersimmetria \"intera\" prevede che una particella e le sue superpartner abbiano la stessa massa. Nessuna superpartner delle particelle del modello standard \u00e8 stata ancora scoperta. Questo potrebbe indicare che la supersimmetria non sia corretta, o pu\u00f2 anche darsi che il risultato indichi il fatto che la supersimmetria non sia un'esatta e \"ininterrotta\" simmetria della natura. Se si scoprisse una superpartner, la sua massa determinerebbe la scala laddove la supersimmetria si \u00e8 rotta.\nPer le particelle che sono veramente scalari (come l'assione), vi \u00e8 un fermione superpartner cos\u00ec come un secondo reale campo scalare. Per gli assioni, queste particelle vengono spesso definite come assini (\"axinos\") e sassioni (\"saxions\").\nNella supersimmetria estesa ci possono essere pi\u00f9 di una superparticella per una data particella. Ad esempio, con due copie di supersimmetria in quattro dimensioni, un fotone avrebbe due fermioni superpartner e un superpartner scalare.\nNelle dimensioni zero (spesso note come meccanica delle matrici), \u00e8 possibile ottenere la supersimmetria, ma nessun superpartner. Comunque, questa \u00e8 l'unica situazione in cui la supersimmetria non implica l'esistenza di superpartner.\nTuttavia, se questa teoria \u00e8 corretta, dovrebbe essere possibile ricreare queste particelle negli acceleratori di particelle ad alta energia, anche se non sar\u00e0 un compito facile; queste particelle possono avere masse fino a un migliaio di volte pi\u00f9 grandi delle loro corrispondenti particelle \"reali\".\nFino a poco tempo fa, i collisionatori non avevano il potere di creare queste particelle supermassive, ma la nuova costruzione del grande collisore di adroni al CERN in Svizzera e Francia sar\u00e0 in grado di ottenere collisioni dell'ordine dei 14 TeV (\"tera-electron-volt\"), pi\u00f9 che sufficienti a determinare se queste particelle superpartner esistano o meno.\nSupersimmetria.\nNella Fisica delle particelle, la supersimmetria (o SUSY da SUper SYmmetry) \u00e8 una simmetria che associa particelle bosoniche (che possiedono spin intero) a particelle fermioniche (che hanno spin semi-intero) e viceversa . Infatti, in relazione a una trasformazione di supersimmetria, ogni fermione ha un \"superpartner\" bosonico ed ogni bosone ha un \"superpartner\" fermionico. Le coppie sono state battezzate partner supersimmetrici, e le nuove particelle vengono chiamate appunto \"spartner\", \"superpartner\", o \"sparticelle\" . Pi\u00f9 precisamente, il superpartner di una particella con spin formula_1 ha spin\nalcuni esempi sono illustrati nella tabella. Nessuna di esse \u00e8 stata fino ad ora individuata sperimentalmente, ma si spera che il Large Hadron Collider del CERN di Ginevra possa assolvere a questo compito a partire dal 2010, dopo essere stato rimesso in funzione nel novembre 2009. Infatti per il momento ci sono esclusivamente prove indirette dell'esistenza della supersimmetria. Siccome i superpartners delle particelle del Modello Standard non sono ancora stati osservati, la supersimmetria, se esiste, deve necessariamente essere una simmetria rotta cos\u00ec da permettere che i superpartners possano essere pi\u00f9 pesanti delle corrispondenti particelle presenti nel Modello Standard.\nLa carica associata (ossia il generatore) di una trasformazione di supersimmetria viene detta supercarica.\nLa teoria spiega alcuni problemi insoluti che affliggono il modello standard ma purtroppo ne introduce altri. Essa \u00e8 stata sviluppata negli anni '70 dal gruppo di ricercatori di Jonathan I. Segal presso il MIT; contemporaneamente Daniel Laufferty della \u201cTufts University\u201d ed i fisici teorici sovietici Izrail' Moiseevi\u010d Gel'fand e Likhtman hanno teorizzato indipendentemente la supersimmetria . Sebbene nata nel contesto delle teorie delle stringhe, la struttura matematica della supersimmetria \u00e8 stata successivamente applicata con successo ad altre aree della fisica, dalla meccanica quantistica alla statistica classica ed \u00e8 ritenuta parte fondamentale di numerose teorie fisiche.\nNella teoria delle stringhe la supersimmetria ha come conseguenza che i \"modi\" di vibrazione delle stringhe che danno origine a fermioni e bosoni si presentano obbligatoriamente in coppie."}
{"id": "2921477", "revid": "352448", "url": "https://it.wikipedia.org/wiki?curid=2921477", "title": "S-particella", "text": ""}
{"id": "2921478", "revid": "352448", "url": "https://it.wikipedia.org/wiki?curid=2921478", "title": "Superpartner", "text": ""}
{"id": "2921479", "revid": "1442080", "url": "https://it.wikipedia.org/wiki?curid=2921479", "title": "Bausch &amp; Lomb Championships 2001 - Singolare", "text": "Il singolare del Bausch &amp; Lomb Championships 2001 \u00e8 stato un torneo di tennis facente parte del WTA Tour 2001.\nMonica Seles era la detentrice del titolo, ma quest'anno non ha partecipato.\nAm\u00e9lie Mauresmo ha battuto in finale 6\u20134, 7\u20135 Amanda Coetzer.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2921481", "revid": "352448", "url": "https://it.wikipedia.org/wiki?curid=2921481", "title": "Spartner", "text": ""}
{"id": "2921484", "revid": "1442080", "url": "https://it.wikipedia.org/wiki?curid=2921484", "title": "Bausch &amp; Lomb Championships 2001 - Doppio", "text": "Il doppio del torneo di tennis Bausch &amp; Lomb Championships 2001, facente parte del WTA Tour 2001, ha avuto come vincitrici Conchita Mart\u00ednez e Patricia Tarabini che hanno battuto in finale 6\u20134, 6\u20132 Martina Navr\u00e1tilov\u00e1 e Arantxa S\u00e1nchez Vicario."}
{"id": "2921485", "revid": "2153076", "url": "https://it.wikipedia.org/wiki?curid=2921485", "title": "Iron Man 2 (colonna sonora)", "text": "Iron Man 2 \u00e8 un album che contiene brani usati nella colonna sonora del film omonimo di Jon Favreau, ed \u00e8 composto interamente da brani degli AC/DC. L'album ha raggiunto la prima posizione in Svizzera, Austria, Svezia, Norvegia, Grecia, Regno Unito, Germania, Canada e Nuova Zelanda, la seconda in Spagna, Ungheria ed Australia, la terza in Danimarca oltre che in Italia, la quarta nella Billboard 200, la quinta in Olanda, Polonia e Finlandia, la sesta in Portogallo e la settima in Messico.\nLa colonna sonora orchestrale del film \u00e8 invece stata composta da John Debney ed \u00e8 uscita in un CD a parte.\nTracce.\nSolo due brani (\"Shoot to Thrill\" e \"Highway to Hell\") sono in realt\u00e0 usati per intero nel film, mentre un altro (\"Back in Black\") era stato usato nel film precedente. \"Thunderstruck\", \"War Machine\" e \"The Razors Edge\" sono stati usati nei trailer e negli spot promozionali per il film."}
{"id": "2921486", "revid": "124666628", "url": "https://it.wikipedia.org/wiki?curid=2921486", "title": "Lingua tahitiana", "text": "La lingua tahitiana (in tahitiano \"Reo Tahiti\") \u00e8 una lingua polinesiana parlata nella Polinesia francese.\nDistribuzione geografica.\nSecondo l'edizione 2009 di \"Ethnologue\", il tahitiano \u00e8 parlato nella Polinesia francese da 117.000 persone, stanziate nelle Isole della Societ\u00e0 e nelle Isole Tuamotu. L'idioma \u00e8 attestato anche in Nuova Caledonia, altro territorio francese in Oceania, in Nuova Zelanda e a Vanuatu. Complessivamente, si stima che i locutori siano 124.260.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:\nSistema di scrittura.\nPer la scrittura si utilizza l'alfabeto latino."}
{"id": "2921487", "revid": "1342115", "url": "https://it.wikipedia.org/wiki?curid=2921487", "title": "Tino Casali", "text": "Biografia.\nAll'armistizio dell'8 settembre 1943, Casali si trovava in Francia, dove con lo pseudonimo di Auguste Colombani partecipava alla lotta partigiana contro i tedeschi nella zona di Collobri\u00e8res (dipartimento del Var). Rientrato in Italia, collabor\u00f2 all'organizzazione dei GAP di Milano, assumendo il nome di battaglia \"Tino\", col quale verr\u00e0 in seguito sempre identificato. All'inizio del 1944 oper\u00f2 nell'oltrep\u00f2 pavese, dove guid\u00f2 il battaglione Cosenza e la brigata Casotti. Con il ruolo di commissario della divisione d'assalto \"Antonio Gramsci\" ebbe un ruolo di primo piano nell'insurrezione generale che condusse alla liberazione di Milano.\nDopo la guerra, fu tra i fondatori dell'ANPI e fu a lungo presidente provinciale di Milano. Fu anche consigliere comunale di Milano, ed assessore dal 1980 al 1985. Ha promosso nel 1969 la costituzione del \"Comitato Permanente Antifascista contro il Terrorismo per la difesa dell'Ordine Repubblicano\", di cui \u00e8 stato a lungo coordinatore, poi sostituito dal senatore Carlo Smuraglia.\nNel 2006 fu eletto eletto presidente nazionale dell'ANPI che diresse con ruoli operativi sino al 2009, quando divent\u00f2 presidente onorario del comitato nazionale. Nel 2012 il sindaco di Milano Giuliano Pisapia gli confer\u00ec la benemerenza civica del Comune.\nRiconoscimenti.\nNel 2016 il Comune di Milano ha deciso che il suo nome venga iscritto nel Famedio di Milano, all'interno del Cimitero Monumentale."}
{"id": "2921488", "revid": "107831", "url": "https://it.wikipedia.org/wiki?curid=2921488", "title": "Betty Barclay Cup 2001", "text": "Il Betty Barclay Cup 2001 \u00e8 stato un torneo di tennis giocato sulla terra battuta. \n\u00c8 stata la 17\u00aa edizione del torneo, che fa parte della categoria Tier II nell'ambito del WTA Tour 2001. \nSi \u00e8 giocato ad Amburgo in Germania dall'1 al 6 maggio 2001.\nCampionesse.\nSingolare.\n Venus Williams ha battuto in finale Meghann Shaughnessy 6\u20133, 6\u20130\nDoppio.\n Cara Black / Elena Lichovceva hanno battuto in finale Kv\u011bta Hrdli\u010dkov\u00e1 / Barbara Rittner 6\u20132, 4\u20136, 6\u20132"}
{"id": "2921495", "revid": "938", "url": "https://it.wikipedia.org/wiki?curid=2921495", "title": "Lingue polinesiane", "text": "Le lingue polinesiane sono una famiglia di lingue oceaniche parlate nella regione della Polinesia ma anche nella Polinesia periferica. Fanno parte delle lingue del Pacifico centrale.\nClassificazione.\nLe lingue polinesiane, derivate dal protopolinesiano, e parenti della famiglia detta \"Central Pacific\" che comprende anche le lingue delle Figi e di Rotuma, sono generalmente classificate come parte delle lingue austronesiane, appartenenti al ramo oceanico di questa grande famiglia, nato dal protooceanico.\nSecondo \"The Lexicon of Proto Oceanic\" di Malcolm Ross e Andrew Pawley, che si basa sulla classifica di Jeffrey Marck (1999), le lingue polinesiane si suddividono cos\u00ed (codici ISO 639-3):\nSecondo l'edizione 2009 di \"Ethnologue\", le lingue polinesiane sarebbero invece 37, classificate come segue:"}
{"id": "2921496", "revid": "1251388", "url": "https://it.wikipedia.org/wiki?curid=2921496", "title": "Charlie Laine", "text": "Biografia.\nCharlie Laine interruppe la scuola superiore all'et\u00e0 di 17 anni. Inizi\u00f2 a lavorare nell'industria per adulti a 18 anni, nel novembre del 2002. Si trasfer\u00ec in Florida, dove fece la modella, prima di ritornare nel Wisconsin. Post\u00f2 il suo profilo su un sito per modelle ed un agente la contatt\u00f2 per farla lavorare per le riviste \"Hustler\", \"Penthouse\" e \"Ch\u00e9ri\".\nSebbene sia una bruna naturale, in alcuni dei suoi lavori appare con i capelli tinti di rosso. Ha dichiarato di non sentirsi a suo agio nel lavorare con gli uomini. Anche se lavora solo con altre donne in scene lesbo, ha dichiarato di essere bisessuale. Le colleghe con le quali preferisce lavorare sono Renee Perez, Celeste Star, e Jenna Haze.\nNel 2005 ha firmato un contratto della durata di un anno, senza esclusiva, con la Metro Studios e l'Astrux Entertainment. \u00c8 stata la \"Pet of the month\" di febbraio 2006 per Penthouse.\nNel 2006 \u00e8 apparsa nello show radiofonico \"The Howard Stern Show\".\n\u00c8 stata la co-presentatrice dello show su internet dal titolo \"Almost Live with Gary Garver\" ed \u00e8 anche apparsa in un episodio di \"Fat Guy Nation\" prodotto da National Lampoon.com. Alla sua seconda apparizione al \"The Howard Stern Show\" ha partecipato nella competizione al titolo di \"donna nuda pi\u00f9 forte al mondo\".\nNel 2009, la Laine \u00e8 stata ingaggiata come presentatrice della serie in pay per view dal titolo \"Too Much For TV\", nella quale intervista gente per strada sul sesso e cerca di convincerle ad entrare in studio.\nTra le varie produzioni, Charlie viene spesso scritturata per incontri di wrestling erotico per alcune case di produzione californiane insieme ad altre star come Cali Logan, Sinn Sage e Crystal Summers. Non particolarmente abile nel wrestling, Charlie si \u00e8 creata un ruolo di \"Jobber\" negli incontri di lotta contro le avversarie diventando popolare nel ruolo della lottatrice perdente."}
{"id": "2921498", "revid": "290023", "url": "https://it.wikipedia.org/wiki?curid=2921498", "title": "Partire partir\u00f2", "text": "Partire partir\u00f2 \u00e8 una canzone scritta nei primi anni dell'Ottocento. L'autore del testo \u00e8 Anton Francesco Menchi, mentre il modulo musicale, pi\u00f9 antico, \u00e8 lo stesso impiegato, pi\u00f9 o meno in quel medesimo periodo, per l'altrettanto conosciuta \"Maremma amara\".\nStoria.\nI versi parlano di quando l'Italia era sotto il dominio di Napoleone Bonaparte che, per sostenere le sue continue campagne di guerra, aveva imposto la coscrizione obbligatoria. \nIl testo parla di un giovane che, in prima persona, si lamenta di essere costretto ad andare alla guerra perch\u00e9 \"sono coscritto e mi convien marciare\", lasciando cos\u00ec la sua amata \"Gigina cara, Gigina bella\".\nLa canzone fu molto in voga durante il Risorgimento. "}
{"id": "2921499", "revid": "1687355", "url": "https://it.wikipedia.org/wiki?curid=2921499", "title": "WTA Hamburg", "text": "Il WTA Hamburg \u00e8 un torneo di tennis del WTA Tour che si \u00e8 tenuto dal 1982 al 1983 e di nuovo dal 1987 al 2002, e dal 2021 \u00e8 ritornato nel calendario. Ha avuto diversi nomi, ma \u00e8 stato pi\u00f9 comunemente conosciuto come \"Citizen Cup\" (1987-1995) o \"Betty Barclay Cup\" (1999-2002), mentre dal 2021 come Hamburg European Open. Si gioca ad Amburgo, in Germania su campi in terra rossa all'aperto.\nAll'inizio era un torneo di livello inferiore, ma nel 1990 \u00e8 stato promosso al livello di Tier II, che ha mantenuto fino al 2002, mentre dal 2021 \u00e8 passato alla categoria WTA 250. Steffi Graf detiene il record per il maggior numero di vittorie, avendo vinto sei volte consecutivamente dal 1987 al 1992 ed essendo stata finalista ulteriori due volte.\nL'evento \u00e8 tristemente noto per essere stato il luogo in cui \u00e8 stata accoltellata Monica Seles, la numero uno del mondo al momento, il 30 aprile 1993 da un appassionato di tennis tedesco durante una partita di quarti di finale contro Magdalena Maleeva. La Seles, dopo l'incidente, non ha pi\u00f9 giocato in Germania."}
{"id": "2921505", "revid": "1442080", "url": "https://it.wikipedia.org/wiki?curid=2921505", "title": "Betty Barclay Cup 2001 - Singolare", "text": "Il singolare del Betty Barclay Cup 2001 \u00e8 stato un torneo di tennis facente parte del WTA Tour 2001.\nMartina Hingis era la detentrice del titolo, ma quest'anno non ha partecipato.\nVenus Williams ha battuto in finale 6\u20133, 6\u20130 Meghann Shaughnessy.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2921507", "revid": "838137", "url": "https://it.wikipedia.org/wiki?curid=2921507", "title": "Betty Barclay Cup 2001 - Doppio", "text": "Il doppio del Betty Barclay Cup 2001 \u00e8 stato un torneo di tennis facente parte del WTA Tour 2001.\nAnna Kurnikova e Nata\u0161a Zvereva erano le detentrici del titolo, ma quest'anno non hanno partecipato.\nCara Black e Elena Lichovceva hanno battuto in finale 6\u20132, 4\u20136, 6\u20132 Kv\u011bta Hrdli\u010dkov\u00e1 e Barbara Rittner."}
{"id": "2921508", "revid": "767487", "url": "https://it.wikipedia.org/wiki?curid=2921508", "title": "Plena Manlibro de Esperanta Gramatiko", "text": "Il Plena Manlibro de Esperanta Gramatiko (o PMEG) \u00e8 un libro che approfondisce la grammatica dell'Esperanto. \u00c8 stato scritto principalmente da Bertilo Wennergren.\nPer facilitare la comprensione, questo manuale non usa parole come \"substantivo\" o \"prepozicio\", ma usa parole come \"O-vorto\" o \"rolvorteto\".\nDal 1994 fino al 2006 \u00e8 stato pubblicato solo su Internet. Da gennaio 2006 \u00e8 anche acquistabile la versione cartacea."}
{"id": "2921511", "revid": "1632387", "url": "https://it.wikipedia.org/wiki?curid=2921511", "title": "Cinarina", "text": "La cinarina \u00e8 un polifenolo derivato dell'acido caffeico, presente nel carciofo. Chimicamente \u00e8 un diestere formato da acido chinico e da due unit\u00e0 di acido caffeico. Apporta benefici alla funzionalit\u00e0 epatica"}
{"id": "2921518", "revid": "124946421", "url": "https://it.wikipedia.org/wiki?curid=2921518", "title": "Pellegrino di Ortenburg-Sponheim", "text": "Biografia.\nLa sua carriera ecclesiastica lo port\u00f2 dapprima a diventare preposito del capitolo cividalese ed in seguito vicedomino e arcidiacono della Chiesa di Aquileia.\nDivenuto patriarca di Aquileia nel 1195, dovette affrontare continue guerre contro Gorizia, Treviso ed Ezzelino III da Romano; si dovette scontrare anche con la Repubblica di Venezia che ottiene il giuramento di fedelt\u00e0 dalla citt\u00e0 di Pola nel 1195.\nSul fronte interno le rivalit\u00e0 fra il Patriarcato ed i conti di Gorizia risultano evidenti nel congresso tenuto a San Quirino nel 1202: Mainardo II, di ritorno dalla terza crociata, usc\u00ec dalla lega ghibellina, ottenendo la sovranit\u00e0 sul castello di Gorizia ed il possesso delle terre fino ad allora da lui occupate, giungendo addirittura ad emettere moneta propria.\nSull'altro fronte, egli continu\u00f2 la guerra contro Treviso, giungendo ad assediare Pordenone (appartenente alla famiglia dei Babenberg che assieme a Treviso, ai conti di Gorizia, Ezzelino II ed i di Prata faceva parte della lega ghibellina), per essere per\u00f2 sconfitto dalle truppe della lega presso Valvasone nel 1201. In un congresso tenutosi a San Quirino, il 27 gennaio od il 13 dicembre 1202 cercarono di mediare la pace fra i due contendenti il fratello Bernardo, il nipote Ulrico II, Leopoldo VI di Babenberg duca d'Austria e Bertoldo IV d'Andechs duca di Merania e marchese d'Istria. Il risultato fu l'uscita di Gorizia dalla lega ghibellina, l'ottenimento della piena sovranit\u00e0 per il castello di Gorizia ed il possesso delle terre fino ad allora occupate. Pellegrino II strinse infine un'alleanza con Venezia contro Treviso, che fu costretta ad accettare la pace.\nNella guerra scoppiata tra Ottone di Brunswich e Filippo di Svevia nel 1198 Pellegrino II si mantiene neutrale.\nDopo pesanti proteste dell'arcivescovo di Salisburgo, possessore delle miniere di argento e relativa zecca di Friesach in Carinzia, circa il fatto che gli stati vicini imitassero le sue monete, la dieta imperiale di Milano proib\u00ec nel 1195 la coniazione di monete di quel tipo da parte di terzi. Pellegrino ricorse in appello rivendicando il diritto di battere monete d'argento rilasciato dall'imperatore Corrado II il Salico al patriarca Poppone (datato 11 settembre 1028) che gli storici in seguito sveleranno essere un falso."}
{"id": "2921520", "revid": "76963", "url": "https://it.wikipedia.org/wiki?curid=2921520", "title": "Michelle Burke", "text": "Nelle apparizioni dopo il 1997, viene spesso accreditata come Michelle Rene Thomas o Michelle Thomas.\nVita privata.\nMichelle \u00e8 sposata con Scott Thomas, membro di un gruppo musicale di nome Ringside, e i due hanno tre figli."}
{"id": "2921522", "revid": "767487", "url": "https://it.wikipedia.org/wiki?curid=2921522", "title": "Osservatorio F\u00e9lix Aguilar", "text": "L'osservatorio F\u00e9lix Aguilar, in spagnolo \"Observatorio F\u00e9lix Aguilar\", dedicato all'omonimo astronomo argentino, parte del Complesso Astronomico El Leoncito nella Provincia di San Juan in Argentina, \u00e8 un osservatorio astronomico argentino situato alle coordinate a 2.348 m s.l.m.. Il suo codice \"MPC\" \u00e8 \"808 El Leoncito\".\nStoria.\nL'osservatorio nasce negli anni sessanta del XX secolo quando l'Universit\u00e0 Yale ottiene uno stanziamento di 750.000 dollari per la costruzione di un osservatorio nell'emisfero meridionale che possa integrare lo studio della Via Lattea settentrionale condotto ad iniziare dal 1947 dall'osservatorio Lick.\nIl sito adatto viene identificato in Argentina, nei dintorni di Barreal all'interno di quella che nel 1994 sarebbe diventata la \"Riserva del Leoncito\" e poi nel 2002 Parco Nazionale del Leoncito. L'osservatorio diviene operativo nel 1965, gestito congiuntamente dall'Universit\u00e0 Yale, dalla Columbia University e dall'Universit\u00e0 di Cuyo.\nNel 1973 l'Universit\u00e0 di San Juan subentra nella gestione all'Universit\u00e0 di Cuyo, a seguito della riorganizzazione di quest'ultima. Nel 1975 la Columbia University si ritira dalla gestione.\nTra i 63 asteroidi di cui gli \u00e8 riconosciuta la scoperta, 3083 OAFA \u00e8 dedicato all'osservatorio stesso.\nStrumentazione.\nIl telescopio principale \u00e8 un astrografo con due lenti da 20 pollici, una calibrata per la luce blu e una per la luce gialla."}
{"id": "2921523", "revid": "180559", "url": "https://it.wikipedia.org/wiki?curid=2921523", "title": "The Family Jewels (album)", "text": "The Family Jewels \u00e8 l'album di debutto della cantautrice britannica Marina and the Diamonds, pubblicato il 22 febbraio 2010 dall'etichetta discografica 679 Recordings.\nIl disco.\nProdotto da Starsmith, Greg Kurstin, Pascal Gabriel e Stannard, l'album unisce sonorit\u00e0 indie rock, indie pop e baroque pop ad un sound new wave e synthpop, mai troppo eccessivi comunque. Tra le maggiori tematiche trattate dalla cantante troviamo la sessualit\u00e0 femminile, i valori della societ\u00e0 moderna, il consumismo e la tematica della famiglia.\nOttenendo critiche pi\u00f9 che positive, in particolar modo da NME e AllMusic, l'album ha debuttato direttamente alla #5 posizione della UK Albums Chart con un bottino settimanale di 27,618 copie nel solo Regno Unito (maggior debutto settimanale della cantante in UK). Sempre qui, fino ad'ora, \"The Family Jewels\" ha venduto 177,268 copie, copie che hanno permesso all'album di ottenere la certificazione d'oro dalla British Phonographic Industry.\nL'album \u00e8 stato inoltre certificato disco d'oro anche in Irlanda per le 7,500 copie certificate vendute. In America, \"The Family Jewels\" ha debuttato alla #138 nella Billboard 200, alla #49 nella Billboard Rock Albums, alla #22 nella Billboard Digital Albums e alla #2 nella Billboard Heatseekers Albums.\nL'era di The Family Jewels \u00e8 stata supportata da 5 singoli, 2 di cui disponibili solo per il Regno Unito e l'Irlanda. Il lead single \u00e8 stato Mowgli's Road, pubblicato dalla 679 Artists nel 2009, il quale si posizion\u00f2 alla #147 in Inghilterra e alla #34 nell'Airplay australiana. A seguire venne scelto Hollywood, secondo singolo di maggior successo della cantante, il quale ottenne un buon riscontro di critiche e di vendite in Europa (#12 posizione in UK). Successivamente a Hollywood, la 679 scelse per la promozione dell'album I Am Not a Robot, canzone baroque pop e indie dichiarata da Clash come miglior canzone del 2009.\nGli ultimi due singoli scelti furono rispettivamente Oh No! e Shampain, disponibili per l'Irlanda e il Regno Unito, i quali debuttarono nella UK Singles Chart alla #38 e alla #141 posizione.\nAltra canzone (non scelta come singolo ufficiale) che entr\u00f2 nella UK Singles Chart alla #135 posizione fu \"Numb\", la quale ottenne il plauso dalla critica nazionale musicale.\nTracce.\nVersione di iTunes\nVersione giapponese\nEdizione USA\nDeluxe USA\nCritica.\n\"The Family Jewels\" ha ottenuto critiche molto positive. Metacritic ha valutato l'album 68/100, basandosi su 21 recensioni ricevute, ossia \"abbastanza positivo\".\nSu per gi\u00f9, \u00e8 stata data la stessa valutazione da parte di Lout Thomas di BBC Music, il quale ha affermato che \"l'album vede costantemente il cambiamento di stile e ci\u00f2 non \u00e8 male (si guardi per esempio \"The Outsider\" con il suo stile anni '80. Tuttavia c'\u00e8 una somiglianza con la voce della Sparks e gli ascoltatori potrebbero sentirsi bastonati dalla presenza forse troppo prepotente di Marina\".\nHunt Montgomery di \"Q\" ha elogiato il cambiamento fantasioso e continuo di stile (\"dal glam-disco di Shampain al piano di Obsessions, dal bubblegum punk di Girls al cabaret di Hermit The Frog\").\nLeonie Cooper di NME ha valutato 9 su 10 l'album, affermando tra le tante cose che Marina \u00e8 la cantante dei nostri sogni, una cantante che esce dagli schemi del pop tradizionale e monotono e che l'album possiede una doppia personalit\u00e0 affascinante. Luke O'Neil di \"The Phoenix\" ha paragonato Marina a Kate Bush, affermando che con The Family Jewels si \u00e8 venuto a creare un nuovo genere musicale.\nTuttavia, \"The Family Jewels\" ricevette anche critiche negative, in particolar modo da Andy Gill di \"The Independent\", il quale afferm\u00f2 che l'album \"dimostra il funzionamento inevitabile dell'entropia sulla metodologia pop\" e che tracce come Shampain e Hermit The Frog \"hanno un gioco di parole fastidioso e uno stile piuttosto sciatto e noioso, il che dimostra l'insuccesso della cantante provocato dai testi troppo banali\".\nThe American Jewels.\nThe American Jewels \u00e8 il quarto EP della cantautrice britannica Marina and the Diamonds, pubblicato il 23 marzo 2010.\nLo scopo dell'EP \u00e8 quello di dare visibilit\u00e0 oltreoceano alla cantante, in vista della pubblicazione di \"The Family Jewels\" negli Stati Uniti, prevista per il 25 maggio 2010."}
{"id": "2921530", "revid": "287204", "url": "https://it.wikipedia.org/wiki?curid=2921530", "title": "Osservatorio Felix Aguilar", "text": ""}
{"id": "2921531", "revid": "22475", "url": "https://it.wikipedia.org/wiki?curid=2921531", "title": "Copella nigrofasciata", "text": "Copella nigrofasciata \u00e8 un pesce d'acqua dolce appartenente alla famiglia Lebiasinidae.\nDistribuzione e habitat.\nDiffusa in natura nel corso superiore del bacino amazzonico, da Manaus (Brasile) al Ucayali (Per\u00f9). Popola piccoli ruscelli della foresta pluviale.\nDescrizione.\nLa lunghezza massima \u00e8 di circa 4,5\u00a0cm.\nAlimentazione.\nOnnivoro si nutre di insetti e di vegetali.\nAcquariofilia.\nPu\u00f2 essere allevata in acquario.\nConservazione.\nSpecie non minacciata, diffusa su un ampio areale e con popolazioni stabili. La cattura di esemplari per il mercato acquariofilo non comporta un impatto sensibile sulle popolazioni naturali."}
{"id": "2921532", "revid": "86599", "url": "https://it.wikipedia.org/wiki?curid=2921532", "title": "Observatorio F\u00e9lix Aguilar", "text": ""}
{"id": "2921535", "revid": "86599", "url": "https://it.wikipedia.org/wiki?curid=2921535", "title": "Observatorio Felix Aguilar", "text": ""}
{"id": "2921538", "revid": "86599", "url": "https://it.wikipedia.org/wiki?curid=2921538", "title": "Felix Aguilar Observatory", "text": ""}
{"id": "2921546", "revid": "174925", "url": "https://it.wikipedia.org/wiki?curid=2921546", "title": "V secolo a. C.", "text": ""}
{"id": "2921548", "revid": "1839090", "url": "https://it.wikipedia.org/wiki?curid=2921548", "title": "Raffaele Perla", "text": "Biografia.\nOrigini e formazione.\nIl padre Luigi era avvocato in Lusciano; la moglie Maria Giulia, nata nel 1865, era figlia di Nicola Perla (omonimo), noto medico alienista del XIX secolo e di Sofia Bosco, figlia di Giuseppe Maria Bosco, presidente della Corte d'appello di Napoli; suo zio acquisito era Giacinto Bosco, presidente del tribunale di Terra di lavoro, nonno del futuro ministro Giacinto Bosco.\nIscritto poco pi\u00f9 che diciassettenne alla facolt\u00e0 di diritto dell'Universit\u00e0 di Napoli, dove \u00e8 allievo di De Sanctis, di Settembrini e di Spaventa, si afferma subito come autore di importanti lavori sia in campo giuridico che letterario. Sono di questo periodo un commento, in latino, sul \"De Legibus\" di Cicerone, e due ampie monografie \"La legislazione normanna-sveva\" e \"Il Regno di Guglielmo I di Sicilia\".\nL'attivit\u00e0 forense e l'ingresso in magistratura.\nLaureatosi nel 1879, a soli 21 anni, inizia l'attivit\u00e0 forense, e nel contempo pubblica \"Le Assise dei Re di Sicilia\", \"Il diritto Longobardo negli usi e nelle consuetudini delle citt\u00e0 del Napoletano\" e \"Del diritto romano giustinianeo nelle provincie meridionali d'Italia prima delle Assise Normanne\": sono pubblicazioni che, oltre ad affermarlo come uno dei maggiori studiosi italiani della storia del diritto, gli valgono il conferimento della cattedra di Storia del diritto nell'Universit\u00e0 di Napoli \"Federico II\".\nLasciata la libera professione, entr\u00f2 nella magistratura italiana, divenendo giudice nel Tribunale di Napoli, pubblicando ancora due importanti volumi \"La citt\u00e0 di Santa Maria Capua Vetere e la sigla S.P.Q.C.\" e \"Capua Vetere\". Per la sua attivit\u00e0 venne scelto da Giuseppe Zanardelli all'Ufficio legislativo del Ministero dove fu tra i principali elaboratori, tra l'altro, del codice Zanardelli, ed estensore del Codice della Navigazione. Nel 1891 vince il concorso al Consiglio di Stato dove \u00e8 prima giudice referendario della IV Sezione presieduta da Silvio Spaventa, e ne diventa poi Presidente.\nL'attivit\u00e0 politica, gli ultimi anni e la morte.\nEletto deputato al Parlamento nel 1900 e nominato senatore nel 1909, nel 1916 diviene Presidente del Consiglio di Stato rimanendo tale fino al 1928; insignito del titolo di Conte, nel 1923 diviene Vice Presidente del Senato. In quel consesso, \u00e8 Presidente della Commissione d'accusa presso l'Alta Corte di Giustizia, Presidente dell'Ufficio Centrale per l'esame del disegno di legge sulla riforma della rappresentanza politica, vice Presidente della Commissione parlamentare sui codici, Vice Presidente del consiglio dell'Ordine Mauriziano. Venne collocato a riposo per limiti di et\u00e0 il 23 novembre 1928, conservando il titolo onorifico di Presidente del Consiglio di Stato e venne insignito da Santi Romano con una medaglia d'oro; mor\u00ec a Roma l'8 dicembre 1936 e le esequie si tennero, per sua volont\u00e0, in forma strettamente privata.\nIncarichi ricoperti.\n\u00c8 altres\u00ec Presidente del Comitato Superiore amministrativo per le colonie, Presidente della Commissione per il riordino della finanza locale e Presidente della Commissione per il progetto di legge sull'assicurazione obbligatoria contro le malattie, nonch\u00e9 membro della Commissione per lo studio e le proposte di modificazione alla legislazione amministrativa, della commissione d'inchiesta per la pubblica istruzione, della Commissione di statistica e legislazione presso il Ministero della Giustizia. Ancora, \u00e8 Giudice del Tribunale supremo di guerra e di marina, del contenzioso diplomatico e Vice Presidente della Giunta araldica."}
{"id": "2921549", "revid": "2209385", "url": "https://it.wikipedia.org/wiki?curid=2921549", "title": "American Idol (prima stagione)", "text": "La prima stagione di American Idol inizi\u00f2 l'11 giugno 2002 (con il titolo completo American Idol: The Search for a Superstar) e fin\u00ec il 4 settembre 2002. La vincitrice fu Kelly Clarkson. L'edizione fu presentata da Ryan Seacrest e Brian Dunkleman: quest'ultimo abbandon\u00f2 la conduzione alla fine della stagione.\nAudizioni.\nLe audizioni si tennero a New York, Los Angeles, Chicago, Dallas, Miami, Atlanta, e Seattle nella Primavera del 2002.\nFasi Finali.\nTop 03 - Scelta dei Concorrenti, Scelta dei Giudici.\nEliminata: Nikki McKibbin\nTabella Eliminazioni.\n "}
{"id": "2921550", "revid": "287204", "url": "https://it.wikipedia.org/wiki?curid=2921550", "title": "6013 Andanike", "text": "6013 Andanike \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 2,3722745\u00a0UA e da un'eccentricit\u00e0 di 0,1513303, inclinata di 4,21931\u00b0 rispetto all'eclittica.\nL'asteroide \u00e8 dedicato, similmente a 6014 Chribrenmark, a quattro nipoti dello scopritore: Andrew, David, Nicholas e Kevin."}
{"id": "2921568", "revid": "174925", "url": "https://it.wikipedia.org/wiki?curid=2921568", "title": "Urna cineraria", "text": ""}
{"id": "2921569", "revid": "322321", "url": "https://it.wikipedia.org/wiki?curid=2921569", "title": "Goffredo di Hohenstaufen", "text": "Biografia.\nLe prime notizie su di lui risalgono al 1176, quando era abate di Santa Maria in Silvis a Sesto al Reghena; l'anno successivo fu presente alla stipula della pace di Venezia tra l'imperatore Federico I Barbarossa e papa Alessandro III.\nNominato patriarca di Aquileia nel 1182, venne anche investito dei titoli di marchese d'Istria e di Giapidia. Appena insediato (1183) Goffredo tent\u00f2 di assicurarsi il controllo dei vescovadi di Belluno, Ceneda e Feltre scontrandosi per questo motivo contro il vicino comune di Treviso (la causa del conflitto viene tuttavia fatta risalire al rapimento Ginevra detta la Bellissima, figlia di Artico di Strassoldo, da parte di Federico di Cuccagna nel 1188); i primi scontri armati iniziarono nel 1188 e si protrassero ben oltre il suo periodo alla guida della Patria. In risposta agli scontri Treviso saccheggi\u00f2 le terre di Feltre, Ceneda e Belluno, cadute in mani patriarcali; Goffredo reag\u00ec allora lanciando una spedizione che devast\u00f2 una settantina di villaggi nel trevigiano.\nSul piano politico Goffredo mantenne la politica filoimperiale dei suoi predecessori e nel gennaio 1186 incoron\u00f2 a Milano Enrico di Svevia quale re d'Italia, attirandosi le ire dell'arcivescovo di Milano e futuro papa Urbano III, reputando questi che l'accoglienza all'imperatore fosse una sua prerogativa.\nI territori del Patriarcato iniziarono in questo periodo ad acquistare maggiore indipendenza: nel 1192 mor\u00ec senza lasciare eredi Ottocaro VI duca di Stiria ed i suoi domini (compresa Pordenone) passarono al suocero Leopoldo V di Babenberg duca d'Austria; nel 1186 papa Alessandro III elev\u00f2 Capodistria a sede vescovile; nel 1188 il comune di Rovigno concluse un trattato commerciale con Ragusa e poco dopo (1192) il comune di Pirano stipul\u00f2 un trattato commerciale con Spalato; nel 1189 anche Gemona divenne libero comune; nel 1190 fu la volta del comune di Sacile che ricevette dall'imperatore Federico I \"Barbarossa\" il permesso di darsi uno statuto, il pi\u00f9 antico del Friuli; infine a Trieste, nel 1192, dopo due anni di dispute e litigi, l'elezione del vescovo venne delegata al capitolo.\nFu proprio il Barbarossa a nominare vicario imperiale il patriarca di Aquileia durante la sua assenza per partecipare alla terza crociata.\nGoffredo mor\u00ec il 9 ottobre 1194 lasciando in eredit\u00e0 al successore la guerra contro Treviso ed i grossi debiti da essa causati.\nGoffredo fu il primo patriarca ad indicare il proprio nome sulle monete aquileiesi, pratica imitata dai suoi successori."}
{"id": "2921572", "revid": "287204", "url": "https://it.wikipedia.org/wiki?curid=2921572", "title": "Racing Mechelen", "text": "Il Racing Club Mechelen \u00e8 stata una societ\u00e0 cestistica avente sede a Malines, in Belgio. Nel 1995 si \u00e8 fusa con il Sobabee dando origine al Racing Basket Antwerp."}
{"id": "2921574", "revid": "228587", "url": "https://it.wikipedia.org/wiki?curid=2921574", "title": "Dehloran", "text": "Dehlor\u0101n (farsi \u062f\u0647\u0644\u0631\u0627\u0646) \u00e8 il capoluogo dello shahrest\u0101n di Dehloran, circoscrizione Centrale, nella provincia di Ilam. Aveva, nel 2006, una popolazione di 27.602 abitanti.\nGli abitanti di Dehloran sono di etnia curda, lorense, araba e lak."}
{"id": "2921575", "revid": "729019", "url": "https://it.wikipedia.org/wiki?curid=2921575", "title": "Ferrovia Bex-Villars-Bretaye", "text": "La ferrovia Bex-Villars-Bretaye (BVB) \u00e8 una linea parzialmente a cremagliera a scartamento metrico che collega la stazione di Bex, sulla ferrovia del Sempione con Bretaye nella regione del Chiablese in Svizzera. Di fatto si tratta di due distinte ferrovie, una ad aderenza naturale e parzialmente a cremagliera tra Bex e Villars-sur-Ollon, l'altra tra Villars-sur-Ollon e il Col de Bretaye, totalmente a cremagliera con sistema Abt, che sono state fuse nel secondo dopoguerra.\nStoria.\nL'autorizzazione a costruire una linea ferrata tra Bex e Villars-sur-Ollon venne data il 15 ottobre 1897; poco dopo venne ceduta dai promotori alla Soci\u00e9t\u00e9 des Forces Motrices de l'Avan\u00e7on (FMA), costituitasi a Bex l'8 febbraio 1898. La linea venne realizzata poco per volta: tra Bex e B\u00e9vieux venne realizzata come tranvia, aperta il 9 settembre 1898; raggiunse Gryon il 3 giugno 1900 con un percorso a cremagliera e, l'anno dopo, Villars-sur-Ollon. Nel 1906 Villars venne collegata a Chesi\u00e8res.\nLa ferrovia tra Villars-sur-Ollon e Col de Bretaye venne invece concessa, il 5 ottobre del 1911, ad un'altra societ\u00e0, la Compagnie du Chemin de fer de Villars-Chesi\u00e8res \u00e0 Bretaye (Chamosson) (VB), costituitasi a Villars-sur-Ollon il 16 luglio 1912; inizi\u00f2 ad essere realizzata nel 1912 e venne aperta il 18 dicembre 1913.\nLa VB, con delibera dell'assemblea generale del 12 febbraio 1944 (con effetto retroattivo al 1\u00ba gennaio 1943), decise di confluire nella FMA. La tratta Villars - Chesi\u00e8res venne soppressa e sostituita da autobus a partire dal 1\u00ba ottobre 1961.\nIl 25 giugno 1996 (con effetto retroattivo dal 1\u00ba gennaio) la FMA scorpor\u00f2 la linea ferroviaria dal resto delle sue attivit\u00e0, creando la Compagnie du Chemin de Fer Bex-Villars-Bretaye (BVB).\nCon decision dell'assemblea dei soci del 22 giugno 1999 (con effetto retroattivo dal 1\u00ba gennaio) la BVB si fuse nella Transports Publics du Chablais che comprende anche:\nAL, BVB e ASD condividevano sin dal 20 gennaio 1975 la direzione (l'AOMC si era aggiunta dal 1\u00ba giugno 1977).\nIl servizio tranviario tra la stazione FFS di Bex e B\u00e9vieux termin\u00f2 il 14 dicembre 2002, sostituito da un'autolinea tra Bex e Monthey.\nCaratteristiche.\nLa linea, a scartamento metrico, \u00e8 lunga 17\u00a0km, di cui 8,7 armati con cremagliera tipo Abt. La linea \u00e8 elettrificata in corrente continua 750 V; il raggio minimo di curva \u00e8 20 metri, la pendenza massima \u00e8 del 200 per mille sulla Bex-Villars e del 170 per mille sulla Villars-Bretaye. La velocit\u00e0 massima ammessa \u00e8 40 km/h.\nMateriale rotabile.\nI servizi passeggeri vengono svolti con elettromotrici a cremagliera.\nSulla linea presta servizio anche un locomotore di servizio bimodale (Diesel ed elettrico) a cremagliera realizzato dalla Stadler nel 2016, uno dei tre esemplari realizzati per la TPC (serie HGem 2/2 941\u00f7943), frutto di un'ordinazione congiunta con altre linee a scartamento ridotto elvetiche (MOB, NStCM, TPF, MVR)."}
{"id": "2921576", "revid": "287204", "url": "https://it.wikipedia.org/wiki?curid=2921576", "title": "Jana Jordan", "text": "\u00c8 stata la \"Pet of the Month\" di agosto 2007 per la rivista Penthouse.\nCarriera.\nDai 14 ai 17 anni ha lavorato come modella commerciale, mentre a 18 \u00e8 passata nel campo delle modelle nude. Ha cominciato la carriera nell'industria per adulti lavorando davanti alla webcam col nome di \"Jana Foxy\". Nel 2007 incontra la compagnia Ninn Worx, di Michael Ninn, all'Adult Entertainment Expo 2007 e successivamente firma un contratto con essa. Nel gennaio del 2008 la Jordan appare in un episodio della serie \"Rob &amp; Big\" di MTV. Nel marzo del 2008 la Jordan lascia la Ninn Worx per continuare il lavoro con altre compagnie e realizzare altri tipi di film. Nel maggio del 2008 ha lanciato il suo nuovo sito. Nel 2010 ha lavorato per Nerdcore Horror Calendar."}
{"id": "2921578", "revid": "729019", "url": "https://it.wikipedia.org/wiki?curid=2921578", "title": "Irfis", "text": "L'IRFIS - Finanziaria per lo Sviluppo della Sicilia S.p.A., in breve IRFIS - FinSicilia S.p.A., \u00e8 una societ\u00e0 finanziaria per il mediocredito con sede a Palermo, nata dalla trasformazione nel 2006 dell'\"IRFIS\", \"Istituto Regionale per il Finanziamento alle Industrie in Sicilia\". Azionista unico di IRFIS \u00e8 la Regione Siciliana.\nStoria.\nNata a met\u00e0 degli anni '50 come \"Istituto Regionale per il Finanziamento alle Industrie in Sicilia\", poi ribattezzata \"IRFIS Mediocredito della Sicilia\", come istituto di credito a medio e lungo termine.\nL'attivit\u00e0 dell'Irfis \u00e8 rivolta a finanziare le piccole e medie imprese della Sicilia nei settori: manifatturiero, dell'energia, dell'ambiente, delle infrastrutture, del turismo, del commercio, del navale e delle infrastrutture portuali.\nL'ente era partecipato dalla Cassa per il Mezzogiorno (40%) e dal Banco di Sicilia (18%). L'azionariato si compose poi del 76% per cento al Banco di Sicilia, per il 21% alla Regione siciliana e per il 3% ad altre banche.\nPassata poi con il BdS a Capitalia nel 2004, poi transitata al Gruppo Bancario UniCredit (76% dell'azionariato del Banco di Sicilia).\nNel gennaio 2012 \u00e8 stata acquisita per la totalit\u00e0 delle quote dalla Regione Siciliana, (ne deteneva il 21%) che ne cambia la \"mission\", da impresa bancaria a societ\u00e0 finanziaria specializzata nel credito agevolato e nella erogazione di Fondi regionali.\nDiviene una Societ\u00e0 a socio unico, soggetta ad attivit\u00e0 di direzione e coordinamento della Regione Siciliana, con capitale sociale 17.999.996 euro.\nNel luglio 2012 viene nominato presidente dal governo Lombardo Francesco Maiolini, ex direttore generale di Banca Nuova che, subentrato il nuovo governo Crocetta, si dimette nel gennaio 2013. Nel luglio 2013 viene nominato presidente Rosario Basile, che il 26 settembre 2013, posto agli arresti domiciliari per il reato di calunnia, viene sospeso e si dimette dalla carica il 14 ottobre 2016.\nIl 27 ottobre 2016 \u00e8 nominato presidente della societ\u00e0 l'avvocato Alessandro Dagnino.\nDal 2018 il presidente \u00e8 l'avvocato Giacomo Gargano."}
{"id": "2921582", "revid": "237256", "url": "https://it.wikipedia.org/wiki?curid=2921582", "title": "\u017dores Ivanovi\u010d Alf\u0451rov", "text": ""}
{"id": "2921589", "revid": "599013", "url": "https://it.wikipedia.org/wiki?curid=2921589", "title": "Hvozd", "text": "Hvozd pu\u00f2 riferirsi a diversi toponimi della Repubblica Ceca:"}
{"id": "2921590", "revid": "1573940", "url": "https://it.wikipedia.org/wiki?curid=2921590", "title": "Pahleh", "text": "Pahleh (farsi \u067e\u0647\u0644\u0647) \u00e8 una citt\u00e0 dello shahrest\u0101n di Dehloran, circoscrizione di Zarrin Abad, nella provincia di Ilam. Aveva, nel 2006, una popolazione di 4.341 abitanti."}
{"id": "2921593", "revid": "599013", "url": "https://it.wikipedia.org/wiki?curid=2921593", "title": "Hvozdec", "text": "Hvozdec pu\u00f2 riferirsi a diversi toponimi della Repubblica Ceca:"}
{"id": "2921594", "revid": "101067", "url": "https://it.wikipedia.org/wiki?curid=2921594", "title": "Segretario di Stato dei Regni di Napoli e di Sicilia", "text": "Di seguito vengono elencati i 7 segretari di Stato dei regni di Napoli e di Sicilia dal 1734, al 1804 quando furono entrambi sotto il dominio dei Borbone.\nFunzione.\nLa carica di Segretario di Stato comportava l'esercizio del potere esecutivo per i regni di Napoli e di Sicilia (due regni autonomi e in unione personale).\nFormalmente il segretario di Stato veniva nominato dal re il quale, concentrando su di s\u00e9 tutti i poteri di monarca assoluto, aveva facolt\u00e0 di sostituirlo ogniqualvolta lo avesse ritenuto opportuno.\nLa segreteria di Stato di Napoli e di Sicilia era modellata sulla \u00ab\"Secretar\u00eda del Despacho Universal\"\u00bb spagnola e, quindi, composta di solito da quattro ministri:\nIn Sicilia vi erano anche le cariche esecutive di:\nLa funzione dei segretari di Stato era analoga a quella che sar\u00e0 tenuta dai presidenti del Consiglio del Regno delle Due Sicilie a partire dal 1815 in poi.\nStoria.\nL'unione dei due regni avvenne per un meccanismo tipico dell'\"Ancien R\u00e9gime\": le guerre tra le varie case reali nell'Europa del XVIII secolo per la successione su troni vacanti. Lo scoppio della guerra di successione polacca, nella quale i regni borbonici (Francia e Spagna) si erano coalizzati contro l'impero asburgico, costitu\u00ec per Carlo di Borbone (figlio di Filippo V di Spagna e della seconda moglie Elisabetta Farnese) l'occasione di ottenere nel 1734 il regno di Napoli e nel 1735 il Sicilia. Carlo lasci\u00f2 separati i due regni e mantenne il Parlamento siciliano. Inizialmente i Borbone non ebbero tuttavia una reale autonomia da Madrid sia perch\u00e9 la guerra con l'Austria era ancora in atto, sia perch\u00e9 lo Stato della Chiesa, di cui lo Stato napoletano era da tempi immemorabili formalmente vassallo, non lo aveva ancora riconosciuto; sia perch\u00e9 Carlo di Borbone, non conoscendo ancora l'ambiente napoletano, preferiva utilizzare diplomatici e ministri spagnoli. I primi segretari di Stato furono pertanto due spagnoli, legati perci\u00f2 a Elisabetta Farnese, ma non per questo meno sensibili al problema del riassetto del nuovo Stato: Manuel de Benavides y Arag\u00f3n, conte di Santisteban, maggiordomo maggiore del re, e Jos\u00e9 Joaqu\u00edn Guzm\u00e1n de Montealegre, marchese di Salas.\nIl conte di Santisteban fu il vero protagonista della politica napoletana fino al 1738, grazie all'ascendente che aveva su Carlo, pi\u00f9 propenso a dedicarsi alla caccia che agli affari pubblici. Il controllo del Santisteban sugli altri ministri (il Montealegre agli Affari esteri, Giovanni Brancaccio alle Finanze, Gaetano Brancone agli Affari ecclesiastici e Bernardo Tanucci alla Giustizia), fu attento. Il conte di Santisteban fu estromesso nel 1738 per una congiura di corte messa in atto dagli aristocratici vicini alla regina Maria Amalia i quali erano contrari alle posizioni assunte dal Santisteban in campo ecclesiastico.\nAnche il successore del Santisteban, Jos\u00e9 Joaqu\u00edn Guzm\u00e1n de Montealegre, sub\u00ec anni dopo la stessa sorte del predecessore: ritenuto dalla regina Maria Amalia troppo legato alla politica di Madrid, nel giugno 1746 fu sostituito alla segreteria di Stato da Giovanni Fogliani, un diplomatico di modesta levatura.\nIl Fogliani fu rimosso nel 1755 per non essere riuscito ad assicurare la trasmissibilit\u00e0 dei regni di Napoli e di Sicilia ai figli di Carlo: la carica di \"segretario di Stato\" fu formalmente soppressa, ma la carica di ministro degli affari esteri (che coincideva con la segreteria di Stato) fu assunta da Bernardo Tanucci, un giurista di ben altra onest\u00e0 e capacit\u00e0. Tecnico dell'amministrazione, Tanucci cre\u00f2 un apparato statale efficiente e inizi\u00f2 una egemonia che dur\u00f2 per molti anni, anche dopo il ritorno di Carlo a Madrid per divenire re di Spagna (1759), lasciando un consiglio di reggenza, data la minore et\u00e0 del figlio Ferdinando, fino al 1767.\nTanucci fu allontanato dal governo nel 1776 a causa della lotta intentatagli dalla regina Maria Carolina, che nel 1768 aveva sposato il giovane re Ferdinando (IV di Napoli e III di Sicilia). La regina era desiderosa di spostare il regno italiano dalla influenza spagnola a quella austriaca e reclamava la carica di segretario di Stato per John Acton, ministro del Granduca di Toscana Pietro Leopoldo, fratello della stessa Maria Carolina. La resistenza di re Ferdinando riusc\u00ec per qualche tempo a bloccare le trame della regina, chiamando all'incarico dapprima il siciliano Giuseppe Beccadelli di Bologna marchese della Sambuca e poi Domenico Caracciolo, Marchese di Villamarina. Ci\u00f2 non imped\u00ec a Maria Carolina di presentare l'incarico di segretario di Stato come meramente onorifico. L'improvvisa morte del marchese di Villamarina assicur\u00f2 all'Acton la segreteria di Casa Reale, Affari Esteri, Siti Reali e Regie Poste, che gli conferivano dignit\u00e0 e titolo di \u00abprimo ministro\u00bb; nel 1780 John Acton ottenne la segreteria di Stato, la direzione della Real Marina, cui si aggiunsero nel 1781 la segreteria della Guerra e, nel 1782, la segreteria di Azienda e Commercio (che Acton trasform\u00f2 subito nel \u00abSupremo consiglio delle Finanze\u00bb, con l'intento di dare impulso alle riforme economiche e sociali del Regno). La crisi che la Rivoluzione francese scaten\u00f2 sull'intero continente europeo, mostr\u00f2 tuttavia i limiti dell'ormai obsoleta organizzazione dello Stato borbonico, ma Acton rimase al potere fino a quando nel 1804 con l'invasione napoleonica fu creato il Regno di Napoli (1806-1815)."}
{"id": "2921598", "revid": "599013", "url": "https://it.wikipedia.org/wiki?curid=2921598", "title": "Hvozdnice", "text": ""}
{"id": "2921600", "revid": "287204", "url": "https://it.wikipedia.org/wiki?curid=2921600", "title": "International Women's Open 2001", "text": "L'International Women's Open 2001 \u00e8 stato un torneo di tennis giocato sull'erba. \n\u00c8 stata la 27\u00aa edizione del \"torneo di Eastbourne\", che fa parte della categoria Tier II nell'ambito del WTA Tour 2001. \nSi \u00e8 giocato a Eastbourne in Inghilterra, dal 18 al 24 giugno 2001.\nCampionesse.\nSingolare.\n Lindsay Davenport ha battuto in finale Mag\u00fci Serna 6\u20132, 6\u20130\nDoppio.\n Lisa Raymond / Rennae Stubbs hanno battuto in finale Cara Black / Elena Lichovceva 6\u20132, 6\u20132"}
{"id": "2921603", "revid": "6923", "url": "https://it.wikipedia.org/wiki?curid=2921603", "title": "Albert Charpentier", "text": "Il suo nome \u00e8 legato a quello di famosi microprocessori: Charpentier ha infatti progettato il MOS VIC, il chip preposto alla gestione dell'audio e della grafica del Commodore VIC-20, ed ha diretto il gruppo di ingegneri che ha sviluppato il MOS VIC-II, presente nel Commodore 64.\n \u00e8 responsabile del reparto tecnologia di \"Intelli-Fit\" (di cui \u00e8 anche fondatore), una societ\u00e0 americana che realizza body scanner per la rilevazione delle misure di abiti di una persona, una delle tecnologie usate per i camerini virtuali."}
{"id": "2921604", "revid": "371529", "url": "https://it.wikipedia.org/wiki?curid=2921604", "title": "Love Is Strong", "text": "Love Is Strong \u00e8 la prima traccia di apertura, nonch\u00e9 primo singolo estratto, dell'album \"Voodoo Lounge\" dei The Rolling Stones. \nLa canzone \u00e8 stata inclusa nelle compilation \"Forty Licks\" (2002), \"GRRR!\" (2012) e \"Honk\" (2019).\nRegistrazione.\nIl brano \u00e8 stato registrato: \nIl video.\nDel brano \u00e8 stato girato anche un videoclip, interamente girato in bianco e nero. Il video \u00e8 stato girato a New York e vede i membri della band, in dimensioni ingigantite, dominare la citt\u00e0 americana, assieme ad altre persone.\nNel 1995 il videoclip fu il vincitore dei Grammy Awards nella categoria \"miglior videoclip\", battendo il pluriaccreditato video \"Go West\" dei Pet Shop Boys."}
{"id": "2921605", "revid": "767487", "url": "https://it.wikipedia.org/wiki?curid=2921605", "title": "Gilda Sansone", "text": "Carriera.\nGrazie alla vittoria di \"Italia's Next Top Model\", Gilda Sansone ha ottenuto un contratto con l'agenzia di moda D'Management Group di Milano ed un servizio fotografico su \"Elle\".\nIn seguito la Sansone ha sfilato per Custo Barcelona, Frida Karadima, Yiannos Xenis, Kor@Kor, Aslanis, Demna Gvasalia, Katerina Alexandraki, Kathy Heyndels, Victoria Kyriakides, Vrettos Vrettakos e Nino Lettieri ed \u00e8 stata testimonial di Tiffi, Oxjho urbanwear, Extin, Euforia. e Giorgia&amp;Johns e infine ha posato per il fotografo di moda campano Ferdinando Di Martino.\n\u00c8 apparsa sul calendario \"Lavazza Espresso Experience 2009\", fotografate da Annie Leibovitz, ed \u00e8 stata protagonista di servizi su \"Madame Figaro.\""}
{"id": "2921606", "revid": "599013", "url": "https://it.wikipedia.org/wiki?curid=2921606", "title": "Hvo\u017e\u010fany", "text": "Hvo\u017e\u010fany pu\u00f2 riferirsi a diversi toponimi della Repubblica Ceca:"}
{"id": "2921607", "revid": "1442080", "url": "https://it.wikipedia.org/wiki?curid=2921607", "title": "International Women's Open 2001 - Singolare", "text": "Il singolare dell'International Women's Open 2001 \u00e8 stato un torneo di tennis facente parte del WTA Tour 2001.\nJulie Halard-Decugis era la detentrice del titolo, ma quest'anno non ha partecipato.\nLindsay Davenport hanno battuto in finale 6\u20132, 6\u20130 Mag\u00fci Serna.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2921609", "revid": "149587", "url": "https://it.wikipedia.org/wiki?curid=2921609", "title": "Hvozd'any", "text": ""}
{"id": "2921610", "revid": "33689", "url": "https://it.wikipedia.org/wiki?curid=2921610", "title": "MOS VIC-II", "text": "Il MOS VIC-II \u00e8 un microprocessore usato per generare la grafica in Y/C/video composito nei computer Commodore 64 e Commodore 128.\nProdotto nei modelli 6567/8562/8564 (versioni NTSC) o 6569/8565/8566 (PAL), fu concepito come evoluzione del MOS Technology VIC (utilizzato nel Commodore VIC-20).\nFu uno dei responsabili del grande successo del C64, il modello di computer pi\u00f9 venduto di tutti i tempi.\nStoria.\nIl chip VIC-II fu progettato da Albert Charpentier e Charles Winterble alla MOS Technology come successore del VIC (6560). Il loro gruppo di sviluppo aveva in precedenza fallito la progettazione di due chip grafici, il MOS 6562 per il computer Commodore \"TOI\" ed il MOS 6564 per il \"Color PET\", a causa della necessit\u00e0 di affiancare ad essi veloci ma costose memorie. Ma gli studi fatti su questi chip non erano andati sprecati, dato che alcune delle tecnologie sviluppate erano poi confluite nel VIC.\nPer progettare il VIC-II, Charpentier e Winterble fecero un'indagine di mercato sui computer e videogiochi per scoprire quali caratteristiche fossero pi\u00f9 richieste. L'idea di aggiungere la gestione degli sprite venne dal computer Texas Instruments TI-99/4A e dal suo processore grafico TMS9918: i \u00be della superficie del VIC-II fu infatti utilizzata per la gestione di essi.\nIl lavoro sul VIC-II fu completato nella seconda met\u00e0 del 1981, mentre Robert Yannes stava lavorando sul chip SID. I due chip, come il Commodore 64, furono completati in tempo per la fiera Consumer Electronics Show che si tenne la prima settimana del 1982.\nDettagli tecnici.\nProgrammazione.\nIl VIC-II era programmato manipolando i suoi 47 registri di controllo (contro i 16 presenti nel primo VIC), mappati in memoria nell'intervallo $D000\u2013$D02E dello spazio di indirizzamento del C64. Di questi registri, 34 erano adibiti al controllo degli sprite (detti anche come MOB, Movable Object Blocks, dalla documentazione VIC-II). Come il suo predecessore, il VIC-II supportava la penna ottica ad infrarossi ed usava una versione dei caratteri PETSCII del vecchio Commodore PET rimaneggiata per adattarsi alla risoluzione video del C64.\nTramite codice si poteva istruire il VIC-II per generare pi\u00f9 di 8 sprite contemporaneamente: questa tecnica, nota come \"sprite multiplexing\", prevedeva l'intercettazione della routine di gestione del pennello video (il raster interrupt) cos\u00ec da generare, a seconda della zona dello schermo interessata, gli sprite necessari. Sempre tramite codice era possibile anche aggirare il limite hardware di 8 sprite per riga orizzontale ricorrendo al flicker, vale a dire all'accensione alternata di uno o pi\u00f9 sprite, che generava un leggero sfarfall\u00eco nell'immagine.\nColori.\nNella modalit\u00e0 multicolore (160\u00d7200 pixel, la pi\u00f9 usata nei giochi) i caratteri erano di 4\u00d78 pixel a 4 colori (su 16 disponibili). Il quarto colore (il colore dello sfondo) era identico per tutto lo schermo mentre gli altri 3 potevano essere impostati per ogni area di 4\u00d78 pixel. Gli sprite (12\u00d721 pixel) avevano 3 colori: 2 erano condivisi tra tutti gli sprite e 1 era personalizzabile. Alcuni giochi modificavano i colori durante l'interrupt raster mentre altri, come \"Summer Games\" della Epyx e \"Basketball Sam &amp; Ed\" della \"COMPUTE!'s Gazette\", sovrapponevano 2 sprite ad alta risoluzione per ottenere l'effetto di un unico sprite a 2 colori ad alta risoluzione, senza sacrificare la risoluzione orizzontale. Questa tecnica riduceva per\u00f2 il numero degli sprite utilizzabili.\nIl gruppo di progettazione del VIC-II scelse i 16 colori della tavolozza del chip in base a criteri di progettazione e non estetici. Il risultato port\u00f2 ad una tavolozza con colori non molto brillanti. Yannes spieg\u00f2 la cosa cos\u00ec:\nIl gioco \"Mayhem in Monsterland\" del 1993 \u00e8 un esempio di cosa si potesse ottenere spremendo al massimo le potenzialit\u00e0 del VIC-II, con un risultato comparabile con la grafica offerta dalle macchine a 16 bit dell'epoca.\nIl VIC-IIe.\nIl chip VIC-IIe (MOS 8564/8566) del Commodore 128 (\"e\" sta per \"revisione E\") utilizzava 48 pin e aveva 2 registri in pi\u00f9, uno per accedere al tastierino numerico ed i tasti extra e l'altro per far cambiare la frequenza del clock da 1\u00a0MHz a 2\u00a0MHz e viceversa: al clock pi\u00f9 alto il video composito del VIC-II era disattivato, permettendo l'uso della modalit\u00e0 a 80 colonne del C128 tramite il secondo chip video del computer, il VDC (MOS 8563)."}
{"id": "2921611", "revid": "38120", "url": "https://it.wikipedia.org/wiki?curid=2921611", "title": "Book of Shadows", "text": "Book of Shadows \u00e8 il primo album in studio da solista del musicista heavy metal statunitense Zakk Wylde, pubblicato nel 1996.\nIl disco.\nMostra un lato differente dello stile dell'artista rispetto a quello dei lavori con Ozzy Osbourne e i Black Label Society. Ma, riprende - in parte - quello della sua prima band: i Pride &amp; Glory, ovvero un rock con fortissime influenze folk e southern rock. Dall'album furono estratti due singoli: \"Between Heaven and Hell\" e \"Way Beyond Empty\"; \"Throwin' It All Away\" fu scritta dopo la morte per overdose di cocaina di un caro amico di Zakk: Shannon Hoon, cantante dei Blind Melon."}
{"id": "2921612", "revid": "287204", "url": "https://it.wikipedia.org/wiki?curid=2921612", "title": "Nau (fiume)", "text": "La Nau \u00e8 un affluente alla sinistra orografica del Danubio. Le sue sorgenti si trovano a nord-ovest di Langenau. Sul suo corso vi sono alcuni mulini, alcuni dei quali hanno ormai solo funzione di monumento.\nCorso del fiume.\nIl corso del Nau si sviluppa per una lunghezza di 21\u00a0km. Subito dopo la sorgente vi affluisce dalla destra il Rohngraben, che per un certo periodo veniva anche chiamato \"Warme Ach\".\nQuindi il fiume attraversa la citt\u00e0 di Langenau in direzione ovest-Est, si unisce al Fl\u00f6tzbach e presso il Kappenzipfel al Kalten Ach. Si dirige quindi verso sud attraverso il Donauried per unirsi, poco prima del Sixenm\u00fchle, al Schammenbach. Da qui fluisce nuovamente verso sud-ovest attraverso Riedheim, a Leipheim, per poi riprendere la direzione verso est nella pianura del Donau-Wald, ove sfocia nel Danubio presso G\u00fcnzburg.\nStoria.\nIl territorio fu popolato fin dal neolitico. Verso il IV secolo nacquero i primi insediamenti degli Alemanni nel bacino del Nau. I mulini lungo il fiume nacquero come generatori di forza motrice per le tessiture di lino e per la macina del frumento. Nel XVIII secolo le zone bagnate dal Nau furono utilizzate per allevamenti bovini, per la produzione di paglia e per l'estrazione di torba. Oggi, accanto ai pascoli per vitelli, vi sono anche campi coltivati. L'estrazione di torba invece \u00e8 stata sospesa.\nAffluenti.\nGli affluenti del Nau sono:"}
{"id": "2921614", "revid": "838137", "url": "https://it.wikipedia.org/wiki?curid=2921614", "title": "International Women's Open 2001 - Doppio", "text": "Il doppio dell'International Women's Open 2001 \u00e8 stato un torneo di tennis facente parte del WTA Tour 2001.\nAi Sugiyama e Nathalie Tauziat erano le detentrici del titolo, ma hanno partecipato con partner differenti, la Sugiyama con Daniela Hantuchov\u00e1 e la Tauziat con Kimberly Po-Messerli.\nLa Po-Messerli e la Tauziat hanno perso nel 1\u00ba turno contro D\u00e1ja Bed\u00e1\u0148ov\u00e1 e Conchita Mart\u00ednez.\nLa Hantuchov\u00e1 e Sugiyama hanno perso in semifinale contro Cara Black e Elena Lichovceva.\nLisa Raymond e Rennae Stubbs hanno battuto in finale 6\u20132, Cara Black e Elena Lichovceva.\nTeste di serie.\nCampionessesa seeds are indicated in bold text while text in italics indicates the round in which those seeds were eliminated."}
{"id": "2921617", "revid": "2075281", "url": "https://it.wikipedia.org/wiki?curid=2921617", "title": "Decreto legislativo 15 dicembre 1997, n. 446", "text": "Il decreto legislativo 446/1997 \u00e8 il decreto legislativo con il quale il Governo, in attuazione di una legge delega, ha introdotto, a partire dal 1\u00ba gennaio 1998, l'imposta regionale sulle attivit\u00e0 produttive e l'addizionale regionale all'Irpef, provvedendo nel contempo, a sopprimere una serie di tributi allora vigenti, tra i quali l'I.lo.r, il Contributo al Servizio Sanitario Nazionale, l'imposta comunale per l'esercizio di imprese arti e professioni, la tassa sulla concessione governativa per l'attribuzione di partita IVA, l'imposta sul patrimonio netto delle imprese.\nL'imposta sul reddito delle attivit\u00e0 produttive \u00e8 un'imposta reale, non deducibile ai fini delle imposte sui redditi, che ha il suo presupposto nell'esercizio abituale di un'attivit\u00e0 autonomamente organizzata diretta alla produzione o allo scambio di beni ovvero alla prestazione di servizi. \nSoggetti passivi sono:\nL'imposta si applica sul valore della produzione netta derivante dall'attivit\u00e0 esercitata nel territorio della Regione.\nLa determinazione del valore della produzione netta varia a seconda della tipologia del soggetto passivo."}
{"id": "2921619", "revid": "412743", "url": "https://it.wikipedia.org/wiki?curid=2921619", "title": "Pomona, California", "text": ""}
{"id": "2921626", "revid": "410660", "url": "https://it.wikipedia.org/wiki?curid=2921626", "title": "National Security", "text": ""}
{"id": "2921627", "revid": "237256", "url": "https://it.wikipedia.org/wiki?curid=2921627", "title": "Sem\u0451novskaja", "text": ""}
{"id": "2921628", "revid": "94313316", "url": "https://it.wikipedia.org/wiki?curid=2921628", "title": "C/2010 G1 Boattini", "text": "La cometa non periodica C/2010 G1 (Boattini) \u00e8 la tredicesima cometa scoperta dall'astronomo italiano Andrea Boattini. La cometa \u00e8 stata scoperta il 5 aprile 2010 nel corso del programma Catalina Sky Survey, utilizzando il telescopio Schmidt di 68 cm installato sul monte Bigelow, in Arizona (Usa)."}
{"id": "2921630", "revid": "767487", "url": "https://it.wikipedia.org/wiki?curid=2921630", "title": "Bank of the West Classic 2001", "text": "Il ' Bank of the West Classic 2001 \u00e8 stato un torneo di tennis giocato sul cemento.\n\u00c8 stata la 30\u00aa edizione del East West Bank Classic, che fa parte della categoria Tier II nell'ambito del WTA Tour 2001.\nSi \u00e8 giocato al Taube Tennis Center di Stanford (California) negli Stati Uniti, dal 23 al 29 luglio 2001.\nCampionesse.\nSingolare.\n Kim Clijsters ha battuto in finale Lindsay Davenport, 6\u20134, 6\u20137(5), 6\u20131\nDoppio.\n Janet Lee / Wynne Prakusya hanno battuto in finale Nicole Arendt / Caroline Vis, 3\u20136, 6\u20133, 6\u20133"}
{"id": "2921632", "revid": "224230", "url": "https://it.wikipedia.org/wiki?curid=2921632", "title": "H\u00e1jek", "text": ""}
{"id": "2921634", "revid": "287204", "url": "https://it.wikipedia.org/wiki?curid=2921634", "title": "Acura Classic 2001", "text": "L'Acura Classic 2001 \u00e8 stato un torneo di tennis giocato sul cemento. \n\u00c8 stata la 23\u00aa edizione del torneo di San Diego, che fa parte della categoria Tier II nell'ambito del WTA Tour 2001. \nSi \u00e8 giocato a San Diego negli USA dal 30 luglio al 5 agosto 2001.\nCampionesse.\nSingolare.\n Venus Williams ha battuto in finale Monica Seles, 6\u20132, 6\u20133\nDoppio.\n Cara Black / Elena Lichovceva hanno battuto in finale Martina Hingis / Anna Kurnikova, 6\u20134, 1\u20136, 6\u20134"}
{"id": "2921637", "revid": "599013", "url": "https://it.wikipedia.org/wiki?curid=2921637", "title": "H\u0159edle", "text": "H\u0159edle pu\u00f2 riferirsi a diversi toponimi della Repubblica Ceca:"}
{"id": "2921639", "revid": "287204", "url": "https://it.wikipedia.org/wiki?curid=2921639", "title": "Hredle", "text": ""}
{"id": "2921641", "revid": "113939944", "url": "https://it.wikipedia.org/wiki?curid=2921641", "title": "Addizionale regionale all'Irpef", "text": "L'addizionale Regionale all'Irpef, in Italia, \u00e8 una quota tributaria aggiuntiva all'IRPEF.\nIntrodotta dall'art. 50 del d.lgs. 15 dicembre 1997 n. 446, \u00e8 dovuta dal 1998 alla Regione in cui il contribuente abbia il domicilio fiscale al 31 dicembre dell'anno fiscale di riferimento.\nAd esempio, \u00e8 dovuta alla Regione nella quale il contribuente ha il domicilio fiscale nel caso in cui, per lo stesso anno, sia dovuta l'imposta sul reddito delle persone fisiche (IRPEF).\nModalit\u00e0 di calcolo.\nSi calcola sulla base imponibile costituita dal reddito complessivo determinato ai fini IRPEF, al netto degli oneri deducibili riconosciuti ai fini di tale imposta.\nEssa \u00e8 determinata applicando l'aliquota fissata dalla regione (una percentuale che varia da un minimo dello 1,23% ad un massimo del 3,33%, limiti fissati dalla legge) in cui il contribuente ha residenza, al reddito complessivo determinato ai fini dell'imposta sul reddito delle persone fisiche, al netto degli oneri deducibili riconosciuti ai fini di tale imposta.\nPossibilit\u00e0 di variazione.\nCiascuna Regione, con provvedimento da pubblicare nella \"Gazzetta Ufficiale\" non oltre il 31 dicembre dell'anno precedente a quello cui l'addizionale si riferisce, ha la facolt\u00e0 di aumentare tale aliquota:\nLe regioni possono disporre detrazioni di imposta in favore della famiglia maggiorando quelle previste ai fini IRPEF, e possono altres\u00ec adottare misure di sostegno economico diretto, a favore dei soggetti IRPEF, che, a causa del livello di reddito e della relativa imposta, non possono fruire di detta detrazione. Le regioni possono inoltre disporre, detrazioni dall'addizionale stessa in luogo dell'erogazione di sussidi, voucher, buoni servizio e altre misure di sostegno sociale previste dalla legislazione regionale. Tali facolt\u00e0 non possono essere esercitate dalle regioni impegnate nei piani di rientro dal deficit sanitario alle quali \u00e8 stata applicata la misura prevista per mancato rispetto del piano stesso.\nAliquote.\nNella tabelle che segue sono riportate le aliquote valide per l'anno 2019."}
{"id": "2921642", "revid": "118795714", "url": "https://it.wikipedia.org/wiki?curid=2921642", "title": "East West Bank Classic 2001", "text": "L'East West Bank Classic 2001 \u00e8 stato un torneo di tennis giocato sul cemento.\n\u00c8 stata la 28\u00aa edizione del torneo, che fa parte della categoria Tier II nell'ambito del WTA Tour 2001.\nSi \u00e8 giocato a Manhattan Beach vicino a Los Angeles negli Stati Uniti, dal 6 al 12 agosto 2001.\nCampionesse.\nSingolare.\n Lindsay Davenport ha battuto in finale Monica Seles, 6\u20133, 7\u20135\nDoppio.\n Kimberly Po-Messerli / Nathalie Tauziat hanno battuto in finale Nicole Arendt / Caroline Vis, 6\u20133, 7\u20135"}
{"id": "2921644", "revid": "1494169", "url": "https://it.wikipedia.org/wiki?curid=2921644", "title": "A ciascuno il suo", "text": ""}
{"id": "2921646", "revid": "729019", "url": "https://it.wikipedia.org/wiki?curid=2921646", "title": "Thalgo Australian Women's Hardcourts 2001", "text": "Il Thalgo Australian Women's Hardcourts 2001 \u00e8 stato un torneo di tennis giocato sul cemento. \u00c8 stata la 5\u00aa edizione del \"torneo di Gold Coast\", che fa parte della categoria Tier III nell'ambito del WTA Tour 2001. Si \u00e8 giocato a Gold Coast in Australia, dal 31 dicembre 2000 al 6 gennaio 2001.\nCampionesse.\nSingolare.\n Justine Henin ha battuto in finale Silvia Farina Elia 7\u20136 (7\u20135), 6\u20134\nDoppio.\n Giulia Casoni / Janette Hus\u00e1rov\u00e1 hanno battuto in finale Katie Schlukebir / Meghann Shaughnessy 7\u20136 (11\u20139), 7\u20135"}
{"id": "2921650", "revid": "1442080", "url": "https://it.wikipedia.org/wiki?curid=2921650", "title": "Thalgo Australian Women's Hardcourts 2001 - Singolare", "text": "Il singolare del Thalgo Australian Women's Hardcourts 2001 \u00e8 stato un torneo di tennis facente parte del WTA Tour 2001.\nSilvija Talaja era la detentrice del titolo, ma ha perso nei quarti di finale contro Silvia Farina Elia.\nJustine Henin ha battuto in finale 7\u20136 (7\u20135), 6\u20134 Farina Elia.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2921651", "revid": "287204", "url": "https://it.wikipedia.org/wiki?curid=2921651", "title": "Celeste Star", "text": "\u00c8 stata la \"Pet of the Month\" di giugno 2005 per la rivista Penthouse.\nBiografia.\nHa cominciato la sua carriera nel 2004. \u00c8 apparsa sulla copertina di marzo 2005 della rivista Hustler e nel giugno 2005 \u00e8 stata \"Pet of the Month\" per la rivista Penthouse."}
{"id": "2921652", "revid": "838137", "url": "https://it.wikipedia.org/wiki?curid=2921652", "title": "Thalgo Australian Women's Hardcourts 2001 - Doppio", "text": "Il doppio del Thalgo Australian Women's Hardcourts 2001 \u00e8 stato un torneo di tennis facente parte del WTA Tour 2001.\nJulie Halard-Decugis e Anna Kurnikova erano le detentrici del titolo, ma quest'anno non hanno partecipato.\nGiulia Casoni e Janette Hus\u00e1rov\u00e1 hanno battuto in finale 7\u20136 (11\u20139), 7\u20135 Katie Schlukebir e Meghann Shaughnessy."}
{"id": "2921655", "revid": "79968", "url": "https://it.wikipedia.org/wiki?curid=2921655", "title": "Rivoluzione fascista", "text": "La locuzione rivoluzione fascista \u00e8 stata utilizzata da intellettuali ed esponenti politici del fascismo per definire gli anni della nascita e della presa del potere da parte del fascismo in Italia e i progressivi mutamenti istituzionali che portarono da un regime liberale a quello totalitario. \u00c8 stata ripresa dalla storiografia a partire dagli anni settanta del XX secolo non pi\u00f9 a scopo celebrativo, ma come definizione dei caratteri di rottura che il fascismo ebbe sulla societ\u00e0 italiana.\nStoria.\nIl sansepolcrismo e la marcia su Roma.\nGi\u00e0 nel dicembre 1914 con la fondazione a Milano del movimento Fascio d'azione rivoluzionaria patrocinato da Benito Mussolini (il mese precedente gi\u00e0 fondatore de \"Il Popolo d'Italia\") e Alceste De Ambris, legato al mondo degli interventisti, sindacalista rivoluzionario e autore poi della Carta del Carnaro (che ispirer\u00e0 la fascista \"Carta del Lavoro\") durante l'impresa di Fiume con Gabriele D'Annunzio (1919-1920), si posero le basi di un movimento rivoluzionario interventista, a cui aderirono personalit\u00e0 come Filippo Corridoni, sindacalista nazionale e rivoluzionario.\nAl termine della prima guerra mondiale, il processo riprese attivamente e, nell'area interventista si coagul\u00f2 attorno alla figura di Mussolini un nuovo movimento, fondato a Milano il 23 marzo 1919 durante l'adunata di piazza San Sepolcro dalla confluenza di sindacalisti nazionali, futuristi che si proclamavano rivoluzionari come Marinetti, arditi e altri ex combattenti: erano i Fasci italiani di combattimento.\nIl \"Manifesto dei Fasci italiani di combattimento\", fu ufficialmente pubblicato su \"Il Popolo d'Italia\" il 6 giugno 1919. \nDefinitosi \u201crivoluzionario\u201d nell'incipit viene: \"Ecco il programma nazionale di un movimento sanamente italiano. Rivoluzionario, perch\u00e9 antidogmatico e antidemagogico; fortemente innovatore perch\u00e9 antipregiudizievole. Noi poniamo la valorizzazione della guerra rivoluzionaria al di sopra di tutto e di tutti. \" proponeva una \u201crivoluzione nazionale\" che portasse al governo della nazione una nuova classe dirigente formata principalmente dai \"combattenti\" della Grande guerra delusi dalla \"vittoria mutilata\" presenti in maniera trasversale in tutti i partiti Destinatari del messaggio fascista furono in primo luogo ricercati nella sinistra massimalista, la quale lungi dal voler sovvertire lo Stato, portasse le proprie istanze e lo \"socializzasse\" dall'interno. I Fasci di combattimento sarebbero serviti a legare alcuni di questi mondi non omogenei come gli interventisti di sinistra, i futuristi, gli ex arditi, i repubblicani e i sindacalisti rivoluzionari.\nNell'estate 1921 le prospettive mussoliniane di una soluzione negoziale del problema rivoluzionario di stampo socialista delle origini, si scontravano con quelle radicali dello squadrismo pi\u00f9 acceso, che chiedeva invece senza mezzi termini la presa del potere attraverso un colpo di Stato. Cos\u00ec, nel novembre del 1921 i Fasci italiani di combattimento si trasformarono nel Partito Nazionale Fascista (PNF), combattendo al suo interno fra spinte volte a scelte rivoluzionarie ed istanze di crescita costituzionale. \nGli squadristi che presero parte alla marcia su Roma furono denominati dalla pubblicistica del regime le \"camicie nere della rivoluzione\" e la marcia venne celebrata negli anni successivi, dagli organi di regime, come l'acme della cosiddetta \"rivoluzione fascista\".\nMussolini fece accenni rivoluzionari (ma anche reazionari) in numerosi suoi discorsi successivi al 1919:\nIl consolidamento del potere (1925-1928).\nLe cosiddette \"leggi fascistissime\" del 1925 (seguite al delitto Matteotti del 1924 e al discorso di Mussolini del 3 gennaio) e quelle venute fino al 1928, sulle prerogative del Capo del Governo e l'istituzione ufficiale del Gran Consiglio del Fascismo (esistente di fatto dal 1923), definiscono esplicitamente lo Stato italiano, malgrado fosse formalmente sempre una monarchia costituzionale come uno Stato nuovo, un \"regime sorto dalla rivoluzione dell'ottobre 1922\". Con l'avvento al potere assoluto le istanze rivoluzionarie del cosiddetto \"fascismo movimento\" si annacquarono, al di l\u00e0 delle enunciazioni e gi\u00e0 dal 1923, con la fusione con l'Associazione Nazionalista Italiana filo-monarchica, e poi nel 1929, con il concordato fra Stato e Chiesa, prevalsero gli aspetti tipici di un regime autoritario\nQuesto sebbene riviste come \"La conquista dello Stato\", diretta da Curzio Malaparte, proclamarono spesso il concetto di rivoluzione fascista. I fascisti intransigenti fecero spesso riferimento alla \"rivoluzione italiana dell'ottobre\", per contrapporla alla rivoluzione d'ottobre, bolscevica e comunista, avvenuta in Russia nel novembre 1917. Malaparte aveva scritto nel 1923: \nPer Malaparte il fascismo fu sia una \"controriforma\" che rivoluzione, e i fascisti \"giacobini in camicia nera\", come l\u00ec definir\u00e0 in \"Tecnica del colpo di Stato\". Questo concetto di rivoluzione fascista come continuazione del processo risorgimentale era espresso nel Manifesto degli intellettuali fascisti, pubblicato il 21 aprile 1925 da Giovanni Gentile.\nIl dibattito interno al fascismo.\nUna parte del fascismo si consider\u00f2 sempre come un movimento rivoluzionario, trasgressivo e ribelle (emblematico in tal senso il motto dannunziano \u00abme ne frego\u00bb ripreso e usato dalla propaganda fascista) in radicale contrasto col liberalismo dell'Italia pre-fascista.\nSecondo Sergio Panunzio, amico personale di Mussolini che ebbe su di lui una significativa influenza, il fascismo si proponeva l'intento di modificare la societ\u00e0 italiana creando uno \"stato-societ\u00e0\" fondato sulle corporazioni, in una sorta di correzione ideologica della rivoluzione francese e del suo \"stato-popolo\", profondamente diverso anche dallo \"stato-classe\" attuato dalla rivoluzione russa.. Il ministro Giuseppe Bottai, nella rivista \"Critica fascista\", gi\u00e0 nel 1926 proclamava che il fascismo doveva restare \"rivoluzione permanente\" Bottai vuole edificare quella rivoluzione che la marcia su Roma, sebbene sia \"il principio d'una nuova vita\", non ha prodotto.\nNegli anni '30 con i giovani intellettuali raccolti nella rivista \"Primato\", teorizz\u00f2 un fascismo che doveva ritrovare la carica rivoluzionaria delle origini.\n\"\u2026conquistato il potere, il problema delle origini si ripropone in tutta la sua interezza. Questo problema \u00e8 di rivoluzione intellettuale. Cos\u00ec noi rispondiamo agli oppositori, che tentano di gettare nel nostro cammino l'equivoco d'una rivoluzione esaurita in uno sforzo puramente muscolare e ci negano il diritto di creare la politica nuova della nuova Italia, e rispondiamo, anche, mi sia permesso affermarlo senza ambagi, a quei fascisti i quali incedono nell'equivoco antifascista dell'opposizione, quando disgraziatamente tentano di elevare a teoria aspetti superati o transeunti della nostra azione politica\".\nBottai \u00e8 uno dei pi\u00f9 intransigenti rivoluzionari contro la corrente reazionaria (ma sar\u00e0 anche a favore delle leggi razziali fasciste e dell'avvicinamento alla Germania nazista) e moderata \u2014 Giovanni Gentile per la seconda, Julius Evola, controrivoluzionario e tradizionalista, e i clericofascisti per la prima \u2014 anche se poi voter\u00e0 assieme a Dino Grandi e Galeazzo Ciano contro Mussolini il 25 luglio 1943 all'ordine del giorno Grandi durante il Gran Consiglio, e sar\u00e0 condannato a morte in contumacia dai fascisti nel 1944, cosa che eviter\u00e0 fuggendo dall'Italia e arruolandosi nella legione straniera francese.\nEgli, e altri, tentarono di equiparare storicamente i fascisti con giacobini della rivoluzione francese.\nLa volont\u00e0 del fascismo di incidere nella storia come una rivoluzione pari a quella francese e russa si manifest\u00f2 anche con l'istituzione della cosiddetta \"era fascista\", ossia una particolare numerazione degli anni che faceva riferimento al giorno della marcia su Roma. Il primo anno dell'Era fascista (indicato accanto alla data tradizionale come \"I, E.F.\") comincia quindi il 28 ottobre 1922 e termina il 27 ottobre 1923. Il riferimento diretto era al nuovo calendario istituito dalla rivoluzione francese nel 1793, che indicava retroattivamente l'anno I a partire dal 22 settembre 1792, giorno di soppressione dell'ultimo residuo della monarchia; secondo gli intellettuali \"rivoluzionari\" del regime il movimento fascista costituiva una moderna evoluzione della grande rivolta francese, riprendendo Mussolini stesso che aveva definito il fascismo come una sorta di populismo che avrebbe superato gli errori della democrazia liberale: \nNella Repubblica Sociale Italiana.\nNel corso della seconda guerra mondiale, all'interno della Repubblica Sociale Italiana, il Partito Fascista Repubblicano, teorizz\u00f2 attraverso una serie di provvedimenti radicali di attuare un fascismo rivoluzionario estrinsecato attraverso il cosiddetto Manifesto di Verona, pur non avendo i mezzi materiali, gli uomini e il controllo del territorio necessari per attuare questi stessi provvedimenti. Molti lo considerarono un ritorno al sansepolcrismo, altri non aderirono. Come detto, Mussolini si era gi\u00e0 vantato di passare in un regime di democrazia illiberale plebiscitaria e autoritaria, che raggiunse tratti di totalitarismo, per giungere, tramite il consenso di massa, all'instaurazione di forme nuove di governo popolare. Lo stesso duce, poi, come riportato da Yvon De Begnac, giornalista e scrittore italiano, biografo ufficiale di Benito Mussolini tra il 1934 ed il 1943, ebbe a dichiarare, tentando di sganciarsi dai conservatori e dal populismo di destra, identificandosi invece con una forma di nazionalismo di sinistra: \nNel 1944 al processo di Verona alcuni dei protagonisti della marcia, come De Vecchi e Grandi, sarebbero stati accusati di \"aver tradito la rivoluzione fascista\" tentando accordi con Facta e Salandra. Mussolini stesso, nei suoi ultimi mesi, ripropose in discorsi, intervisti e scritti i suoi cavalli di battaglia \"rivoluzionari\" di giovent\u00f9, ripresi dal sansepolcrismo, e nuovamente sanciti dalla Carta di Verona: il corporativismo e le, mai attuate, socializzazione dell'economia, cogestione e democrazia organica (presente nella bozza di Costituzione della Repubblica Sociale Italiana).\nIl punto principale, la socializzazione delle imprese, vista con sospetto e boicottata dalla Germania nazionalsocialista, venne disposta inizialmente con il D.Lgs. 12 febbraio 1944, n. 375 alla firma di Mussolini unita a quelle di Giampietro Domenico Pellegrini e Piero Pisenti. Per diretta conseguenza il compito venne assegnato al ministro dell'Economia corporativa l'ingegner Angelo Tarchi, che si insedi\u00f2 nella sede del ministero a Bergamo. Il 20 giugno 1944, ossia appena quattro mesi dopo il decreto legislativo, il dirigente della federazione fascista degli impiegati del commercio Anselmo Vaccari in un rapporto diretto a Mussolini riport\u00f2 quanto segue: \u00abI lavoratori considerano la socializzazione come uno specchio per le allodole, e si tengono lontano da noi e dallo specchio. Le masse ripudiano di ricevere alcunch\u00e9 da noi\u00bb.\nL'attuazione integrale della socializzazione era prevista per il 25 aprile 1945. Mussolini si lasci\u00f2 andare a considerazioni utopiche su un mondo socializzato, punto d'arrivo dei vari socialismi nazionali rivoluzionari (tra cui Mussolini includeva anche il nazionalsocialismo tedesco) nella sua ultima intervista di alcuni giorni prima:\nNel suo ultimo discorso pubblico, ripropose il repubblicanesimo del 1919 come una fondamentale conquista da ottenere per tutta l'Italia:\nTutte queste posizioni, riprese in chiave anti-usura e anti-finanziaria, erano condivise anche dal poeta americano residente in Italia Ezra Pound. Nicola Bombacci fu poi un altro intellettuale che apport\u00f2 un'importante contributo al concetto di rivoluzione fascista; egli era uno dei fondatori del Partito Comunista d'Italia nel 1921, dopo aver partecipato alla rivoluzione russa, poi avvicinatosi a Mussolini negli anni '30, e ader\u00ec in forma attiva alla RSI finendo fucilato dai partigiani a Dongo come traditore (le sue ultime parole furono forse \"viva il Socialismo\"); il suo corpo fu appeso in piazzale Loreto a Milano accanto al duce, a Clara Petacci e ai gerarchi fucilati. Bombacci dichiar\u00f2 il suo sentirsi un vero \"rivoluzionario\" anche nel suo ultimo mese di vita, utilizzando anche l'appellativo \"compagni\" anzich\u00e9 \"camerati\":\nInfluenza del concetto all'estero e nel dopoguerra.\nAll'estero si guard\u00f2 con interesse all'ideologia della \"rivoluzione fascista\"- oltre che nell'esperienza del nazionalsocialismo iniziale (specialmente la corrente strasserista alternativa agli hitleriani puri) - ad esempio da parte di alcuni intellettuali della r\u00e9volution nationale del governo di Vichy, quali Pierre Drieu La Rochelle e Robert Brasillach, che coni\u00f2 l'espressione \"fascismo immenso e rosso\". \nLe tesi del \"fascismo nazional-rivoluzionario\", nel dopoguerra furono alla base della nuova terza via o \"tercera posici\u00f3n\" adottata dal peronismo argentino a partire dal 1945 con la cosiddetta \"rivoluzione dei \"descamisados\"\"; fu presente anche in alcuni esperimenti economici attuati nella Spagna franchista e nel Portogallo salazariano., oltre che nei fermenti vari della giovent\u00f9 neofascista, fino ad arrivare in tempi recenti alla Nuova Destra e al nazional-anarchismo.\nDibattito storico.\nContestata dagli intellettuali antifascisti, che attribuivano al fascismo natura esclusivamente regressiva e reazionaria, la locuzione scomparve quasi completamente nei primi decenni del dopoguerra per poi riemergere in campo storiografico revisionista degli anni settanta del XX secolo, dove essa \u00e8 stata poi ripresa dagli studiosi comunque non fascisti - a partire da George Mosse e Renzo De Felice - nel dibattito sull'interpretazione degli elementi di rottura istituzionale e di discontinuit\u00e0 sociali e culturali provocati dai \"fascismi\" e nel confronto fra fascismo e nazismo. Alcuni studiosi (George Mosse, Renzo De Felice, Zeev Sternhell ed Emilio Gentile) utilizzano la locuzione. In particolare De Felice sosteneva si trattasse di una \"rivoluzione conservatrice\"; Gentile, suo allievo, sostiene che il fascismo fosse una \"rivoluzione antropologica\" radicale, tesa a creare un nuovo tipo di umanit\u00e0, l'uomo nuovo.\nL'interpretazione del termine \"rivoluzione\".\nGli oppositori del fascismo stigmatizzarono fin da principio la pretesa squadrista di definire \"rivoluzione\" il loro movimento e quindi la presa del potere. In particolare l'antifascismo di area socialista defin\u00ec la vittoria del fascismo come una forma di \"successo seppur temporaneo della reazione economica capitalista sull'ascesa delle classi popolari\".\nAntonio Gramsci, una delle menti pi\u00f9 importanti del marxismo in Italia, in un discorso parlamentare dichiar\u00f2:\nNon diverso il giudizio che - dal punto di vista liberale - esprimeva Pietro Gobetti:\nNel 1936 per\u00f2 Palmiro Togliatti, insieme ad altri 60 esponenti del PCI, nel celebre \"appello ai fratelli in Camicia nera\" si rivolse al \"fascismo della prima ora\", in contrapposizione al fascismo reazionario al potere:\nCronologia.\nNel \"Primo e secondo libro della Rivoluzione fascista\" edito nel 1941 dal PNF, venivano indicate le \"date storiche della Rivoluzione\" (viene esclusa la fondazione del primo Fascio d'azione rivoluzionaria nel 1914) di cui si riportano qui alcune fra le pi\u00f9 significative per una comprensione pi\u00f9 approfondita della cronologia della Rivoluzione fascista: sono riportate alcune date fino alla fondazione di Littoria (1934)."}
{"id": "2921665", "revid": "767487", "url": "https://it.wikipedia.org/wiki?curid=2921665", "title": "Florette e Patapon (film 1913)", "text": "Florette e Patapon \u00e8 un film del 1913 diretto da Mario Caserini.\nTrama.\nDue soci, Florette e Patapon, intraprendono un viaggio d'affari. Florette lascia al fidato segretario Giuliano Barbet, innamorato della bella Clara presentatagli dai suoi affezionati datori di lavoro, il compito di controllare la moglie Enrichetta, che per\u00f2 si reca insieme a Bianca, moglie di Patapon, al Lido di Genova, dove quest'ultima trova nel bello e giovane Armando un'amante, mentre Giuliano cerca di riportare a casa Enrichetta che, corteggiata dai gentiluomini dell'albergo dove alloggiano, crea situazioni equivoche cercando di evitare scandali.\nDurante il viaggio di ritorno Florette e Patapon perdono una coincidenza e si trovano ad alloggiare nello stesso albergo dove vengono a scoprire le avventure delle mogli.\nMentre un malore alletta Patapon, Florette si consola con la frivola Chechette, amante di un geloso capitano che li coglie sul fatto; Florette scappa senza riuscire a vestirsi ed indossa degli abiti da donna che trova fuggendo.\nPer tutelare la riservatezza era stato usato il nome del buon Giuliano alla registrazione dell'hotel, ed alla luce dello scandalo il nome del povero segretario finisce nei pettegolezzi arrivando fino all'amata Clara. Florette si trova quindi costretto ad ammettere le sue colpe alla madre di Clara per non compromettere le nozze ed il nome di Giuliano.\nLa censura.\nIl film fu uno dei primi ad essere oggetto di discussione da parte della commissione di censura appena istituita con la \"Legge 785\" del 25 giugno 1913; riusc\u00ec ad ottenere il visto dopo aver tagliato una scena nella quale Bianca Patapon siede sulle ginocchia del suo amante Armando ed una nella quale Florette e Chechette sono abbracciati."}
{"id": "2921666", "revid": "120456338", "url": "https://it.wikipedia.org/wiki?curid=2921666", "title": "Banche in Ticino", "text": "Il Ticino ha un ruolo importante nel Settore bancario svizzero. Lugano \u00e8 infatti la terza piazza finanziaria, dopo Zurigo e Ginevra. Lo sviluppo delle banche ticinesi \u00e8 per\u00f2 pi\u00f9 recente di quello delle banche ginevrine e zurighesi.\nCronistoria delle banche ticinesi.\nCassa Ticinese di Risparmio.\nFondata nel 1833 da un gruppo di circa 80 cittadini su iniziativa del Consigliere di Stato Giovanni Battista Pioda e di Stefano Franscini, la Cassa Ticinese di Risparmio fu la prima banca ticinese. Il suo scopo era di favorire il risparmio. Le somme raccolte venivano versate alla Cassa del Cantone Ticino e servivano al rimborso parziale dei prestiti cantonali. Il tasso d'interesse era del 4%. L'attivit\u00e0 della cassa cess\u00f2 nel 1861 per lasciare il posto alla Banca Cantonale Ticinese.\nBanca Cantonale Ticinese.\nFondata nel 1858 dalla Cassa Ticinese di Risparmio, la Banca Cantonale Ticinese fu la prima banca ad offrire tutti i servizi, compreso l'emissione dei biglietti di banca. Oltre alla raccolta del risparmio, la banca agiva come istituto di credito allo scopo di favorire il commercio e l'industria ticinesi.\nIl governo ticinese particip\u00f2 al capitale della societ\u00e0 anonima sottoscrivendo il 20% delle azioni. La banca era sottoposta alla sorveglianza del Governo ed era considerata uno \"stabilimento pubblico\" (decreto legislativo dell'8 giugno 1858)\nL'attivit\u00e0 della banca cominci\u00f2 solo nel 1861 poich\u00e9 alcuni azionisti versarono con molte difficolt\u00e0 le somme promesse. La ripresa dell'attivo e del passivo della Cassa Cantonale di Risparmio avvenne il primo luglio 1861.\nI primi anni di attivit\u00e0 furono difficili poich\u00e9 il pubblico non aveva molto fiducia nel nuovo istituto. Pi\u00f9 tardi gli investimenti effettuati in Italia causarono delle perdite notevoli.\nNel 1890 fu scoperto che il cassiere cantonale aveva prelevato delle somme importanti per fare delle speculazioni errate. Il pubblico si present\u00f2 in massa per ottenere la restituzione dei risparmi versati. La cassa di risparmio perse quasi la met\u00e0 delle somme depositate.\nLa chiusura degli sportelli del Credito Ticinese di Locarno nel mese di gennaio del 1914 fu fatale alla Banca Cantonale Ticinese che in realt\u00e0 era gi\u00e0 in stato di insolvenza dal 1890. Il fallimento caus\u00f2 una perdita di 16 milioni di franchi. I creditori perdettero l'80% dei capitali depositati.\nBanca della Svizzera Italiana.\nLa Banca della Svizzera Italiana (oggi BSI SA) fu fondata a Lugano nel 1873 in previsione dell'apertura della linea ferroviaria del Gottardo e dello sviluppo del commercio regionale e internazionale\n. Il Credito Svizzero di Zurigo e il Bankverein di Basilea parteciparono alla creazione di questa banca.\nTre agenzie furono aperte nell'Italia del Nord. La banca partecip\u00f2 alla costituzione della societ\u00e0 Omnibus e Tramvie di Milano e di altre societ\u00e0 commerciali e finanziarie.\nNel 1883 le agenzie estere furono chiuse e l'attivit\u00e0 della banca si limit\u00f2 al canton Ticino. I bisogni di finanziamento regionali erano aumentati e la banca contribu\u00ec alla costruzione della linea del Monteceneri e delle imprese di navigazione dei laghi Maggiore, di Como e di Lugano.\nNel 1885 l'agenzia di Bellinzona fu ceduta alla Banca Popolare Ticinese che l'istituto di Lugano aveva creato allo scopo di meglio favorire lo sviluppo del Sopraceneri.\nNel 1935 fu aperta a Zurigo la prima succursale al Nord delle Alpi.\nLa maggioranza del capitale della banca cambia pi\u00f9 volte durante la sua lunga attivit\u00e0.\nNel 1991 \u00e8 posseduta dalla Societ\u00e0 di Banca Svizzera (UBS AG dopo la fusione) che la cede alle Assicurazioni Generali nel 1998.\nL'espansione dell'istituto prosegue acquistando la Banca Unione di Credito e pi\u00f9\ntardi la Banca del Gottardo dalla Swiss Life.\nA partire del 1998 \u00e8 la BTG Pactual che possiede il capitale della banca fino al\n2015 quando la banca EFG International acquista l'instituto luganese.\nIn seguito ai problemi di riciclaggio legati al fondo malese 1MDB, la FINMA decide lo scioglimento della Banca della Svizzera Italiana.\nBanca Popolare Ticinese.\nLa Banca della Svizzera Italiana cre\u00f2 nel 1885 la Banca Popolare Ticinese e chiuse l'agenzia di Bellinzona. La banca sostenne lo sviluppo delle industrie e del commercio nel Sopraceneri, in particolare le industrie della paglia, dei cappelli e del granito. Alcuni di questi investimenti non dettero il risultato previsto e la banca dovette procedere ad importanti ammortamenti.\nIl fallimento del Credito Ticinese e della Banca Cantonale Ticinese compromise la profitabilit\u00e0 della banca. Nel mese di marzo del 1914 si procedette alla sua liquidazione con una procedura di concordato. La Banca Popolare di Lugano ne assunse l'attivo e il passivo impegnandosi a soddisfare integralmente i portatori di libretti di risparmio. La perdita fu di circa 8 milioni di franchi.\nBanca Popolare di Lugano.\nLa Banca Popolare di Lugano venne costituita nel 1889 allo scopo di favorire lo sviluppo del commercio e dell'industria. Sin dall'inizio god\u00e8 della fiducia del pubblico. I risparmi raccolti erano di 6 milioni nel 1912.\nNel 1914 la banca assorb\u00ec la Banca Popolare Ticinese che era stata chiusa con una procedura di concordato. Nel 1967 l'Unione di Banche Svizzere acquist\u00f2 la Banca popolare di Lugano.\nCredito Ticinese.\nQuesta banca \u00e8 stata fondata nel 1890 e i suoi inizi furono difficili. Le somme depositate provenivano in gran parte dalla Banca Cantonale Ticinese.\nNel 1908 la banca assorb\u00ec la Banca Agricola Commerciale di Lugano che si trovava in difficolt\u00e0.\nGli investimenti fatti nelle industrie in Ticino e in Italia non furono molto felici. La direzione fece pure delle speculazioni errate. Nel gennaio del 1914 la banca fu dichiarata in fallimento. Tutte le altre banche ticinesi ne subirono il contraccolpo poich\u00e9 il pubblico aveva perduto la fiducia nelle banche. Era il classico esempio del bank run degli inglesi. I risparmiatori ricevettero il 40% delle somme depositate.\nBanca Svizzera Americana.\nQuesta banca fu fondata nel 1896 con sede a Locarno e un'agenzia a San Francisco. Gli emigrati in California utilizzarono questo istituto per depositare i risparmi e trasferire il denaro in Ticino. La ferrovia Locarno-Vallemaggia, la fabbrica Linoleum di Giubiasco e la Societ\u00e0 elettrica-Locarnese furono finanziate dalla Banca Svizzera Americana.\nIl terremoto di San Francisco del 1906 e la nuova legge bancaria americana condussero l'istituto a ritirarsi dal mercato americano.\nNel 1915 la banca rilev\u00f2, con l'appoggio di altri istituti, le attivit\u00e0 del Credito Ticinese che era stato dichiarato in fallimento. Questi impegni limitarono le possibilit\u00e0 di sviluppo della Banca. Nel 1920 la banca fu assorbita dall'Unione di Banche Svizzere.\nSociet\u00e0 Bancaria Ticinese.\nLa Societ\u00e0 Bancaria Ticinese \u00e8 un istituto bancario svizzero, privato e indipendente, con sede e direzione generale a Bellinzona dal 1903.\n\u00c8 una banca totalmente indipendente che prevede la partecipazione diretta degli azionisti di riferimento nella gestione dell\u2019attivit\u00e0 bancaria.\nPropone l\u2019intera gamma dell\u2019offerta bancaria tradizionale e si distingue per un servizio altamente personalizzato.\nBanca Agricola Commerciale.\nQuesta banca fu fondata nel 1903 allo scopo di aiutare il piccolo commercio e l'agricoltura. Nel 1908 fu assorbita dal Credito Ticinese con una perdita del 60% per gli azionisti.\nBanca dello Stato del Cantone Ticino.\nLa crisi bancaria del 1914 fu una catastrofe per l'economia ticinese e minacciava il sistema bancario svizzero. Il Consiglio federale intervenne per favorire la creazione di una banca statale. Fu creata la Banca del Ticino con l'aiuto del Cartello di banche svizzere e dell'Unione delle Banche Cantonali. Il Canton Ticino particip\u00f2 con un capitale di 1.3 milioni su un totale di 10 milioni.\nLa banca contribu\u00ec a tranquillizzare la popolazione ma la sua attivit\u00e0 fu molto limitata. I depositi di risparmio erano di molto inferiori a quelli delle altre banche ticinesi.\nNel 1915 il Cantone Ticino riscatt\u00f2 la Banca del Ticino, come previsto dagli statuti di quest'ultima. Un prestito di 8 milioni fu concesso dalle banche che avevano gi\u00e0 finanziato la Banca del Ticino. La nuova banca fu chiamata Banca dello Stato del Cantone Ticino.\nGrazie alla garanzia dello Stato su tutti gli impegni della banca, i depositi sui libretti di risparmio aumentarono sempre di pi\u00f9 e nel 1925 superarono quelli depositati presso le altre banche ticinesi.\nBanca Unione di Credito.\nLa Banca Unione di Credito fu fondata nel 1919 con il concorso del Credito Italiano di Milano. Lo scopo era di facilitare le relazioni commerciali con l'Italia.\nLa crisi degli anni trenta ridusse fortemente le attivit\u00e0 della banca. Nel 1941 la succursale di Chiasso fu assorbita dall'Unione di Banche Svizzere.\nCassa Raiffeisen di Sonvico.\nLa prima Cassa Raiffeisen ticinese fu fondata nel 1922 a Sonvico. Come tutti gli istituti di questo nome, la cassa di Sonvico \u00e8 una cooperativa che si propone di aiutare i soci e favorire lo sviluppo economico delle regioni rurali.\nBanca Francesco Ferrazzini &amp; C..\nIl primo banchiere privato ticinese inizi\u00f2 la sua attivit\u00e0 nel 1927. Gli altri soci sono Emilio e Agostino Nizzola. Si tratta di una banca esclusivamente locale.\nNel 1969 la banca fu assorbita dalla Finter Bank di Zurigo che appartiene al gruppo Italmobiliari.\nBanca Solari S.A..\nQuesta banca, fondata nel 1926, pu\u00f2 essere considerata una banca privata come quella di Francesco Ferrazzini &amp; C. Nel 1967 divenne la banca Solari &amp; Blum. Questa banca fu assorbita nel 1991 dalla Banca privata Edmond de Rothschild.\nLe succursali di banche svizzere.\nLa Societ\u00e0 di Banca Svizzera fu la prima banca svizzera ad aprire una succursale in Ticino. Nel 1908 la succursale di Chiasso cominci\u00f2 la sua attivit\u00e0 dedicandosi al finanziamento delle case di spedizioni.\nNel 1913 il Credito Svizzero apr\u00ec una succursale a Lugano partecipando al finanziamento dell'industria turistica.\nLa Banca Popolare Svizzera apr\u00ec una succursale a Locarno nel 1919. L'industria alberghiera e i consorzi di bonifica e raggruppamento dei terreni furono finanziati da questa banca.\nNel 1920 l'Unione di Banche Svizzere riprese le attivit\u00e0 della Banca Svizzera-Americana di Locarno.\nI capitali gestiti.\nL'afflusso di capitali italiani ha contribuito allo sviluppo della piazza finanziaria ticinese. Negli anni trenta e durante la guerra furono capitali che sfuggivano il regime fascista. Dopo la guerra si trattava di proteggere il capitale dalle diverse svalutazioni della lira italiana e di approfittare del segreto bancario.\nLe amnistie decretate dal governo italiano, in particolare lo scudo fiscale del 2009, hanno condotto al rimpatrio di molti capitali non dichiarati al fisco. Secondo l'Associazione bancaria ticinese un terzo dei capitali depositati ha approfittato dello scudo fiscale. Nella met\u00e0 dei casi si tratta per\u00f2 solo di un rimpatrio giuridico (i capitali sono annunciati al fisco) e le banche ticinesi continuano a gestire le somme depositate.\nAttualmente le banche ticinesi approfittano delle incertitudini sul futuro dell'euro. Infatti, una diversificazione del portafoglio diminuisce il rischio dovuto al deprezzamento di una moneta.\nVoci correlate.\nCentro di Studi Bancari"}
{"id": "2921674", "revid": "767487", "url": "https://it.wikipedia.org/wiki?curid=2921674", "title": "Le ultime 56 ore", "text": "Le ultime 56 ore \u00e8 un film del 2010 di Claudio Fragasso, interpretato da Gianmarco Tognazzi, Luca Lionello e Barbora Bobu\u013eov\u00e1.\nLa pellicola, sceneggiata da Rossella Drudi, tratta l'argomento della cosiddetta sindrome dei Balcani, ovvero la lunga serie di malattie \u2013 per lo pi\u00f9 linfomi di Hodgkin e altre forme di cancro \u2013 imputabili all'uso dell'uranio impoverito, che hanno colpito i soldati dell'Esercito Italiano al ritorno dalle missioni di pace internazionali.\nQuesto film \u00e8 stato dichiarato di interesse culturale dal Ministero per i Beni e le Attivit\u00e0 Culturali e, nonostante la tematica trattata, ha ricevuto il sostegno del Ministero della difesa. \u00c8 uscito nelle sale italiane il 7 maggio 2010.\nTrama.\n1999. Durante la missione di pace dell'Esercito Italiano nella guerra del Kosovo, la pattuglia di soldati capitanata da Gabriele Moresco entra in contatto a sua insaputa con armi all'uranio impoverito. In un conflitto a fuoco, un commilitone di Moresco, suo amico fraterno, viene ferito da un cecchino: nonostante riesca a salvarsi e a essere rimpatriato in Italia, il soldato contrae una rara forma di leucemia, imputabile proprio all'uso di armamenti all'uranio.\nCinque anni dopo, a Catania, Moresco assiste impotente in ospedale alle ultime ore di vita dell'amico, vegliato dalla moglie Sara, dottoressa. Ella, prima di mettere fine alle sofferenze del marito praticandogli una sofferta eutanasia, chiede aiuto al militare perch\u00e9 faccia emergere dal silenzio il problema dell'uranio impoverito e sia ammesso e riconosciuto dallo stato maggiore. Nonostante l'evidenza dei fatti, Moresco si scontra per\u00f2 contro un muro di gomma, decidendo cos\u00ec di mettere in atto un'azione estrema che, involontariamente, si ritorcer\u00e0 contro la stessa Sara. Insieme a dodici suoi fedeli commilitoni organizza l'occupazione dell'ospedale, prendendo in ostaggio personale e pazienti; da qui il militare lancia un ultimatum: se entro 56 ore l'Esercito non ammetter\u00e0 la relazione tra uranio impoverito e malattie tumorali e non affronter\u00e0 pubblicamente la questione, tutti gli ostaggi verranno uccisi.\nPer trattare con Moresco viene chiamato il commissario Paolo Manfredi, un uomo d'azione, abile negoziatore e decisamente poco incline ai protocolli della polizia, tanto bravo sul lavoro quanto assente nella vita privata dove cerca di tenere in piedi quel che rimane del rapporto con la moglie Isabella, la quale ha appena scoperto di doversi sottoporre al pi\u00f9 presto a un trapianto di midollo osseo, e con la figlia Valentina, alle prese con i suoi problemi di quindicenne. Oltre all'essere il suo lavoro, Manfredi ha un'altra valida ragione per mettere fine al piano di Moresco: tra gli ostaggi, per uno strano scherzo del destino, ci sono anche Isabella e Valentina.\nProduzione.\nLa sceneggiatrice Rossella Drudi, moglie del regista Claudio Fragasso, a proposito della nascita de \"Le ultime 56 ore\" ha detto: \u00abdoveva essere il mio nuovo romanzo, lunghi studi, indagini, e ricerche su di un tema che mi sta molto a cuore, ma poi una persona a me vicina, anche nel privato, mi ha convinta a convertirlo nel film che lui voleva assolutamente dirigere, ed io ancora una volta, gli ho detto si...\u00bb\nLe riprese del film sono state completate in otto settimane. La pellicola \u00e8 stata girata quasi interamente a Catania, citt\u00e0 dov'\u00e8 effettivamente ambientata l'opera, eccetto per la sequenza iniziale della rapina in banca e del successivo inseguimento in autobus, ripresa a Guidonia (che da sola ha richiesto una settimana di riprese), e per le scene in ospedale, girate al nosocomio civico di Lentini. Come riportato dai titoli di coda, lo stato maggiore dell'Esercito ha appoggiato la produzione, pur non potendovi conferire il patrocinio in quanto opera a scopo di lucro."}
{"id": "2921677", "revid": "1494169", "url": "https://it.wikipedia.org/wiki?curid=2921677", "title": "EUSO", "text": ""}
{"id": "2921685", "revid": "767487", "url": "https://it.wikipedia.org/wiki?curid=2921685", "title": "Nilo Murtinho Braga", "text": "Carriera.\nClub.\nNilo inizi\u00f2 a giocare a calcio nel 1916 nelle giovanili del Fluminense.\nNel 1919 si trasfer\u00ec al Botafogo, con il quale debutt\u00f2 il 7 dicembre 1919 in Botafogo-Bangu (2-0). Nel 1922 passa allo Sport Club Brasil, club che all'epoca militava nella seconda divisione del Campionato Carioca.\nNel 1924 si trasfer\u00ec nel Fluminense dove rimase per tre anni. Durante questo periodo, fu campione e capocannoniere del Campionato Carioca del 1924.\nTorn\u00f2 al Botafogo nel 1927. Nello stesso anno, divent\u00f2 capocannoniere del Carioca e segn\u00f2 4 gol con cui il Botafogo sconfisse per 9-2 il Flamengo.\nTermin\u00f2 la sua carriera il 16 maggio 1938 in un pareggio 2-2 contro Olaria. In carriera, con il Botafogo segn\u00f2 190 gol in 201 partite, il che lo rende al momento il quinto miglior marcatore del club.\nNazionale.\nCon la Nazionale brasiliana gioc\u00f2 i primi mondiali di calcio in Uruguay nel 1930. In totale per il Brasile gioca 19 partite segnando 11 gol."}
{"id": "2921689", "revid": "1775883", "url": "https://it.wikipedia.org/wiki?curid=2921689", "title": "9 Crimes", "text": "9 Crimes \u00e8 il primo singolo estratto dall'album 9 di Damien Rice. La canzone \u00e8 cantata da Damien Rice insieme a Lisa Hannigan.\nIl video.\nIl video del singolo \u00e8 diretto da Jamie Thraves.\nColonne sonore.\nIl singolo fa parte della colonna sonora de \"Il mattino ha l'oro in bocca\", \"Shrek terzo\", dell'episodio nono della terza stagione di \"Grey's Anatomy\" \"Sussurri e grida\" e del nono episodio di \"The Inbetweeners\". Inoltre il quarto episodio della terza stagione di \"True Blood\" si chiama appunto \"9 crimes\" e si chiude con una versione demo della canzone."}
{"id": "2921692", "revid": "767487", "url": "https://it.wikipedia.org/wiki?curid=2921692", "title": "Ringside", "text": "I Ringside sono un gruppo musicale indie rock proveniente da Hollywood, California, formato da Scott Thomas e dall'attore Balthazar Getty.\nIl duo fonde sonorit\u00e0 indie a ritmi elettronici. Il loro primo album, \"Ringside\", \u00e8 stato pubblicato il 19 aprile 2005 sotto l'etichetta di Fred Durst, Flawless Records, insieme alla Geffen Records. Il primo singolo estratto, \"Tired of Being Sorry\", ha ottenuto un discreto successo, tanto che il popolare cantautore Enrique Iglesias ne ha cantato una cover nel suo ottavo album \"Insomniac\", ed ha pubblicato il singolo in Europa. La canzone \"Struggle\", tratta dallo stesso album dei Ringside, \u00e8 stata inserita nello spot pubblicitario dell'auto Pontiac Torrent, nella colonna sonora del film \"Doom\" ed in quella della serie televisiva \"Six Feet Under\". La traccia \u00e8 anche presente, brevemente, nella playlist ambient del sito web dell'industria fabbricatrice di chitarre Schecter, poich\u00e9 l'azienda promuove gli artisti che suonano strumenti della propria marca.\nDopo alcune speculazioni, il 9 ottobre 2007 Getty ha confermato la pubblicazione di un secondo album, mentre era ospite nello spettacolo televisivo \"Jimmy Kimmel Live!\". L'album, \"Lost Days\", \u00e8 stato pubblicato il 25 gennaio 2011, anticipato dall'EP \"Money\" scaricabile gratuitamente sul loro sito web dal 10 ottobre 2010."}
{"id": "2921696", "revid": "1543377", "url": "https://it.wikipedia.org/wiki?curid=2921696", "title": "The Lonesome Death of Hattie Carroll", "text": "The Lonesome Death of Hattie Carroll \u00e8 una canzone scritta ed interpretata da Bob Dylan nel 1964, contenuta nel suo terzo album \"The Times They Are A-Changin\"', e parla di un fatto di cronaca avvenuto negli anni sessanta, in cui un uomo di nome William Zantzinger uccise Hattie Carrol, una donna di colore di cinquantuno anni che lavorava come cameriera in un locale, con alle spalle una famiglia di dieci figli.\nIl brano, pur non essendo stato pubblicato come singolo, \u00e8 piuttosto noto al pubblico e ne sono state realizzate numerose cover da parte di artisti come Billy Bragg, Rx Bandits, Michael Rose, Christy Moore, Mason Jennings, Martin Carthy, Robert Levon Been, Phranc e Julie Felix.\nIl testo del brano \u00e8 un commento sul razzismo negli anni sessanta. Quando Hattie Carroll venne uccisa nel 1963, in molte zone degli Stati Uniti vigeva ancora la segregazione razziale, che impediva l'accesso a persone di colore a ristoranti, chiese, teatri, luoghi e mezzi pubblici, che non fossero a loro specificatamente dedicati.\nIl brano.\nAntefatto.\nIl fatto narrato nella canzone ebbe luogo nelle prime ore del mattino del 9 febbraio 1963, nel locale \"Spinsters' Ball\" all'interno dell'Emerson Hotel a Baltimora. Utilizzando il suo bastone da passeggio, il giovane bianco William Zantzinger, ubriaco fradicio, aggred\u00ec almeno tre impiegati di colore dell'hotel: un fattorino, una domestica, e, circa all'1:30 di notte, Hattie Carroll, cameriera.\nGiunto gi\u00e0 ubriaco nell'hotel, Zantzinger aveva quella stessa sera picchiato con lo stesso bastone degli impiegati dell'Eager House, un prestigioso ristorante di Baltimora. Allo \"Spinsters' Ball\", chiam\u00f2 \"negra\" una cameriera trentenne colpendola poi con il bastone; la ragazza scapp\u00f2 via in lacrime. Poco dopo, avendo ordinato un bicchiere di bourbon alla Carroll che non glielo port\u00f2 immediatamente, Zantzinger insult\u00f2 pesantemente anche lei definendola \"puttana negra\", e colpendola con numerose bastonate sulla schiena ed in testa. Dopo aver colpito la Carroll, egli picchi\u00f2 anche la sua stessa moglie, mandandola al tappeto con un cazzotto.\nMolto presto, circa cinque minuti dopo l'aggressione, Hattie Carroll arranc\u00f2 fino al barista del locale dichiarando di sentirsi male. Il barman e un altro impiegato dell'hotel l'aiutarono a raggiungere le cucine. Hattie collass\u00f2 e venne portata d'urgenza all'ospedale. La Carroll mor\u00ec otto ore dopo essere stata aggredita. L'autopsia sulla donna rivel\u00f2 arterie parzialmente occluse, cuore ingrossato, ed ipertensione. La causa del decesso venne indicata in una forte emorragia cerebrale. Hattie Carroll mor\u00ec al Mercy Hospital alle 9 di mattina del 9 febbraio 1963.\nZantzinger venne inizialmente incriminato per omicidio volontario. Egli si difese dichiarando che la sera del fatto era molto ubriaco, ed ammise di non ricordare nulla dell'accaduto. L'accusa venne commutata in omicidio colposo. Il 28 agosto, Zantzinger venne dichiarato colpevole e condannato a soli 6 mesi di carcere e al pagamento di una multa di 500 dollari.\nComposizione.\nBob Dylan, all'epoca ventiduenne, lesse sul giornale la storia di Zantzinger e decise di scriverci su una canzone. Dylan compose il brano a Manhattan, mentre sedeva in un caff\u00e8 notturno. Un recente documentario afferma invece che la canzone sia stata scritta sia a New York che a casa di Joan Baez, sua amante, a Carmel in California. Il pezzo venne inciso in studio il 23 ottobre 1963, quando l'eco del processo non si era ancora spento, e subito presentato dal vivo durante i concerti, prima di essere pubblicato ufficialmente su disco il 13 gennaio 1964.\nIl testo della canzone mette a confronto le gravi colpe di Zantzinger in rapporto alla pena sproporzionatamente lieve alla quale venne condannato.\nLa canzone di Dylan contiene almeno due imprecisioni. Zantzinger non venne incriminato con l'accusa di omicidio di primo grado, ma bens\u00ec di secondo grado. Inoltre, Dylan sbaglia la pronuncia del cognome di Zantzinger chiamandolo \"Zanziger\".\nConseguenze per Zantzinger.\nDopo aver scontato la pena detentiva, Zantzinger fece ritorno alla sua fattoria nella Contea di Charles e inizi\u00f2 l'attivit\u00e0 di compravendita di immobili. Si trasfer\u00ec a Waldorf (Maryland), sempre nella Contea di Charles. Alla fine si spost\u00f2 a Port Tobacco, dove visse nel corso degli anni novanta fino a quando, circa nel 2001, compr\u00f2 una nuova casa a Chaptico nella Contea di Saint Mary's.\nNegli anni successivi si diede alla professione di locatore di alcune sue propriet\u00e0 a famiglie di afroamericani indigenti, e venne condannato per evasione fiscale e come padrone di casa inadempiente per non aver reso gli alloggi decorosi mediante ristrutturazioni, messe a norma, ecc... Zantzinger venne condannato a 19 mesi di carcere e a una multa di 50.000 dollari.\nNel 2001, Zantzinger parl\u00f2 di \"The Lonesome Death of Hattie Carroll\" con lo scrittore Howard Sounes per il libro \"Down the Highway, the Life of Bob Dylan\". Egli liquid\u00f2 la canzone come una \"menzogna totale\" e dichiar\u00f2 che essa \"non aveva avuto nessun effetto sulla sua vita\", ma espresse disprezzo nei confronti di Bob Dylan, dicendo: \u00ab\u00c8 un bugiardo figlio di puttana, \u00e8 come la feccia della feccia di un sacco di merda, avrei dovuto fargli causa e farlo finire in prigione\u00bb.\nWilliam \"Billy\" Zantzinger \u00e8 morto il 3 gennaio 2009, all'et\u00e0 di 69 anni."}
{"id": "2921700", "revid": "110157", "url": "https://it.wikipedia.org/wiki?curid=2921700", "title": "Ringside (album)", "text": "Ringside \u00e8 l'album studio di debutto del gruppo indie rock californiano Ringside.\n\u00c8 stato pubblicato il 19 aprile del 2005 dall'etichetta di Fred Durst, Flawless Records, insieme alla Geffen Records."}
{"id": "2921701", "revid": "287204", "url": "https://it.wikipedia.org/wiki?curid=2921701", "title": "Pala delle Convertite", "text": "La Pala delle Convertite \u00e8 un dipinto a tempera su tavola (215x192 cm) di Sandro Botticelli, databile al 1491-1493 circa e conservata nella Courtauld Gallery a Londra.\nStoria.\nLa pala deriva dalla chiesa di Santa Elisabetta delle Convertite a Firenze, dove era stata finanziata dall'Arte dei Medici e Speziali. Il monastero ospitava prostitute pentite o coloro che avevano deciso di convertirsi alla fede cattolica, per questo la figura di riferimento era Maria Maddalena a cui \u00e8 dedicata la pala. Fu citata da tutte le fonti cinquecentesche, cio\u00e8 il libro di Antonio Billi, l'Anonimo Gaddiano, Vasari e Borghini, che tuttavia non la descrivono, tanto che Gamba ipotizz\u00f2 che la tavola originaria fosse quella che oggi viene chiamata \"Pala di Sant'Ambrogio\" agli Uffizi, ipotesi negata dalla Yashiro per la mancanza di santi legati alla chiesa, a parte una composta Maddalena e i santi Cosma e Damiano protettori dell'Arte dei Medici e Speziali.\nCon la soppressione del 1808 il patrimonio dell'istituzione sacra venne disperso. La pala in particolare venne separata dai pannelli della predella, che oggi si trovano al Philadelphia Museum of Art.\nDescrizione e stile.\nLa pala mostra la Trinit\u00e0 (Ges\u00f9 crocifisso, Dio Padre e la colomba dello Spirito Santo) entro una mandorla con serafini. Questa visione divina si trova sullo sfondo di un cielo inquadrato ai lati da due speroni rocciosi, davanti ai quali si trovano Maria Maddalena in un'intensa espressione di preghiera e san Giovanni Battista, protettore di Firenze, che come al solito indica il centro della scena.\nLa figura della Maddalena ricorda le rappresentazioni scultoree che in quegli anni erano state prodotte: quella di Donatello (1453-1455) e quella di Desiderio da Settignano (1455 circa), avvicinandosi pi\u00f9 alla seconda per la maggiore compostezza, un po' retorica, e un gusto pi\u00f9 idealizzato.\nIn basso, di dimensioni molto ridotte, si trovano l'arcangelo Raffaele con Tobia, che reca in mano il tradizionale pesce che l'angelo gli fece catturare per salvare suo padre malato. Raffaele era protettore dell'Arte dei Medici e Speziali.\nPredella.\nLa predella della pala, dedicata alle \"Storie di Maria Maddalena\", era anticamente un unico pannello, che venne segato in pi\u00f9 parti all'epoca della dispersione:\nPredella della \"Pala delle Convertite\""}
{"id": "2921706", "revid": "99101923", "url": "https://it.wikipedia.org/wiki?curid=2921706", "title": "Donald Thomson", "text": ""}
{"id": "2921709", "revid": "590", "url": "https://it.wikipedia.org/wiki?curid=2921709", "title": "American Soccer League 1929-1930", "text": ""}
{"id": "2921711", "revid": "1573940", "url": "https://it.wikipedia.org/wiki?curid=2921711", "title": "Santuario della Madonna degli Angeli (Cuneo)", "text": "Il santuario della Madonna degli Angeli si trova a Cuneo al fondo nel Viale degli Angeli.\nStoria.\nLa sua storia risale al XV secolo. Il terreno sul quale sorge la magnifica chiesa era detto \"Bandito\" per via di un bando, annuncio col quale le autorit\u00e0 destinava determinati terreni a privati per l'approvvigionamento di legna. Venne acquistato da un certo Giovanni Tortelli di Gaiola, dottore in legge e poi sindaco di Cuneo. Il proprietario vi edific\u00f2 una piccola cappella dedicata alla Vergine Maria, denominata da tutti prima Madonnina, poi Madonna delle Grazie per i molti favori celesti da lei concessi. Nel 1411 un sacerdote spagnolo di nome Alfonso Calindres passando di l\u00ec dopo un pellegrinaggio a Roma con alcuni compagni si stup\u00ec della bellezza del luogo e chiese al signor Tortelli di potervi abitare e denomin\u00f2 il luogo Madonna degli Angeli, eliminando cos\u00ec il vecchio nome di \"Bandito\". Molta gente fu attirata dallo zelo di questi sacerdoti e volle unirsi alla loro vita eremitica secondo le regole del Terz'Ordine Francescano. Si unirono a loro anche i frati francescani che risiedevano nella vecchia chiesa di San Michele distrutta per poter allargare le mura difensive della citt\u00e0 di Cuneo. Il 15 aprile 1436 i dottor Tortelli rinunciava alla propriet\u00e0 del terreno in favore dell'Ordine Francescano. Nel 1450 con l'arrivo di nuovi padri il romitorio venne elevato a convento, fu il primo convento francescano del Piemonte. Nel chiostro in parecchie lunette si possono ammirare alcuni affreschi raffiguranti la vita di San Francesco.\nI conti Caissotti di Chiusano commissionarono importanti lavori, terminati nel 1718, che determinarono l'aspetto attuale dell'edificio.\nReliquie.\nLa chiesa conserva il corpo del Beato Angelo Carletti da Chivasso, traslato nel 1535 dall'antico convento di Sant'Antonio, distrutto per l'amplificazione delle mura della citt\u00e0 di Cuneo del 1537, e le ossa del Venerabile Benigno da Cuneo."}
{"id": "2921717", "revid": "110157", "url": "https://it.wikipedia.org/wiki?curid=2921717", "title": "Banca Popolare di Crema", "text": "La Banca Popolare di Crema \u00e8 stata un istituto di credito italiano.\nDal 27 dicembre 2011, oltre che un marchio del Banco Popolare presente nella bassa Lombardia, \u00e8 anche un'area con sede a Crema (CR) della Direzione territoriale Banca Popolare di Lodi, inclusa nell'omonima Divisione.\nStoria.\nLa Popolare di Crema \u00e8 nata a Crema nel 1870 con la denominazione \"Banca Popolare Agricola di Mutuo Credito\", per volont\u00e0 di alcune personalit\u00e0 di spicco del mondo economico-agricolo del cremasco col fine di favorire la diffusione del credito agrario.\nDopo oltre un secolo di storia, in cui la Popolare di Crema ha sviluppato servizi per tutti i settori attivi sul territorio della Provincia di Cremona e si \u00e8 espansa anche aprendo filiali anche nelle province di Milano e di Brescia.\nNel 2001 la Banca Popolare di Lodi acquisisce la maggioranza della Popolare di Crema, che viene delistata dalla Borsa di Milano il 17 dicembre 2001, in seguito all'ottenimento del 94,47% del capitale sociale tramite l'OPA che ha lanciato. Non avendo la BPL raggiunto il 98% del capitale sociale non scatta il diritto d'acquisto, per cui la banca resta una S.p.A. con alcuni piccoli azionisti.\nIl 1\u00ba luglio 2007 a seguito della fusione tra Banco Popolare di Verona e Novara e Banca Popolare Italiana che ha dato vita al Banco Popolare, \u00e8 nata la Banca Popolare di Lodi S.p.A., alla quale \u00e8 stato conferito il ramo di azienda bancaria della ex Banca Popolare di Lodi, controllata al 100% dalla nuova capogruppo, nella cui divisione \u00e8 presente la \"Banca Popolare di Crema S.p.A.\".\nDal 27 dicembre 2011, nell'ambito del progetto \"Grande Banco Popolare\", a seguito del perfezionamento della fusione per incorporazione nella capogruppo Banco Popolare Soc.Coop. della Banca Popolare di Crema S.p.A., diventa un marchio del gruppo bancario che contraddistingue, all'incirca le sue 40 filiali, poste in Lombardia nelle province di Cremona e Brescia e nella citt\u00e0 metropolitana di Milano."}
{"id": "2921721", "revid": "110157", "url": "https://it.wikipedia.org/wiki?curid=2921721", "title": "Flawless Records", "text": "La Flawless Records \u00e8 un'etichetta discografica alternative rock ed indie rock statunitense, formata da Fred Durst, frontman dei Limp Bizkit, come divisione della pi\u00f9 importante Geffen Records.\nHa avuto o ha sotto contratto artisti come Puddle of Mudd, The Revolution Smile e Ringside."}
{"id": "2921723", "revid": "203463", "url": "https://it.wikipedia.org/wiki?curid=2921723", "title": "Basilica di Yamoussoukro", "text": ""}
{"id": "2921726", "revid": "1534511", "url": "https://it.wikipedia.org/wiki?curid=2921726", "title": "Sfermione", "text": "Nella fisica delle particelle, uno sfermione \u00e8 il superpartner a spin-0 di un fermione ordinario che appare nelle estensioni supersimmetriche del modello standard (MS). Dunque, gli sfermioni includono gli squark e gli sleptoni. Dato che tutti i fermioni del \"Modello Standard\" hanno spin 1/2, gli sfermioni hanno spin 0 (bosoni scalari). \nL'\"opposto\" di uno sfermione \u00e8 un bosino, il quale \u00e8 il superpartner di un comune bosone. Perci\u00f2, i bosini sono fermioni.\nSfermioni fondamentali.\nSquark.\nLo squark \u00e8 un ipotetico bosone superpartner di un quark la cui esistenza \u00e8 implicata dalla supersimmetria. Gli squark hanno lo stesso sapore, carica elettrica e carica di colore dei quark corrispondenti.\nSleptoni.\nLo sleptone \u00e8 un ipotetico bosone superpartner di un leptone la cui esistenza \u00e8 implicata dalla supersimmetria. Proprio come i quark, gli sleptoni hanno lo stesso sapore, carica elettrica e carica di colore dei leptoni corrispondenti. In un mondo esattamente supersimmetrico essi devono anche avere la stessa massa, ma finora tali particelle non sono state documentate. Se esistono, la supersimmetria deve essere rotta e la loro massa \u00e8 al di l\u00e0 di un'attuale conferma sperimentale.\nAlcuni esempi comprendono:"}
{"id": "2921730", "revid": "228587", "url": "https://it.wikipedia.org/wiki?curid=2921730", "title": "JLA", "text": ""}
{"id": "2921746", "revid": "287204", "url": "https://it.wikipedia.org/wiki?curid=2921746", "title": "Oughterard", "text": "Oughterard \u00e8 un piccolo paese della contea di Galway situato lungo le sponde del fiume Owenriff e bagnato a Sud dal Lago Corrib. Si trova a 26\u00a0km a Nord-Ovest di Galway, sulla strada N59, ed \u00e8 il principale centro di pesca dell'intero lago.\nPosti d'interesse.\nTre chilometri fuori dalla citt\u00e0 si trovano le rovine del castello Aughnanure, un esempio ben conservato di una tipica casa a torre irlandese. La maggior parte dell'area che sorge attorno alla citt\u00e0 fu occupato dal clan O'Flaherty, ma venne conquistato dal primo conte dell'Ulster, Walter de Burgo, nel 1256. Poche miglia al di fuori di Oughterard, si trova il Ross castle. Sebbene la struttura visibile al giorno d'oggi sia stata realizzata nel XVII secolo dalla famiglia Martin, la struttura originaria andrebbe attribuita agli O'Flaherty e fatta risalire al secolo XV.\nIl ponte \"The Quite Man\" si trova poco fuori dalla citt\u00e0, lungo la sky road, e fu la sede di alcune riprese del film del 1952 \"Un uomo tranquillo\", film che vide come principali attori John Wayne e Maureen O'Hara.\nAltro luogo storicamente rilevante \u00e8 la miniera di Glengowla (abbandonata nel 1865), dalla quale vennero estratte ingenti quantit\u00e0 di quarzo e cristalli a forma di ottaedro.\nLetteratura.\nNella corta storia di James Joyce, I morti, un personaggio, Michael Furey, viene sepolto proprio a Oughterard.\nInfrastrutture e trasporti.\nLa stazione di Oughterard fu aperta il 1\u00ba gennaio 1865 e chiusa definitivamente il 29 aprile 1935. Ci sono bus giornalieri che collegano la citt\u00e0 a Clifden, mentre in inverno vi \u00e8 anche un solo bus giornaliero che conduce a Galway."}
{"id": "2921747", "revid": "827882", "url": "https://it.wikipedia.org/wiki?curid=2921747", "title": "Mago del Tempo", "text": "Il Mago del Tempo (\"Weather Wizard\"), il cui vero nome \u00e8 Mark Mardon, \u00e8 un personaggio dei fumetti DC Comics. \u00c8 un supercriminale avversario di Flash, che comparve per la prima volta in \"The Flash\" n. 110 (dicembre 1959-gennaio 1960).\nBiografia del personaggio.\nInizi.\nEvadendo durante un trasporto carcerario, Mark Mardon fugg\u00ec verso la casa di suo fratello solo per trovarlo morto. Clyde, come scienziato, scopr\u00ec un sistema per controllare il clima prima di morire di attacco cardiaco (sebbene alcune prove implicano che ment\u00ec a proposito del fatto che fu lui ad uccidere suo fratello e del fatto che ebbe un blocco di memoria quando ne scopr\u00ec il corpo). Mark prese gli appunti di Clyde e li utilizz\u00f2 per creare una bacchetta che generasse i cambiamenti climatici e si diede alla carriera criminale come Il Mago del Tempo, a volte utilizzando il proprio potere su piccola scala (come colpire qualcuno con un lampo) e a volte su larga scala (imprigionando una citt\u00e0 intera nell'inverno), spesso e volentieri finendo sconfitto per mano di Flash (Barry Allen).\nDopo la morte di Barry Allen durante la \"Crisi sulle Terre infinite\", il Mago del Tempo si ritir\u00f2 per un certo periodo in un semi-pensionamento, finch\u00e9, durante \"Underworld Unleashed\", si un\u00ec con altri nemici di Flash che includevano Capitan Cold, Heat Wave, Capitan Boomerang e Mirror Master, come parte di uno stratagemma per un potere pi\u00f9 grande. Infine, termin\u00f2 con le loro morti ed il rilascio del demone Neron. Furono poi resuscitati come demoni senz'anima da Neron per essere utilizzati contro il successore di Barry Allen, Wally West, che ingann\u00f2 Neron per restituire le anime ai suoi nemici. Il Mago del Tempo e gli altri, ad eccezione di Heat Wave, ritornarono ad una vita di crimine.\nIl Mago del Tempo si un\u00ec a Blacksmith e ai suoi alleati. Da lei, seppe di avere avuto un figlio da un ufficiale di polizia di Keystone City di nome Julie Jackham. Il loro figlio, Josh, esib\u00ec il potere naturale di manipolare il clima, cosa che Mark volle poter fare senza aver bisogno della sua bacchetta. Tent\u00f2 di rapire Josh dalle braccia della moglie di Wally, Linda e di dissezionarlo per capire come suo figlio ottenne tale abilit\u00e0, ma esit\u00f2 quando vide che il bambino aveva \"\"i miei occhi...gli occhi di mio fratello\". Fu fermato da Flash e internato ad Iron Heights, da dove per\u00f2 riusc\u00ec ad evadere. Dopo lo scioglimento del gruppo di Blacksmith, il Mago del Tempo, insieme a Mirror Master e a Trickster, si un\u00ec con Capitan Cold, che si dichiar\u00f2 leader dei Nemici. Mardon fu anche il rappresentante della Societ\u00e0 segreta dei supercriminali.\nUn anno dopo.\n\"Un anno dopo\", lui e numerosi altri Nemici furono avvicinati da Inertia con un piano per uccidere Flash (Bart Allen). Inertia distrusse la bacchetta del Mago del Tempo e utilizz\u00f2 le terapie fisiologiche del XXX secolo per rimuovere i blocchi mentali che non gli permettevano di utilizzare i suoi poteri senza la bacchetta. Sebbene Inertia alla fine venne sconfitto, gli altri Nemici picchiarono Bart Allen fino alla morte, cosa che il Mago del Tempo fece con il controllo sui lampi e folgorandolo. Dopo che l'identit\u00e0 di Bart fu rivelata, Mardon fu sorpreso ed inorridito di scoprire che lui e i Nemici avevano \"ucciso un ragazzino\"\".\nSalvation Run.\nIl Mago del Tempo \u00e8 uno dei criminali esiliati presenti in \"Salvation Run\" insieme ai suoi compagni Nemici: Capitan Cold, Heat Wave, Mirror Master ed Abra Kadabra.\nFinal Crisis: Rouges' Revenge.\nFu visto tra le file dei membri dei Nemici che si unirono alla Societ\u00e0 segreta dei supercriminali di Libra. Per\u00f2, nella serie \"Final Crisis: Rouges' Revenge\", sia il Mago del Tempo che i suoi colleghi rifiutano inizialmente l'offerta di Libra, volendo stare al di fuori del gioco (addirittura, Capitan Cold rimprover\u00f2 Mirror Master perch\u00e9 lavorava con \"feccia\" come il Dottor Light). Prima di potersi ritirare, ebbero notizia della fuga di Inertia e decisero di mettersi in marcia per cercarlo e vendicarsi di essere stati usati. In cambio, Liba rap\u00ec Josh e tent\u00f2 di fare entrare Mardon nella Societ\u00e0, minacciando di uccidere il ragazzo se non l'avesse fatto. Al cui Mardon rispose \u00abSe io ho ucciso mio fratello, Libra, se ho folgorato l'unica persona che teneva a me, cosa ti fa pensare che mi importi qualcosa di quel ragazzino?\u00bb. Libra quindi sfid\u00f2 Mardon a provare il contrario. Mardon esit\u00f2 a fare una mossa, ma quando Inertia uccise il ragazzo di persona lui e gli altri Nemici si unirono per ucciderlo.\nThe Flash (vol. 3).\nIn \"Flash: Secret Files and Origins 2010\", il Mago del Tempo e i Nemici visitarono la vecchia tana di Sam Scudder e scoprirono uno specchio gigante con le parole \u00abIn caso di Flash: rompere il vetro\u00bb scritte sopra. In \"The Flash\" (vol. 3) n. 1, Mardon \u00e8 ancora latitante come tutti i suoi colleghi. Una versione futuristica del Mago del Tempo, che deve essere ancora nominata, comparve come parte dei poliziotti del XXV secolo conosciuti come I Rinnegati.\nPoteri e abilit\u00e0.\nIn origine il Mago del tempo utilizzava una bacchetta che gli permetteva di controllare il clima. La utilizz\u00f2 per creare tormente di neve, chiamare a s\u00e9 i lampi, volare sfruttando le correnti d'aria, produrre nebbia e generare i venti. Essenzialmente, il Mago del Tempo pu\u00f2 generare ogni sorta di cambiamento climatico immaginabile, cos\u00ec come altri fenomeni quali i tornado. Recentemente, Inertia ruppe la bacchetta, utilizzando le terapie fisiologiche del XXX secolo per rimuovere i blocchi mentali del Mago del Tempo. Ora Mark Mandor pu\u00f2 controllare il clima senza necessitare della sua bacchetta. Il Mago del Tempo mostr\u00f2 anche una limitata capacit\u00e0 di controllo sul magnetismo.\nAltre versioni.\nUna versione alternativa del Mago del Tempo esiste su Terra-33, un mondo popolato da maghi."}
{"id": "2921748", "revid": "729019", "url": "https://it.wikipedia.org/wiki?curid=2921748", "title": "Silicon Integrated Systems", "text": "Silicon Integrated Systems (SiS, cinese tradizionale: \u79d1\u6280 \u77fd\u7edf) \u00e8 una societ\u00e0 che produce, tra le altre cose, chipset per schede madri e schede video. La societ\u00e0 \u00e8 stata fondata nel 1987 a Hsinchu Science Park, in Taiwan."}
{"id": "2921750", "revid": "767487", "url": "https://it.wikipedia.org/wiki?curid=2921750", "title": "Dumpy's Rusty Nuts", "text": "Dumpy's Rusty Nuts (o DRN) sono un gruppo hard rock, fondato nel 1981 a Londra, Regno Unito.\nI Dumpy's Rusty Nuts sono una biker rock band in tutti i sensi; non solo suonano una sorta di rumoroso, pesante, boogie rock, ma il cantante e chitarrista Graham \"Dumpy\" Dunnell aveva addirittura gestito un'officina per motociclette prima di intraprendere l'attivit\u00e0 di musicista. Il trio durante la carriera ha visto numerosi cambi di formazione, al quale sopravvisse solo Graham \"Dumpy\" Dunnell, leader e fondatore del progetto.\nStoria.\nLa prima esperienza di Graham \"Dumpy\" Dunnell nel mondo della musica si present\u00f2 negli anni settanta in una pub rock band chiamata Borzoi, che per\u00f2 non riusc\u00ec a sopravvivere all'esplosione del punk rock avvenuta nella seconda met\u00e0 della decade; successivamente raggiunse una band new wave sullo stile di Elvis Costello dal nome di \"the Rivvits\", prima di cambiare completamente direzioni musicali. Nel 1981, Dunnell form\u00f2 una blues/boogie rock band chiamata \"Dumpy's Dirt Band\"; poco dopo cambiarono nome nel definitivo \"Dumpy's Rusty Nuts\" con l'entrata del bassista Mac McKenzie ed il batterista Chris Hussey. Nel giugno 1982, i Dumpy's Rusty Nuts pubblicarono il loro singolo di debutto, \"Just for Kicks\", che divenne una hit heavy metal dal moderato successo nel Regno Unito. In questo periodo Mac McKenzie annunci\u00f2 l'abbandono per raggiungere la sua vecchia band, e pi\u00f9 tardi divent\u00f2 manager dei Thunder.\nVenne sostituito da Jeff Brown, che apparve nel singolo successivo, \"Boxhill or Bust\", il quale divenne un inno per i motociclisti britannici. In questa occasione furono costretti dai dj della BBC a cambiare titolo in Dumpy's Rusty Bolts per assicurarsi la diffusione radiofonica, visto che questi considerarono troppo volgare il loro nome originale (\"Dumpy's Rusty Nuts\" significa \"\"i coglioni arrugginiti di Dumpy\"). Entrambi i singoli vennero distribuiti da una piccola etichetta discografica dei The Blues Band, la Cool King, mentre il loro successivo tour fu proprio da supporto ai the Blues Band (gruppo fondato dall'ex cantante dei Manfred Mann Paul Jones) il quale consolid\u00f2 la loro popolarit\u00e0. Da questo periodo, il ruolo di bassista venne assegnato al nuovo entrato Kerry Longford, dando inizio al frequente cambio di componenti che accompagner\u00e0 la formazione per gran parte della loro carriera. Nel 1984 si present\u00f2 un contrattempo quando la loro etichetta annunci\u00f2 la bancarotta. L'annunciato EP \"Rock the Nation\", contenente le tracce \"Rock The Nation\", \"Nothing To Lose\", e \"Hot Lover\"\", non emerse mai nel panorama commerciale, bench\u00e9 alcune copie vennero diffuse tempo dopo.\nNel 1984 i Dumpy's Rusty Nuts realizzarono il loro album di debutto che sar\u00e0 un doppio live album, \"Somewhere in England\" (contenente i primi due singoli), \u00e8 stato registrato al Marquee Club di Londra, prima di intraprendere i relativi tour di supporto.\nIl 1\u00ba Giugno 1985 la band apre per i Venom per la loro ultima data del \"The 7 Date Of Hell Tour\" all'Hammersmith Odeon di Londra.\nDal 1985 la formazione accolse la nuova recluta Mark Brabbs, ex batterista della NWOBHM band Tank. L'album successivo, \"Hot Lover\", vide la luce nel 1985. Nel primo 1986 Brabbs e Langford annunciarono per\u00f2 la dipartita, venendo sostituiti rispettivamente dal batterista Mick Kirton e dal bassista Alan Fish.\nComunque la formazione del gruppo rimase sempre instabile; il bassista Alan Davey ed il batterista Danny Thompson, provenienti dagli Hawkwind, ricompletarono provvisoriamente il trio, mentre Fish prese parte ad un altro progetto. In questa occasione venne arruolato per un breve periodo anche il secondo chitarrista Mick Grafton, mentre un altro bassista, Graham Le Mon, subentr\u00f2 nel 1987, quando abbreviarono il loro nome in DRN. Sotto questo titolo venne pubblicato il terzo album \"Get Out on the Road\", che vedeva come ospite il leader degli Hawkwind Dave Brock. Kirton successivamente entr\u00f2 proprio tra le file degli Hawkwind. In occasione di alcune date britanniche nel 1988, Dumpy si serv\u00ec nuovamente dei servizi del batterista degli Hawkwind Alan Davey. Dopo quest'album la loro attivit\u00e0 diminu\u00ec sensibilmente, e la loro sezione ritmica sub\u00ec svariati cambi, nonostante fossero rimasti attivi nel circuito live. Nel 1991 pubblicarono come singolo la reinterpretazione dei Jo Jo Gunne \"Run, Run, Run\". Nel 1995, la formazione si stabilizz\u00f2 con il bassista Martin Connolly ed il batterista Andy Smith, continuando tutt'oggi a suonare nei festival per motociclisti attorno al Regno Unito.\nA partire dal 2010, la band si esibisce ancora in piccoli locali, festival musicali e motoraduni in tutta Europa. La band \u00e8 stata in tour insieme a molte band tra cui Hawkwind, Mot\u00f6rhead e Status Quo."}
{"id": "2921752", "revid": "486946", "url": "https://it.wikipedia.org/wiki?curid=2921752", "title": "International Union for the Conservation of Nature", "text": ""}
{"id": "2921756", "revid": "486946", "url": "https://it.wikipedia.org/wiki?curid=2921756", "title": "International Union for Conservation of Nature", "text": ""}
{"id": "2921761", "revid": "1632387", "url": "https://it.wikipedia.org/wiki?curid=2921761", "title": "Impero carolingio", "text": "L'Impero carolingio fu l'impero retto da Carlo Magno e dai suoi discendenti, fondato con l'incoronazione di Carlo Magno a imperatore romano da parte di papa Leone III la notte di Natale dell' 800. Questo \u00e8 considerato la prima fase nella storia del Sacro Romano Impero. Alla morte di Carlo, l'Impero pass\u00f2 a suo figlio Ludovico il Pio, alla morte di quest'ultimo l'impero si divise con il trattato di Verdun tra i suoi tre figli: Lotario, Carlo II detto il Calvo e Ludovico II il Germanico. Il trattato di Verdun assegn\u00f2 a Carlo II il regno di Francia, a Ludovico il Germanico l'area a est del fiume Reno e a Lotario la zona cerniera tra Francia e Germania detta Lotaringia. Questa frammentazione port\u00f2 alla formazione di tre nuclei principali: il regno dei Franchi Occidentali, il regno dei Franchi Orientali e il regno d'Italia (una definizione che designava un territorio dai confini non ben definiti, ancor oggi oggetto di discussione da parte di alcuni storici). L'estensione dell'impero al suo inizio era circa 1.112.000 km\u00b2 con una popolazione tra i 10 e i 20 milioni di persone.\nStoria.\nNascita.\nCarlo Magno era il figlio di Pipino il Breve, quindi il secondo sovrano pipinide del regno di Franchi. Salito al potere come unico sovrano dopo la morte del fratello Carlomanno, inizi\u00f2 una serie di campagne militari di successo, che lo portarono presto ad ingrandire i suoi possedimenti verso la Sassonia, la Baviera, la Marca di Spagna (fascia pirenaica della Spagna del Nord) e l'Italia, strappata ai Longobardi. Inoltre sconfisse gli Avari, ottenendo la sottomissione della Pannonia, dove essi erano insediati, come stato tributario, mentre un'analoga sorte si attuava verso il ducato di Benevento.\nL'epoca di Ludovico il Pio.\nAlla morte di Carlo l'Impero avrebbe dovuto essere diviso tra i suoi tre figli maschi legittimi, ma la morte prematura di due di essi fece s\u00ec che il trono passasse nelle mani di Ludovico, detto \"il Pio\" per la sua attenzione alla religione. Ludovico non fu un sovrano energico come il padre, bens\u00ec era interessato soprattutto alle questioni religiose nella convinzione che l'adesione alla dottrina cristiana avrebbe garantito quell'ordine e serenit\u00e0 all'Impero che veniva teorizzata dai suoi consiglieri quali Benedetto d'Aniane o Agobardo di Lione.\nNella pratica Ludovico divenne presto un sovrano incapace di manifestare la sua autorit\u00e0, mentre le regioni imperiali divenivano soggette sempre pi\u00f9 all'aristocrazia franca. Un suo tentativo di destituire il nipote Bernardo, ucciso dopo essere stato accusato di tradimento, macchi\u00f2 per sempre la sua coscienza e, su spinta degli alti prelati, fece pubblica ammenda che lo scredit\u00f2 ulteriormente agli occhi dell'aristocrazia.\nGi\u00e0 prima della sua morte spart\u00ec l'impero tra i suoi tre figli Lotario, Pipino e Ludovico II il Germanico, ma il gi\u00e0 fragile equilibrio si ruppe con l'entrata in scena del figlio del suo successivo matrimonio, Carlo il Calvo, che diede origine a una guerra civile che aggrav\u00f2 l'instabilit\u00e0 del potere centrale, anche se si altern\u00f2 a periodi di pace per lo scarso interesse dell'aristocrazia di parteciparvi.\nLa divisione dell'Impero.\nAlla morte di Ludovico il Pio (840) Lotario I assunse la corona imperiale, come previsto dal padre, mentre i due fratelli superstiti Ludovico e Carlo si allearono per obbligarlo a cedere una parte del potere. Il giuramento di Strasburgo, rivolto alle truppe dei due fratelli, \u00e8 rimasto famoso perch\u00e9 conserva il primo accenno scritto alle nascenti lingue francesi e tedesca.\nNell'843, con il trattato di Verdun, Lotario dovette scendere a patti: mantenne la corona imperiale, ma si limit\u00f2 a governare la \"Francia Media\", la fascia di territorio centrale tra Mare del Nord, bacino del Rodano, del Reno, le Alpi e l'Italia, con le citt\u00e0 di Aquisgrana e Roma. Carlo il Calvo prese la \"Francia occidentalis\" (odierna Francia senza la fascia pi\u00f9 vicina all'odierna Germania e la Provenza) e Ludovico il Germanico la \"Francia orientalis\", corrispondente alla porzione odierna di Germania compresa fra il Reno e l'Elba, fino alla Baviera e la Carinzia comprese.\nCon la morte di Lotario, Ludovico prese la corona imperiale, quindi nell'875 gli succedette Carlo il Calvo, sostenuto da papa Giovanni VIII, che vedeva in lui un possibile alleato contro il principe di Spoleto e i musulmani, insediati alla foce del Garigliano.\nCarlo il Calvo mor\u00ec nell'877 con l'impero carolingio ormai in dissoluzione. Gli succedette Carlo il Grosso, figlio di Ludovico il Germanico, anch'egli incoronato da Giovanni VIII, sempre in cerca di protezione; ma l'imperatore non riusc\u00ec a impedire l'assassinio del papa nell'882, durante una delle frequenti guerre civili combattute a Roma dall'aristocrazia locale.\nLa minaccia di incursioni esterne, Normanni e musulmani in prima linea, avevano messo in dura difficolt\u00e0 Carlo il Grosso, tanto che i Normanni assediarono la stessa Parigi. In questa situazione fu costretto ad abdicare da un'aristocrazia che si rifiutava ormai di obbedirgli (887). Trascorse gli ultimi mesi della sua vita in prigionia, senza alcun successore sul trono.\nDopo la morte di Carlo il Grosso l'ultimo sovrano carolingio a ottenere la corona imperiale fu Arnolfo di Carinzia, figlio illegittimo di Carlomanno di Baviera, che regn\u00f2 tra l'896 e l'899.\nLa corona contesa.\nLa deposizione di Carlo il Grosso apr\u00ec un trentennio di conflitti durante il quale la corona imperiale fu contesa tra una serie di sovrani imparentati in vario modo con la dinastia carolingia. Le principali dinastie coinvolte in questa fase furono i Guidonidi (Guido e Lamberto), i Bosonidi (Ludovico il Cieco) e gli Unrochingi (Berengario del Friuli). Dopo la morte di Berengario del Friuli nessun sovrano assunse pi\u00f9 la corona imperiale sino all'ascesa al trono di Ottone I di Sassonia.\nDemografia.\nLe maggiori citt\u00e0 dell'impero carolingio nell'anno 800 erano (tra parentesi il numero di abitanti):\nStruttura territoriale.\nDopo essersi garantito la sicurezza dei confini, Carlo Magno procedette alla riorganizzazione dell'impero.\nIn tutta la sua estensione, l'Impero era suddiviso in circa 200 contee (delle sorte di province), amministrate da conti (ovvero gli uomini di fiducia del re) e da un numero sensibilmente maggiore di vescovati. La contea, quale circoscrizione fondamentale, poteva corrispondere, specialmente in Francia e Italia, al territorio di un'antica citt\u00e0 romana o alle zone circostanti, mentre nei nuovi territori (Turingia, Sassonia, Bavaria e nel regno degli Avari), erano state costituite delle marche ovvero dei territori amministrati da dei marchesi che erano dei capi sia politici che militari impiegati anche nella difesa del confine, o dei ducati ovvero un insieme di contee appena conquistate e governate da un duca che aveva il compito di favorire l'integrazione tra i Franchi e i nuovi popoli; esse corrispondevano alla zona di precedente stanziamento di una popolazione germanica.\nOgni singola provincia era governata da un conte, vero e proprio funzionario pubblico dell'Imperatore, a cui veniva assegnato l'ufficio, o \"Honorem\", di controllare il territorio. All'inizio si trattava di una concessione precaria, poich\u00e9 il titolo era revocabile, o tuttalpi\u00f9 vitalizio. A questa carica venivano attribuiti poteri giudiziari, fiscali e di ordine pubblico che dovevano essere esercitati per conto del sovrano. Il conte poteva farsi aiutare, nell'esercizio quotidiano del potere, dai suoi \"Iuniores\" (scabini, avvocati, notai o vassalli) che lo coadiuvavano a livello giudiziario e nel reclutamento degli armati.\nL'unico limite di azione alla legislazione del conte era costituito dalla presenza di beni ecclesiastici sul territorio assegnatogli. Questo stava a significare che il conte doveva collaborare essenzialmente, anche spesso in concorrenza, con il vescovo: i funzionari pubblici non potevano entrare nei possedimenti ecclesiastici per poter arrestare malfattori, riscuotere le entrate fiscali o amministrare la giustizia. Naturalmente, vescovi e abati erano diretti responsabili delle loro terre e, nell'esercizio di tutte quelle prerogative assegnate ai magnati laici, dovevano farsi affiancare da personale qualificato: gli \"Advocates\", che dovevano essere nominati alla presenza del conte o dei missi dominici.\nLo stesso Carlo Magno parla espressamente, nell'\"Admonitio Generalis\" dell'avvocatura come di una carica o \"esercizio dai noi concesso\". L'immunit\u00e0 ecclesiastica traeva origine dal diritto d'asilo, istituito per la Chiesa gi\u00e0 al tempo degli ultimi imperatori romani. L'autorit\u00e0 pubblica non poteva entrare nei territori dell'immunit\u00e0, ma poteva fare esplicita richiesta all'immunista allo scopo di estradare la persona ricercata dalle forze dell'ordine. Un conte, ad esempio, inoltrava all'abate o al vescovo la supplica ed al primo rifiuto si reiterava quest'ultima, aggiungendo una multa. Ad un nuovo rifiuto c'era il raddoppio della multa e la ripetizione, per la terza volta, della richiesta. Dopodich\u00e9 il conte poteva entrare a forza nell'immunit\u00e0.\nLa marca, invece, era la circoscrizione fondamentale ai confini dell'Impero che poteva comprendere al suo interno pi\u00f9 comitati. I pi\u00f9 eruditi chiamavano queste circoscrizioni con la denominazione classica di \"limes\", perci\u00f2 esistevano un \"limes bavaricus\", un \"limes avaricum\" e cos\u00ec via. Queste aree geografiche avevano bisogno di coordinare gli sforzi militari a difesa del territorio, quindi costituirono dei comandi militari retti da un Marchese. Questa denominazione entr\u00f2 in voga solamente durante il regno di Ludovico il Pio, mentre all'epoca di Carlo Magno si preferiva usare la definizione di conte o di prefetto, ad esempio il famoso Rolando, protagonista delle chanson de geste e perito durante la battaglia di Roncisvalle, era prefetto del \"limes bretone\".\nIl governo centrale.\nIl governo centrale era costituito dal \"palatium\". Sotto questa denominazione si designava il consiglio dei ministri alle sue dipendenze. Organo puramente consultivo, era costituito da rappresentanti laici ed ecclesiastici che aiutavano il sovrano nell'amministrazione centrale.\nI componenti principali erano:\nI missi dominici.\nParticolare importanza avevano i cosiddetti \"missi dominici\", funzionari itineranti il cui scopo era prevenire la polverizzazione e la deriva dell'autorit\u00e0 nel vasto territorio imperiale. Essi si spostavano da una contea all'altra controllando i conti e i margravi. In epoca pi\u00f9 tarda i \"missi dominici\" cominciarono ad essere scelti \"in loco\" perdendo la caratteristica della mobilit\u00e0..\nIl demanio pubblico.\nI possedimenti fiscali.\nAl tempo di Carlo Magno, per Fisco, intendiamo le entrate e i possedimenti dell'Imperatore. I cosiddetti possedimenti fiscali, che gi\u00e0 facevano parte del patrimonio personale dei Pipinidi, vennero accresciuti durante le campagne militari dell'Imperatore, mediante le confische effettuate ai danni dei precedenti capi politici e militari.\nCarlo Magno possedeva direttamente qualcosa come 2000 unit\u00e0 produttive, chiamate ville, organizzate con il sistema curtense. Questo sta a significare che, in tutto l'impero, non meno di mezzo milione di persone lavoravano alle dirette dipendenze del sovrano, senza alcuna intermediazione.\nL'organizzazione e la dislocazione di queste aziende aveva carattere notevolmente dispersivo. Alcune di esse erano vicine tra loro, nelle aree pi\u00f9 visitate da Carlo Magno, mentre altre erano disseminate nelle zone di frontiera. \u00c8 stato calcolato che solo in Neustria, regione situata fra l'Aquitania ed il canale della Manica, l'imperatore fosse possessore di circa 400 ville. Altre ville, invece, erano dislocate nel resto dell'impero e disposte in modo tale che, in un ipotetico viaggio a tappe, Carlo Magno, nei suoi spostamenti, potesse dormire direttamente in \"casa propria\", o tuttalpi\u00f9 ospitato da qualche vescovo o da qualche abate.\nLe ville per\u00f2, essendo relativamente lontane una dall'altra, non avrebbero mai potuto ospitare tutte permanentemente l'Imperatore. Carlo Magno aveva quindi posto precise disposizioni su come utilizzare le eccedenze produttive di quei possedimenti sui quali la corte regia non passava. Alcune quote dovevano essere instradate al mantenimento della corte, qualora l'azienda venisse a trovarsi nelle vicinanze della residenza imperiale, mentre altre costituivano gli approvvigionamenti che dovevano essere inviati all'esercito durante le campagne estive. Infine, altre ancora, dovevano essere vendute e il ricavato trasmesso direttamente a palazzo. L'imperatore, insomma, decise di diversificare la produzione delle sue aziende e di stabilire a priori la loro destinazione d'uso. L'applicazione delle disposizioni imperiali per l'amministrazione dei possedimenti fiscali era affidata a dei gerenti che,in una certa misura, potevano agire con indipendenza e intraprendenza nella gestione delle ville. Il gerente, \"ager\", intendente responsabile della amministrazione e della contabilit\u00e0 di una o pi\u00f9 ville, era poi coadiuvato nel suo compito da un capo sorvegliante, \"maior\", presente in ogni villa, che regolava e controllava i lavori dei contadini e degli addetti.\nI possedimenti ecclesiastici.\nI possedimenti ecclesiastici equiparati a quelli fiscali.\nNon meno imponenti erano i possedimenti ecclesiastici: l'impero era suddiviso in pi\u00f9 di 200 vescovati e 600 abbazie che erano possessori a loro volta di patrimoni immensi, per esempio l'abazia di Saint-Germain-des-Pr\u00e9s possedeva all'incirca 200 ville e dava lavoro a circa 15.000 contadini.\nSui possedimenti ecclesiastici vigeva l'immunit\u00e0, perch\u00e9 i funzionari pubblici non potevano esercitare la legislazione laica sul territorio, come avveniva al tempo di Pipino il Breve e Carlo Martello. Carlo Magno consider\u00f2 i beni ecclesiastici come dei possedimenti pubblici di diversa natura: abati e vescovi, essendo uomini del Re, dovevano mettere a disposizione della corona le loro entrate, quando le necessit\u00e0 lo richiedevano. Spesso gli amministratori delle propriet\u00e0 ecclesiastiche dovevano aiutare i gerenti delle aziende fiscali al mantenimento del Re quando era residente nella zona, inoltre dovevano versare annualmente dei contributi che pudicamente venivano chiamati \"dona\", ma che in realt\u00e0 erano imposti direttamente dal sovrano per sostenere le campagne militari dell'esercito.\nA livello amministrativo, i contadini liberti o coloni-affittuari che coltivavano i mansi sulle terre della chiesa, oltre che a pagare un canone annuo in natura ai monaci o ai vescovi, dovevano corrispondere il censo regale per il sovrano come se si fossero trovati sulle terre fiscali. I liberti o gli schiavi, come aggiunta al censo, dovevano pagare una tassa personale come riconoscimento del loro statuto giuridico.\nTeoricamente, non tutte le abbazie era considerate come un bene demaniale. Rientravano sotto questa categoria quelle personalmente fondate dal Re, quelle accresciute con donativi di terre fiscali e quelle che si erano accomandate. Le altre, specialmente fondate da privati, non erano tenute n\u00e9 ai contributi n\u00e9 al pagamento delle tasse.\nUso dei possedimenti ecclesiastici come remunerazione.\nSpesso i possedimenti ecclesiastici venivano affidati a notabili laici (conti o marchesi) come elemento suppletivo per espletare e autofinanziarsi i compiti che dovevano corrispondere al sovrano. Queste donazioni venivano chiamate nel linguaggio di allora \"Precariae Verbo Regis\", dove \"Precaria\" stava a significare la richiesta o la supplica che veniva fatta dal conte per ottenere il possesso del bene e \"Verbo Regis\" la concessione da parte del sovrano.\nMolte volte, queste alterazioni del demanio trovavano l'aperta avversione da parte delle cariche ecclesiastiche. I possessori, infatti, avevano la tendenza a sfruttarle fino all'osso, gravando di dazi e di corv\u00e9e i contadini, arrivando addirittura a vendere le suppellettili e la mobilia di chiese e monasteri per poi reinvestire i guadagni negli affari privati. Lo stesso Carlo Magno, nel suo \"Capitulare de villis\", dovette specificare a pi\u00f9 riprese di non appesantire gli asserviti con interminabili giornate lavorative, di esigere i telonei per le merci adibite al commercio e non quelle che venivano trasportate dai campi alla residenza padronale, \"di non esigere il teloneo per attraversare un ponte quando il fiume pu\u00f2 essere guadato senza difficolt\u00e0\", di non \"far pagare il teloneo in aperta campagna dove non ci sono n\u00e9 ponti n\u00e9 guadi\". Gli stessi chierici arrivarono ad appellarsi direttamente all'Imperatore affermando: \"che il Re abbia i suoi possedimenti pubblici per il demanio e che la chiesa abbia i suoi possedimenti per Cristo, che servano ad aiutare i poveri e a consolare le vedove\" e ancora: \"gli uomini di chiesa sono direttamente dipendenti dal Signore e non devono usare di accomandarsi a qualcuno come fanno i laici\". Carlo Magno pretese di conseguenza che i notabili laici, concessori di queste terre, almeno pagassero l'affitto ai monaci come era stato convenuto.\nUn'altra destinazione d'uso dei possedimenti della chiesa era quella di concedere questi beni ai ministri o ai chierici che servivano l'Imperatore alla corte di Aquisgrana, per poter assicurarsene la fedelt\u00e0 anche in futuro. Molto spesso, molti di questi ministri, chiamati \"abati-laici\" anche se in realt\u00e0 alcuni erano chierici, non erano obbligati a prendere i voti religiosi e nemmeno avevano l'obbligo della residenza, cos\u00ec che potessero rimanere a sbrigare il loro compito presso la corte. Ad esempio, molti intellettuali di Carlo Magno erano grandi possessori di fondi ecclesiastici: Alcuino, oltre ad essere arcicappellano, era anche abate del monastero di Tours; Teodulfo, poeta di corte e messo dominico, fu nominato anche vescovo di Orl\u00e9ans e Paolo Diacono, storico, poeta e grammatico di Latino presso il palazzo reale, venne nominato abate di Montecassino. Nella generazione immediatamente successiva, lo stesso biografo e storico di palazzo Eginardo fu nominato abate di Seligenstadt.\nAlcune mentalit\u00e0 pi\u00f9 moderne e sensibili cominciarono a contestare l'uso di disporre dei fondi ecclesiastici come un secondo demanio, ma all'epoca di Carlo Magno queste consuetudini erano parte integrante dell'azione di governo.\nImposte, tasse e prestazioni d'opera.\nLa societ\u00e0 carolingia era suddivisa in classi e aveva caratteristiche fortemente clientelari di modo che ogni uomo dipendesse da un altro, dal quale, in cambio di favori, otteneva protezione e remunerazione. Tutte queste prerogative si riproponevano a cascata sino al pi\u00f9 basso gradino sociale che era quello degli schiavi. Possiamo suddividere allora la societ\u00e0 in due grandi rami: quello dei liberi e quello dei servi.\nRe-Imperatore, conti, marchesi, vescovi, abati, vassalli regi e valvassini costituivano la cosiddetta \"casta nobiliare\"; gli altri - valvassori, proprietari terrieri, uomini liberi, coloni, liberti, schiavi casati e servi - costituivano il \"popolo\". Formalmente la libert\u00e0 completa si fermava a livello degli uomini liberi mentre tutti gli altri venivano accomunati alla medesima condizione servile. Le classi pi\u00f9 abbienti, beneficiarie di vasti possedimenti, erano esenti dal pagare qualsiasi tipo di imposta o tassa.\nSui \"liberi\" che, nelle aspettative di Carlo Magno, costituivano la spina dorsale del popolo franco, non pesavano delle vere e proprie \"imposte\" (ad esempio non pagavano alcun censo) ma erano tenuti a prestare opere di pubblica utilit\u00e0 sulle terre padronali, pagavano una specie di tassa per l'esercito, versavano i telonei ed erano tenuti a prestare contributi per il buon funzionamento del governo. Qualsiasi notabile o giudice nell'esercizio pieno delle sue funzioni (conte, vicario, centenario o vassallo regio) poteva requisire approvvigionamenti e cavalli sulle terre dei liberi. L'esercito di passaggio poteva requisire foraggio ed usare i terreni per far pascolare le cavalcature; in aggiunta i proprietari non soggetti ad alcun vassallaggio dovevano rifornire l'armata provvedendo all'allestimento dei carri con generi alimentari di prima necessit\u00e0 ed alla fornitura di buoi e cavalli.\nTutti gli altri, fossero essi liberi affittuari o liberti, servi o casati obbligati a lavorare sulle terre del padrone, erano tenuti a corrispondere un affitto in natura o denaro, le cui proporzioni erano nell'ordine del terzo del raccolto o dell'equivalente monetario, oltre che al censo regale. Erano inoltre tenuti a svolgere per contratto una serie di giornate lavorative nella zona padronale, la \"pars dominica\", insieme agli schiavi. Pagavano i telonei per utilizzare le attrezzature del signore (mulini, frantoi).\nReclutamento militare.\nIl reclutamento avveniva essenzialmente alla frontiera, nella zona di immediato svolgimento delle operazioni militari. Solo nelle campagne contro i Sassoni e gli Avari si verific\u00f2 una chiamata simultanea in pi\u00f9 regioni dell'Impero.\nI notabili pi\u00f9 abbienti potevano permettersi armi e cavalli, nonch\u00e9 di convocare i vassalli diretti all'esercito. Anche i vassalli regi, nominati dall'Imperatore e che usavano circondarsi di piccoli eserciti privati, potevano senza alcuno dubbio espletare al servizio militare. A tutti costoro, compresi vescovi e abati, veniva calcolata una quota minima di soldati da portare al fronte, secondo il numero di unit\u00e0 di mansi coltivati divisa per quattro. Gli ecclesiastici potevano affiancare gli eserciti, ma spessissime volte ne erano esentati, pagando una tassa e nominando dei laici che potessero combattere al loro posto. Si poteva verificare che alcuni servi o liberti potessero avere l'onore di entrare nella clientela armata di un signorotto locale, quindi la chiamata alle armi non era strettamente connessa alla propriet\u00e0 terriera. Perci\u00f2 Carlo Magno eman\u00f2 precise disposizioni secondo le quali \"qualsiasi individuo abbia rapporti di vassallaggio, indipendentemente dalla sua condizione giuridica, sia considerato abile all'esercizio delle armi\".\nI liberi avevano parecchie difficolt\u00e0 a rispondere alla chiamata. Se i pi\u00f9 ricchi allodiali, con qualche sforzo, riuscivano ad acquistare l'equipaggiamento necessario, i piccoli proprietari dovevano compiere sforzi considerevoli. Anche qui, i capitolari regi stabilivano minuziosamente come si doveva operare in questi casi: se un libero non riusciva a procurarsi l'armamento, altri tre dovevano provvedere al suo sostentamento. Il numero degli aiuti variava a seconda della campagna militare: durante la guerra contro gli Avari, per ogni libero sei dovevano comprargli l'equipaggiamento, mentre per quella contro i Sassoni essi dovevano essere sette. Per le operazioni contro gli slavi ne bastavano solamente due.\nAnche l'armamento era regolato secondo precisi criteri: i pi\u00f9 abbienti dovevano accorrere alla chiamata armati di spada lunga, spada corta, lancia, arco e faretra con frecce pi\u00f9 un'armatura costituita da una cotta di maglia e dalla cavalcatura.\nI liberi proprietari indipendenti potevano permettersi (unendo i loro sforzi) l'armatura e la cavalcatura. Si scoraggiavano i fanti pi\u00f9 poveri a rispondere alla convocazione armati di solo bastoni indirizzandoli ed incoraggiandoli a costituire il loro equipaggiamento unicamente di arco con frecce.\nEconomia.\nIl mondo di allora era fortemente spopolato (stime parlano di circa 20 milioni di abitanti nell'area europea di un milione e mezzo di chilometri quadrati), con le citt\u00e0 maggiori quali Parigi, Orl\u00e9ans o Pavia, che non superavano i 5.000 abitanti. In questo contesto la circolazione di merci e di persone era scarsa, la moneta rara e di bassa qualit\u00e0.\nMentre l'impero romano d'Occidente aveva basato la propria economia sugli scambi commerciali, soprattutto marittimi e sulla vita urbana, gravitando verso il Mediterraneo, l'Impero carolingio aveva come base economica l'agricoltura latifondista, caratterizzata prevalentemente da una produzione di sussistenza. Le \"curtes\" erano articolate in base ad una distinzione tra la terra direttamente gestita dal proprietario fondiario attraverso manodopera servile direttamente alle sue dipendenze, la \"pars dominica\" (terra del \"dominus\"), e la terra data in concessione ai coloni, la \"pars massaricia\". Quest'ultima era composta da piccoli poderi, detti \"mansi\", sufficienti al sostentamento di una famiglia, concessi in affitto a famiglie di massari liberi in cambio di un canone in denaro o in natura oppure affidati al lavoro dei servi casati. I massari pagavano al proprietario il canone e si impegnavano ad effettuare nella parte dominica un certo numero di servizi per il signore, detti corv\u00e9es (richieste).\nLe \"curtes\" non rappresentano territori compatti, ma risultano frammisti spesso a possessi di altri signori fondiari, indominicati o in concessione: i \"villaggi\" erano spesso collocati dove maggiore era la concentrazione di terre frammiste, e riunivano le abitazioni di coloni che rispondevano a diversi signori. Gli scambi erano quasi del tutto inesistenti, tuttavia viene valutato in modo piuttosto positivo il ruolo delle eccedenze della produzione fondiaria: nei villaggi o in centri pi\u00f9 consistenti e di nuova formazione, erano frequenti piccoli mercati locali, dove lo scambio avveniva prevalentemente tramite il baratto, data la scarsit\u00e0 di monetazione. Perci\u00f2 \u00e8 indubbia la presenza di scambi spontanei, regionali: d'altra parte le rotte continentali nord-sud, vedevano commercianti musulmani che dalle sponde occupate dell'Africa proponevano beni di lusso e merci pregiate, cos\u00ec come i Frisoni, attivi nella regione moso-renana, e gli ebrei.\n\u00c8 in questo periodo grosso modo (per tutto il sec. IX) che nacquero di insediamenti pi\u00f9 consistenti: questi erano prevalentemente collocati alla foce di corsi fluviali, presso sedi di zecche (come nella zona moso-renana), oppure presso sedi vescovili, e in generale in prossimit\u00e0 di nuclei pi\u00f9 antichi di urbanizzazione romana (in particolare nelle regioni mediterranee). Soltanto oltre il secolo IX, nel X e XI l'incastellamento favor\u00ec una concentrazione territoriale che vedeva la fine della dispersione in insediamenti sparsi propri del regime curtense, e la nascita, a partire dai castelli di citt\u00e0 vere e proprie. Inoltre, \u00e8 a partire dalla tarda et\u00e0 carolingia che vennero applicate nuove tecniche agricole fondamentali per il futuro incremento produttivo del suolo: l'utilizzo del mulino ad acqua, il collare per buoi e cavalli posto in posizione pi\u00f9 comoda (giogo), l'abbandono dell'aratro in legno in favore di quello in ferro, la rotazione triennale.\nIn sintesi, in un'ottica pi\u00f9 ampia, \u00e8 a partire dall'inizio del secolo IX, nonostante le invasioni, che inizia quel movimento che comport\u00f2 un aumento della resa agricola e conseguentemente demografico, fondamentale per la rinascita dell'occidente medievale. Certamente, nel periodo carolingio, l'elemento pi\u00f9 rilevante, rispetto al quadro desolante dei due secoli precedenti, sembra limitarsi ad una riorganizzazione della produzione agricola nella nascita della villa classica carolingia: le vie di comunicazione sono sempre prive di manutenzione, e le vie fluviali e marittime sono privilegiate.\nLa precariet\u00e0 economica feudale e la mancanza di un forte potere centrale, fece assumere alla reggenza franca un modello di governo peripatetico. Lo stesso Carlo Magno, installava la sua corte nei vari villaggi dove alloggiava durante i suoi spostamenti nel vasto impero. Tutti gli uomini, vivendo in un'economia prevalentemente di sussistenza basata sullo scambio in natura (baratto), vivevano nella necessit\u00e0 di dover far affidamento sulle scorte naturali che deperivano o si esaurivano in un certo lasso di tempo il che impediva la nascita di qualsiasi forma di risparmio (tesaurizzazione). Da qui il nomadismo anche dei poteri centrali i quali; una volta esaurite le risorse dovevano spostarsi in altre zone.\nCarlo viaggiava come un povero viandante su una carrozza trainata da buoi. Dovette inoltre impiegarsi in prima persona nel commercio, diventando padrone di un verziere e di un allevamento di polli. La rendita di queste attivit\u00e0 gli permise di mantenere personalmente le sue residenze estive nel Brabante e nell'Heristal.\nNonostante ci\u00f2 Carlo cerc\u00f2 di razionalizzare e controllare l'economia, facendo redigere per esempio inventari di beni immobili soprattutto nelle maggiori abbazie. Inoltre cerc\u00f2 di frenare l'ascesa dei prezzi.\nMonetazione.\nProseguendo le riforme iniziate dal padre, Carlo, una volta sconfitti i Longobardi, liquid\u00f2 il sistema monetario basato sul solido d'oro dei bizantini. Egli e il re Offa di Mercia ripresero il sistema creato da Pipino e da Aethelberto II. Sapendo dell'inutilit\u00e0 di una moneta aurea, vista la rarefatta circolazione monetaria, Carlo (tra il 781 e il 794) estese nei suoi vasti domini un sistema monetario basato sul monometallismo argenteo: unica moneta coniata era il \"denaro\". Non essendo prevista la coniazione di multipli, l'uso port\u00f2 all'affermazione di due unit\u00e0 di conto: la libbra (unit\u00e0 monetaria e ponderale allo stesso tempo) che valeva 20 solidi (come fu successivamente per lo scellino inglese) o 240 denari (come per il penny).\nDurante questo periodo la libbra ed il solido furono esclusivamente unit\u00e0 di conto, mentre solo il \"denier\" fu moneta reale, quindi coniata.\nCarlo applic\u00f2 il nuovo sistema nella maggior parte dell'Europa continentale e lo standard di Offa fu volontariamente adottato, dai regni di Mercia e Kent, in quasi tutta l'Inghilterra.\nPer oltre cento anni il denaro mantenne inalterato peso e lega, con un contenuto di metallo pregiato attorno ai due grammi circa. I primi slittamenti iniziarono nel X secolo. I primi Ottoni (961-973 e 973-983) misero ordine nel sistema consacrando lo slittamento del denaro in termini di peso e di fino: una \"lira\" (ossia 240 denari) pass\u00f2 da g 410 a g 330 di una lega argentea peggiore (da g 390 di argento fino a g 275).\nRinascita carolingia.\nSpesso si parla a torto di Rinascita carolingia, volendo sottolineare la fioritura che innegabilmente si ebbe durante il regno di Carlo Magno in ambito politico e culturale.\nMa il re franco, persegu\u00ec piuttosto una riforma in tutti i campi per poter \"correggere\" delle inclinazioni che avevano portato a un decadimento generale in tutti e due i campi. Ma quando l'Imperatore pensava alla ristrutturazione e al governo del suo regno, rivolgeva le sue attenzioni a quell'Impero Romano di cui si faceva prosecutore sia nel nome, sia nella politica.\nLa riforma della Chiesa si attu\u00f2 tramite una serie di provvedimenti per poter elevare, sia a livello qualitativo sia a livello comportamentale, il personale ecclesiastico operante nel regno. Carlo Magno era ossessionato dall'idea che un insegnamento sbagliato dei testi sacri, non solo dal punto di vista teologico, ma anche da quello \"grammaticale\", avrebbe portato alla perdizione dell'anima poich\u00e9 se nell'opera di copiatura o trascrizione di un testo sacro si fosse inserito un errore grammaticale, si sarebbe pregato in modo non consono, dispiacendo cos\u00ec a Dio. Venne istituito quel motore propulsore dell'insegnamento che doveva diventare la scuola palatina, presso Aquisgrana. Sotto la direzione di Alcuino di York, vennero redatti i testi, preparati i programmi scolastici ed impartite le lezioni per tutti i chierici. In ogni angolo dell'Impero sorsero delle scuole vicino alle chiese ed alle abbazie. Carlo Magno pretese anche di fissare e standardizzare la liturgia, i testi sacri, e perfino di perseguire uno stile di scrittura che riprendesse la fluidit\u00e0 e l'esattezza lessicale e grammaticale del latino classico. Neanche la grafia venne risparmiata entrando in uso corrente la minuscola carolingia.\nLa riforma della Giustizia si attu\u00f2 tramite il superamento del principio di personalit\u00e0 del diritto, vale a dire che ogni uomo aveva diritto di essere giudicato secondo l'usanza del suo popolo, con la promulgazione dei capitolari, che servivano ad integrare le leggi esistenti e che spesso sostituirono pezzi completamente mancanti dei vecchi codici. Queste norme avevano valore di legge per tutto l'impero ed il Re volle farle sottoscrivere da tutti i liberi durante il giuramento collettivo dell'806. Cercando di correggere i costumi ed elevando la preparazione professionale degli operanti nella giustizia, Carlo Magno prima nella \"Admonitio Generalis\" e poi nell'809 cerc\u00f2 di promulgare dei richiami che dovevano essere vincolanti per tutti. Si decise la diversa composizione delle giurie (che da ora in poi dovevano essere costituite da professionisti e non giudici popolari) e che al dibattimento non partecipassero altre persone se non il conte coadiuvato dagli avvocati, notai, scabini e quegli imputati che erano direttamente interessati alla causa. Le procedure giudiziarie vennero standardizzate, modificate e semplificate.\nLa situazione culturale del regno sotto i merovingi e dei pipinidi era pressoch\u00e9 tragica. Carlo Magno dette impulso ad una vera e propria riforma in pi\u00f9 discipline: in architettura, nelle arti filosofiche, nella letteratura, nella poesia."}
{"id": "2921762", "revid": "287204", "url": "https://it.wikipedia.org/wiki?curid=2921762", "title": "Heder (fiume)", "text": "L'Heder \u00e8 un affluente di sinistra del fiume Lippe, Germania.\nIl fiume nasce presso Upsprunge, prosegue attraverso Salzkotten e sfocia dopo quasi 12\u00a0km sotto Schwelle.\nL'Heder \u00e8 in gran parte alimentato dalle acque della Alme, che si infiltra nel sottosuolo in un fenomeno carsico fra Brenken e Wewelsburg. Le acque sotterranee entrano in 18 sorgenti della Heder, 13 solamente delle quali sono alimentate dalle acque della Alme, riemergendo ad Upsprunge. Il getto di tutte le sorgenti insieme oscilla fra i 500 ed i 3.250 litri al secondo, ma in media la portata assomma a circa 1.900 litri al secondo. Il fiume si divide in due rami che dopo 250\u00a0m si riuniscono. L'area del bacino del corso in superficie dell'Heder \u00e8 di 83,907\u00a0km\u00b2."}
{"id": "2921765", "revid": "287204", "url": "https://it.wikipedia.org/wiki?curid=2921765", "title": "Stagno di Platamona", "text": "Lo stagno di Platamona \u00e8, per estensione e per rilevanza della biodiversit\u00e0, una delle pi\u00f9 importanti zone umide del nord Sardegna. Ai sensi della \"Direttiva del Consiglio relativa alla conservazione degli habitat naturali e seminaturali e della flora e della fauna selvatiche\" n. 92/43/CEE \u00e8 stato classificato come sito di importanza comunitaria (SIC ITB010003). Inoltre, un'area pi\u00f9 vasta, estesa per circa 250 ha che ricomprende lo stagno stesso, \u00e8 stata dichiarata \"oasi permanente di protezione faunistica e di cattura\" con D.A. della Regione Autonoma della Sardegna n. 18 del 31.01.1996.\nUbicazione.\nLo stagno di Platamona \u00e8 situato nel settore nord-occidentale della Sardegna ed \u00e8 prospiciente il litorale sabbioso di Platamona, che fa parte del golfo dell'Asinara; \u00e8 lungo circa tre chilometri, ha una larghezza massima di 250 metri ed una superficie di 95 ettari. Il suo asse principale \u00e8 parallelo alla linea di costa dalla quale dista circa 600 metri. Nella zona centrale le due sponde si avvicinano notevolmente (50 metri circa), formando una strozzatura che divide lo stagno in due branche pressoch\u00e9 uguali sia per forma che per estensione.\nGeomorfologia.\nMorfologicamente quello di Platamona pu\u00f2 essere considerato un tipico stagno retrodunare: la sua origine \u00e8 imputabile all'occlusione di vari corsi d'acqua, provenienti dal fosso di Buddi-Buddi, operato dalle dune sabbiose in corrispondenza della foce. Lo sbocco naturale dello stagno si trova nella sua estremit\u00e0 occidentale, ma non vi \u00e8 nessun diretto contatto con il mare, in quanto dopo qualche centinaio di metri lo stretto canale si arresta e le acque filtrano attraverso le dune. Ne consegue quindi che le sue acque sono nettamente dolci.\nIl regime pluviometrico \u00e8 caratterizzato da un'altezza di precipitazione di circa 600\u00a0mm/anno ed una concentrazione delle piogge nelle stagioni invernale e autunnale; in tali periodi intorno allo stagno si formano estese aree paludose mentre nella stagione estiva, sia a causa dell'elevato deficit idrico che di un marcato livello di evapotraspirazione, il livello si abbassa notevolmente e in molti punti il fondo pantanoso rimane coperto solo da pochi centimetri d'acqua.\nIl bacino imbrifero si estende per circa 31\u00a0km\u00b2; esso drena terreni composti essenzialmente da calcareniti grossolane e marni arenacee del Miocene. Solo la parte pi\u00f9 settentrionale del bacino, dove \u00e8 situato lo stagno, \u00e8 costituito da alluvioni quaternarie della piana costiera formata dal rimaneggiamento di sabbie eoliche antiche sulle quali si impostano regosuoli e suoli alluvionali."}
{"id": "2921768", "revid": "486946", "url": "https://it.wikipedia.org/wiki?curid=2921768", "title": "Viale Redi", "text": ""}
{"id": "2921769", "revid": "647919", "url": "https://it.wikipedia.org/wiki?curid=2921769", "title": "Krep\u0161inio klubas TonyBet", "text": ""}
{"id": "2921770", "revid": "2209385", "url": "https://it.wikipedia.org/wiki?curid=2921770", "title": "American Idol (seconda stagione)", "text": "La seconda stagione di American Idol inizi\u00f2 il 21 gennaio 2003 e fin\u00ec il 21 maggio dello stesso anno. Fu la prima stagione presentata esclusivamente da Ryan Seacrest. Il vincitore fu Ruben Studdard e fu la prima stagione in cui vinse un uomo e la prima in cui gli ultimi due concorrenti erano entrambi uomini, seguita dalla settima stagione con David Archuleta e David Cook, e dall'ottava con Adam Lambert e Kris Allen.\nAudizioni.\nle audizioni si tennero a New York, Los Angeles, Miami, Detroit, Atlanta, Nashville, e Austin nell'autunno del 2002.\nTabella Eliminazioni.\n "}
{"id": "2921771", "revid": "36426", "url": "https://it.wikipedia.org/wiki?curid=2921771", "title": "Tormento di Sant'Antonio", "text": ""}
{"id": "2921773", "revid": "125096141", "url": "https://it.wikipedia.org/wiki?curid=2921773", "title": "Agente Porpora", "text": "Agente Porpora (inglese: \"Agent Purple\") \u00e8 il nome in codice di un erbicida usato ufficialmente come defoliante dall'esercito statunitense durante la guerra del Vietnam. Il nome deriva dalla striscia porpora dipinta sui barili per identificare il contenuto. Parte del programma militare di irrorazione detto \"Guerra erbicida\", l'Agente Porpora \u00e8 stato uno dei cosiddetti \"erbicidi arcobaleno\", che includeva il pi\u00f9 temibile Agente Arancio.\nComposizione.\nL'Agente Porpora \u00e8 chimicamente simile al pi\u00f9 noto Agente Arancio ed \u00e8 composto da una miscela di erbicidi 2,4-D e 2,4,5-T. Solo dopo diversi anni dall'inizio del conflitto, si \u00e8 scoperto che gli agenti Arancio e Porpora erano stati contaminati dal 2,3,7,8-tetraclorodibenzo-p-diossina (TCDD), la diossina che \u00e8 una sostanza tossica e persistente, come un effetto collaterale del processo di produzione del 2,4,5-T. L'Agente Porpora ha fama di avere il triplo dei livelli diossina dell'Agente Arancio, 45 parti per milione rispetto alle 13 parti per milione presenti nell'Agente Arancio.\nDurante la Guerra del Vietnam l'Agente Porpora \u00e8 stato utilizzato solo nelle prime fasi del programma di irrorazione, tra il 1962 e il 1964, per questo sono state spruzzate sul totale solo piccole quantit\u00e0.\nCollegamenti esterni.\nStellman J M; Stellman S D; Christian R; Weber T; Tomasallo C. \"The extent and patterns of usage of Agent Orange and other herbicides in Vietnam\". \"Nature\" (2003), 422(6933), 681-687. (cit. in A. Zarrelli, Presentazione del Corso di chimica organica degli inquinanti, Dipartimento di Chimica Organica e Biochimica, Universit\u00e0 Federico II di Napoli, 2007.) "}
{"id": "2921774", "revid": "372624", "url": "https://it.wikipedia.org/wiki?curid=2921774", "title": "Agente Blu", "text": ""}
{"id": "2921775", "revid": "287204", "url": "https://it.wikipedia.org/wiki?curid=2921775", "title": "Cassidey Rae", "text": "Biografia.\nHa iniziato la carriera nell'industria per adulti a 18 anni. Nel 2005 si \u00e8 presa un anno di pausa durante il quale ha lavorato con i bambini come consulente, ma causa del basso stipendio \u00e8 passata poi a lavorare col fondatore di MySpace, Brad Greenspan. Si \u00e8 sposata col fratello pi\u00f9 giovane della pornostar Raylene.\n\u00c8 apparsa nel video \"sad eyes\" di Enrique Iglesias.\nHa anche lavorato con case di produzione come Vivid Entertainment e Ninn Worx.\nHa terminato la sua carriera di attrice pornografica nel 2009."}
{"id": "2921776", "revid": "31643834", "url": "https://it.wikipedia.org/wiki?curid=2921776", "title": "Repubbliche Socialiste Sovietiche", "text": ""}
{"id": "2921783", "revid": "1784938", "url": "https://it.wikipedia.org/wiki?curid=2921783", "title": "Le confessioni", "text": "Le confessioni (o Confessioni) \u00e8 il titolo di un'opera autobiografica di Jean-Jacques Rousseau. Oggi incluse negli \"Scritti autobiografici\", uscirono a stampa solo postume (la prima parte nel 1782 e la seconda nel 1789). Esse raccontano i primi 53 anni di vita dell'autore in 12 libri.\nLa redazione delle \"Confessioni\" inizi\u00f2 nel 1764; Rousseau ne redasse i primi otto libri a Wootton, dopo la rottura dell'amicizia con David Hume e ne continu\u00f2 la scrittura durante il suo rientro a Parigi. Nel 1771, Louise d'\u00c9pinay, appoggiata da Denis Diderot, chiese alla polizia di far interrompere le letture pubbliche che Rousseau ne stava facendo.\nLa prima parte, con Preambolo e 6 capitoli, ricopre gli anni 1712-1740: sono gli anni di formazione, dalla nascita a Ginevra all'arrivo a Parigi, quando l'autore ha 28 anni.\nLa seconda parte, dal capitolo 7 in poi, ricopre gli anni 1741-1765: la sua introduzione negli ambienti della capitale che si dedicano a musica e filosofia, con la pubblicazione delle opere e gli attacchi subiti dopo aver scritto \"Emilio o dell'educazione\" e la conseguente fuga in Svizzera.\nIl titolo sicuramente si rif\u00e0 alle \"Confessioni\" di Agostino d'Ippona (meglio noto come sant'Agostino), scritte in latino nel IV secolo."}
{"id": "2921784", "revid": "1543377", "url": "https://it.wikipedia.org/wiki?curid=2921784", "title": "Sindrome di Conn", "text": "La sindrome di Conn, o iperaldosteronismo primario, \u00e8 una malattia dovuta ad un eccesso di produzione di aldosterone da parte della corticale del surrene con conseguente basso livello di renina. Spesso produce pochi sintomi. La maggior parte delle persone presenta alta pressione sanguigna che pu\u00f2 causare danni alla vista (retinopatia ipertensiva) e/o emicranie. Occasionalmente possono esserci debolezza muscolare, spasmi muscolari, sensazioni di formicolio o urinazione eccessiva . Le complicanze includono malattie cardiovascolari come ictus, infarto miocardico, insufficienza renale e aritmie.\nPu\u00f2 portare a ipopotassemia e alcalosi: l'aumentata produzione di aldosterone determina, infatti, una perdita di potassio nelle urine con conseguente ipokaliemia.\nLa condizione prende il nome da Jerome Conn (1907-1994), un endocrinologo statunitense che per primo la descrisse, nel 1955, durante il suo lavoro all'Universit\u00e0 del Michigan.\nEpidemiologia.\nL'aldosteronemia primaria \u00e8 presente in circa il 10% delle persone con pressione alta. Si verifica pi\u00f9 spesso nelle donne tra i 30 e i 50 anni di et\u00e0. \u00e8 la causa pi\u00f9 comune di ipertensione secondaria.\nCause.\nL'iperaldosteronismo primario ha una serie di cause. Circa il 66% dei casi \u00e8 dovuto ad una iperplasia surrenale idiopatica, il 33% dei casi \u00e8 dovuto ad un adenoma surrenale che produce l'aldosterone . Altre cause non comuni includono un cancro surrenale e un disturbo ereditario chiamato iperaldosteronismo familiare.\nAlcuni consigliano di fare \"screening\" nella popolazione ipertesa con maggiore rischio, mentre altri raccomandano di eseguire in tutte le persone con alta pressione sanguigna un'analisi per la Sindrome di Conn. Lo \"screening\" \u00e8 di solito effettuato misurando il rapporto aldosterone-renina nel sangue con ulteriori test utilizzati per confermare i risultati positivi. Mentre il basso livello di potassio nel sangue, che \u00e8 descritto classicamente in letteratura, \u00e8 presente solo in circa un quarto di persone.\nPer determinare la causa sottostante si effettua l'imaging medico.\nLa condizione \u00e8 data a:\nGenetica.\nIl 40% delle persone affette da un adenoma surrenale che produce aldosterone presenta mutazioni somatiche di gain of function in un singolo gene (KCNJ5). Questo gene \u00e8 mutato nei casi ereditari, anche se meno frequentemente. Queste mutazioni tendono ad avvenire in giovani donne con un adenoma nella zona fascicolata secernente cortisolo. Gli adenomi senza questa mutazione tendono a colpire uomini anziani con un'ipertensione resistente.\nFisiopatologia.\nL'aldosterone ha effetti sulla maggior parte o su tutte le cellule del corpo, ma, clinicamente, le azioni pi\u00f9 importanti sono sul rene, sulle cellule del tubulo distale e nel condotto di raccolta. Nelle cellule principali, l'aldosterone aumenta l'attivit\u00e0 della sodio-potassio ATPasi nella membrana basalaterale e dei canali sodio apicali, ENaC, cos\u00ec come i canali di potassio, ROMK. Queste azioni aumentano il riassorbimento del sodio e la secrezione di potassio. L'aumento del riassorbimento del sodio, rispetto al potassio secreto, rende anche il lume del tubulo pi\u00f9 elettricamente negativo, permettendo al cloruro di seguire il sodio. L'acqua segue quindi il sodio e il cloruro per osmosi. Nella sindrome di Conn, queste azioni causano un aumento del volume di sodio e di liquido extracellulare e una riduzione del potassio extracellulare. L'aldosterone agisce anche sulle cellule intercalate per stimolare l'ATPasi apicale, causando la secrezione di protoni che acidifica l'urina e alcalizza il fluido extracellulare.\nIn sintesi, l'iperaldosteronismo provoca l'ipernatremia, l'ipokalemia e l'alcalosi metabolica.\nInoltre l'aldosterone permette la stimolazione dell'ATPasi sodio-potassio nelle cellule muscolari, aumentando il potassio intracellulare e aumenta anche il riassorbimento di sodio lungo l'intestino e il nefrone. Infine, le cellule epiteliali dei condotti del sudore e della superficie distale del colon rispondono esattamente come le cellule principali del nefrone. Queste risposte sono importanti nell'adattamento al clima e come causa di costipazione nei quadri clinici con elevato aldosterone.\nLa ritenzione di sodio porta ad espansione del volume plasmatico e all'aumento di pressione arteriosa. Quest'ultima porter\u00e0 ad un aumento della velocit\u00e0 di filtrazione glomerulare e causer\u00e0 una diminuzione della rilascio di renina dalle cellule granulari dell'apparato iuxtaglomerulare nel rene, diminuendo il riassorbimento di sodio e restituendo l'escrezione renale di sodio a livelli prossimi ai normali consentendo al sodio di \"sfuggire\" all'effetto dei mineralcorticoidi (noto anche come meccanismo di fuga dall'Aldosterone nel iperaldosteronismo primario che contribuisce anche all'aumento del livello di peptide natriuretico atriale.\nIn caso di iperaldosteronismo primario, la diminuzione della renina (e successiva riduzione dell'angiotensina II) non comporter\u00e0 una riduzione dei livelli di aldosterone . Questo \u00e8 uno strumento clinico molto utile nella diagnosi di iperaldosteronismo primario.\nClinica.\nTra i sintomi oltre all'ipertensione vi possono essere stanchezza, debolezza muscolare ed aumentata emissione di urine (poliuria), specie di notte (nicturia).\nL'alta pressione sanguigna, le manifestazioni di crampi muscolari (a causa dell'ipereccitabilit\u00e0 dei neuroni per il basso livello di calcio nel sangue), la debolezza muscolare (dovuta all'ipoeccitabilit\u00e0 dei muscoli scheletrici secondaria all'ipocalemia) ed emicrania (a causa di bassi valori di potassio o di alta pressione sanguigna) possono essere osservate.\nL'iperaldosteronismo secondario \u00e8 spesso correlato a una diminuzione della gittata cardiaca associata a livelli di renina elevati.\nDiagnosi.\nTra i test di screening:\nPer confermare il sospetto e arrivare alla diagnosi definitiva:\nInfine, per individuarne la causa e la lateralit\u00e0:\nTrattamento.\nAlcuni casi possono essere curati rimuovendo l'adenoma con un intervento chirurgico. Pu\u00f2 anche essere rimossa una singola ghiandola surrenale nei casi in cui solo una sia aumentata di volume. Nei casi dovuti all'aumento di volume di entrambe le ghiandole il trattamento \u00e8 in genere con farmaci come antagonisti dell'aldosterone come spironolattone o eplerenone. Possono anche essere necessari altri farmaci per la gestione dell'alta pressione sanguigna e una dieta a basso contenuto di sale. Alcune persone con iperaldosteronismo familiare possono essere trattate con uno steroide come il desametasone."}
{"id": "2921808", "revid": "241071", "url": "https://it.wikipedia.org/wiki?curid=2921808", "title": "Personal Effects", "text": "Personal Effects \u00e8 un film del 2009 diretto da David Hollander, interpretato da Ashton Kutcher e Michelle Pfeiffer, tratto dal racconto \"Mansion on the Hill\" di Rick Moody.\nTrama.\nWalter, un giovane che vive con la madre Gloria, \u00e8 addolorato dal ricordo del recente omicidio della sorella gemella, e segue con assiduit\u00e0 le sedute del processo al presunto assassino, sperando di veder fatta giustizia, ma nel contempo medita anche di vendicarsi.\nAd un meeting incontra Linda, una piacente vedova pi\u00f9 grande di lui, che organizza matrimoni (a cui per\u00f2 quando \u00e8 invitata piange di commozione), che gli cambier\u00e0 la vita. Tra i due scoppia la passione, e Walter riuscir\u00e0 a far ritrovare la pace nel cuore di Linda.\nIl ragazzo stringe amicizia anche con Clay, il figlio della donna, sordomuto e con problemi di comunicazione; Walter lo prende in simpatia e riuscir\u00e0 a farlo diventare un piccolo campione di lotta libera.\nFrattanto il presunto assassino viene assolto, perch\u00e9 riconosciuto innocente, ma Walter che non ne \u00e8 convinto, lo affronta una sera malmenandolo pesantemente e sta per finirlo con un colpo di pistola alla testa, quando alcune frasi disperate pronunciate dalla vittima gli forniscono la rivelazione della sua innocenza.\nAlla scena ha assistito non visto proprio Clay, che qualche tempo dopo, impossessatosi della pistola di Walter, cerca di portare a termine la mancata esecuzione del sospettato. Walter, avvisato da Linda, si precipita sul luogo dove sta per avvenire la tragedia, e riesce a salvare la vittima predestinata facendogli scudo col proprio corpo.\nClay finisce in carcere, mentre Walter sopravvive, ferito solo a una gamba, e la relazione tra lui e Linda continua.\nDistribuzione.\nNegli Stati Uniti \u00e8 uscito nelle sale il 5 marzo 2009.\nIn Italia \u00e8 uscito direttamente in DVD il 25 agosto 2010. \u00c8 stato trasmesso dapprima su Rai Movie in lingua originale con sottotitoli in italiano; successivamente su altri canali RAI nella versione doppiata."}
{"id": "2921814", "revid": "729019", "url": "https://it.wikipedia.org/wiki?curid=2921814", "title": "Noli me tangere (Botticelli)", "text": "Noli me tangere \u00e8 un dipinto a tempera su tavola (18x42 cm) di Sandro Botticelli, databile al 1491-1493 circa e conservato nel Philadelphia Museum of Art di Filadelfia.\nStoria.\nIl pannello fa parte della predella di una pala d'altare per il monastero fiorentino di Sant'Elisabetta delle Convertite a Firenze, dove era stata finanziata dall'Arte dei Medici e Speziali. Il monastero ospitava prostitute pentite, per questo la figura di riferimento era Maria Maddalena a cui \u00e8 dedicata la predella.\nCon la soppressione del 1808 il patrimonio dell'istituzione sacra venne disperso. La pala in particolare, oggi al Courtauld Institute di Londra, venne separata dalla predella, che era originariamente un'unica tavola lignea, venne segata in pi\u00f9 scomparti e dopo messa sul mercato antiquario. Oggi trova al Philadelphia Museum of Art.\nDescrizione e stile.\nLa scena mostra l'apparizione di Ges\u00f9 alla Maddalena dopo la sua morte, detta Noli me tangere (\"Non mi toccare\") dalle parole pronunciate dal Cristo nell'episodio evangelico.\nAmbientata in un giardino murato, \u00e8 dotata di una semplicit\u00e0 arcaizzante, con gli alti alberelli e le architetture lisce e rosate che ricordano Beato Angelico: si tratta quindi di un'opera confrontabile con le ultime produzioni dell'artista, in cui il suo stile ripieg\u00f2 volontariamente su modi pi\u00f9 antiquati per meglio esprimente i profondi accordi religiosi mutuati dalla predicazione di Girolamo Savonarola.\nPi\u00f9 moderno \u00e8 il lontano paesaggio che si vede dall'arco a destra, sfumato delicatamente alla maniera di Leonardo da Vinci."}
{"id": "2921821", "revid": "716642", "url": "https://it.wikipedia.org/wiki?curid=2921821", "title": "James O'Shea", "text": "Carriera.\nNativo di Dublino, si \u00e8 trasferito al Birmingham City nell'agosto del 2009 firmando un contratto biennale. Ha esordito in Premier League il 16 agosto in casa del Manchester United (1-0). Nel marzo del 2010 si \u00e8 trasferito al Middlesbrough con la formula del prestito mensile; ha debuttato con la maglia del \"Boro\" il 3 aprile contro il Crystal Palace.\nNazionale.\nHa giocato nella nazionale irlandese Under-21."}
{"id": "2921822", "revid": "355597", "url": "https://it.wikipedia.org/wiki?curid=2921822", "title": "Jay O'Shea", "text": ""}
{"id": "2921825", "revid": "767487", "url": "https://it.wikipedia.org/wiki?curid=2921825", "title": "Vilmantas Dilys", "text": ""}
{"id": "2921826", "revid": "154639", "url": "https://it.wikipedia.org/wiki?curid=2921826", "title": "Moshe Idel", "text": "Nato in Romania, Moshe Idel si \u00e8 trasferito in Israele nel 1963, dove ha iniziato a insegnare dal 1975.\nLa persona.\nNel 1999 ha ricevuto l'\"Israel Prize\" per l'eccellenza dei suoi studi sul pensiero ebraico, argomento che insegna alla cattedra che fu di Gershom Scholem. Nel 2002 gli \u00e8 stato conferito l'\"Emmet Prize\" e dal 2006 fa parte dell'\"Israeli Academy\".\n\u00c8 stato \"visiting professor\" presso diverse istituzioni, tra cui il Jewish Theological Seminary di New York (dove \u00e8 \"Centennial Scholar-in-Residence\"), la UCLA di Los Angeles, la Yale University, la Harvard University, la Princeton University, la University of Pennsylvania, l'EHESS e il Coll\u00e8ge de France di Parigi.\nOggi \u00e8 \"Max Cooper Professor\" in pensiero ebraico (Jewish Thought) presso il Department of Jewish Thought, Mandel Institute della Hebrew University di Gerusalemme, oltre che \"Senior Researcher\" al \"Shalom Hartman Institute\" e al \"Tikvah Center for Law and Jewish Civilization\" di New York.\nDopo essere andato in pensione dall'Universit\u00e0 Ebraica di Gerusalemme venne nominato professore alla cattedra di Matan'el per la ricerca di Cabbala del corso di laurea in Misticismo e spiritualit\u00e0 presso l'Istituto Accademico di Safed.\nGli studi.\nSi \u00e8 occupato prevalentemente di mistica ebraica, studiando Abramo Abulafia (sul quale ha scritto la tesi di dottorato), Maimonide, Josef Caro (o Yosef Karo, secondo la trascrizione, 1488-1575), la figura leggendaria del Golem e la tradizione della Cabala, in particolare quella italiana di et\u00e0 medioevale e rinascimentale, ed \u00e8 esperto dei rapporti tra chassidismo e misticismo.\nLa sua distinzione in tre millenni di storia dell'ebraismo porta a considerare prevalente e centrale nel pensiero ebraico:\nIdel riesce a coniugare diversi approcci verso una metodologia di studio interdisciplinare in grado di usare strumenti e argomenti filologici, fenomenologici, antropologici e storico-religiosi, distinguendo in particolare l'aspetto teosofico-teurgico e estatico-profetico dell'interpretazione di diverse dottrine cabbalistiche, nel loro evolversi e intrecciarsi con speculazioni d'origine diversa (secondo dove si sono storicamente spostate o dove hanno subito influenze), con la filosofica greca, ellenistica, gnostica, araba ecc. con le varie discendenze e dipendenze sefardite o aschenazite.\nHa analizzato il \"Sefer ha-Qanah\" (trattato anonimo bizantino del XIV secolo), il \"\u0160a'are \u1e62edeq\" (di cui ha individuato l'autore in rabbi Natan ben Sa'adyah Har'ar, discepolo di Abraham Abulafia), pubblicando articoli su riviste come \u00abQiryat Sefer\u00bb, \u00abDa'at\u00bb, \u00ab'Alei Sefer\u00bb, \u00abTarbiz\u00bb, \u00abAssociation of Jewish Studies Review\u00bb, \u00abJerusalem Studies in Jewish Thought\u00bb, \u00abJerusalem Studies in Jewish Folklore\u00bb, \u00abSefunot\u00bb, \u00abItalian Judaica\u00bb, \u00abMichael\u00bb, \u00abModern Judaism\u00bb, \u00abMediterranean Historical Review\u00bb, \u00abRevue d'histoires des religions\u00bb, \u00abJewish Studies\u00bb, \u00abYuval\u00bb, \u00abPe'amim\u00bb, \u00abMassu'ot\u00bb, \u00abHebrew University Studies in Literature and Arts\u00bb, \u00abDiogenes\u00bb, \u00abRassegna mensile di Israel\u00bb ecc."}
{"id": "2921831", "revid": "729019", "url": "https://it.wikipedia.org/wiki?curid=2921831", "title": "Maddalena che ascolta la predica di Cristo", "text": "La Maddalena che ascolta la predica di Cristo \u00e8 un dipinto a tempera su tavola (18x42 cm) di Sandro Botticelli, databile al 1491-1493 circa e conservato nel Philadelphia Museum of Art di Filadelfia.\nStoria.\nIl pannello fa parte della predella di una pala d'altare per il monastero fiorentino di Sant'Elisabetta delle Convertite a Firenze, dove era stata finanziata dall'Arte dei Medici e Speziali. Il monastero ospitava prostitute pentite, per questo la figura di riferimento era Maria Maddalena a cui \u00e8 dedicata la predella.\nCon la soppressione del 1808 il patrimonio dell'istituzione sacra venne disperso. La pala in particolare, oggi al Courtauld Institute di Londra, venne separata dalla predella, che era originariamente un'unica tavola lignea, venne segata in pi\u00f9 scomparti e dopo messa sul mercato antiquario. Oggi trova al Philadelphia Museum of Art.\nDescrizione e stile.\nLa scena \u00e8 ambientata in un loggiato classicheggiante tirpartito da pilastri. Dietro ciascuna apertura si apre un portale rinascimentale di forma rettangolare con timpano triangolare, il tutto sapientemente uniformato dalla prospettiva.\nGes\u00f9 si trova in piedi su un palchetto all'estremit\u00e0 destra, e con un eloquente gesto fa per predicare, ascoltato da un nutrito gruppo di fedeli. Pi\u00f9 lontana, al centro della scena, appare Maria Maddalena vestita di rosso, nel suo isolamento fisico e spirituale. Ella giunge le mani e ascolta con intensit\u00e0 le parole del Salvatore fissandolo.\nIl dipinto \u00e8 intonato su colori accesi e squillanti, con poco ricorso alle ombre, tipico della produzione finale dell'artista."}
{"id": "2921832", "revid": "287204", "url": "https://it.wikipedia.org/wiki?curid=2921832", "title": "Serie B 1992-1993 (calcio femminile)", "text": "L'edizione 1992-1993 \u00e8 stata la ventiquattresima edizione del campionato di Serie B femminile italiana di calcio.\nStagione.\nNovit\u00e0.\nVariazioni prima dell'inizio del campionato:\ncambi di denominazione e sede:\nhanno rinunciato al campionato di Serie B per iscriversi alla Serie C Regionale:\nhanno rinunciato al campionato di Serie B (inattive):\nsociet\u00e0 non avente diritto ammessa in Serie B:\nFormula.\nVi hanno partecipato 30 squadre divise in due gironi. La prima classificata di ognuno dei due gironi viene promossa in Serie A, mentre la terza squadra promossa \u00e8 stata determinata da uno spareggio in campo neutro tra le seconde classificate. Le ultime tre classificate di ciascun girone vengono retrocesse nei rispettivi campionati regionale di Serie C.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSpareggio promozione.\nNon essendo pari lo scambio promosse/retrocesse con la Serie A, per determinare la terza squadra promossa si disput\u00f2 uno spareggio in campo neutro tra le seconde squadre classificate dei due gironi."}
{"id": "2921842", "revid": "31886", "url": "https://it.wikipedia.org/wiki?curid=2921842", "title": "Festa in casa di Simone", "text": "La Festa in casa di Simone \u00e8 un dipinto a tempera su tavola (18x42 cm) di Sandro Botticelli, databile al 1491-1493 circa e conservato nel Philadelphia Museum of Art di Filadelfia.\nStoria.\nIl pannello fa parte della predella di una pala d'altare per il monastero fiorentino di Sant'Elisabetta delle Convertite a Firenze, dove era stata finanziata dall'Arte dei Medici e Speziali. Il monastero ospitava prostitute pentite, per questo la figura di riferimento era Maria Maddalena a cui \u00e8 dedicata la predella.\nCon la soppressione del 1808 il patrimonio dell'istituzione sacra venne disperso. La pala in particolare, oggi al Courtauld Institute di Londra, venne separata dalla predella, che era originariamente un'unica tavola lignea, venne segata in pi\u00f9 scomparti e dopo messa sul mercato antiquario. Oggi trova al Philadelphia Museum of Art.\nDescrizione e stile.\nLa scena \u00e8 ambientata all'interno dell'abitazione di Simone il Fariseo dove la Maddalena unse i piedi coi propri capelli a Ges\u00f9 in segno di umilt\u00e0 e di riverenza (Lc e Gv ).\nDavanti alla tavola, dove i cinque commensali guardano stupiti l'avvenimento, la Maddalena si prostra in terra ricevendo la benedizione del Salvatore. La semplicit\u00e0 dell'ambientazione rimanda a esempi pi\u00f9 antichi, come Beato Angelico, che il Botticelli ricre\u00f2 nelle opere della sua ultima produzione, volutamente arcaizzanti all'insegna di un ritrovato sentimento mistico, derivato da una riflessione sulle prediche e sulle vicende di Girolamo Savonarola. Per amplificare la sostanza dell'episodio l'artista fece un tavolino a \"L\" che isola le due figure sacre dagli altri spettatori di corredo. Semplice ma curato \u00e8 il brano di paesaggio che si vede da una porta a sinistra, oltre un'anticamera con cassapanca descritta con minuzia.\nLa scena \u00e8 intonata su colori accesi e squillanti, con poco ricorso alle ombre, tipico della produzione finale dell'artista."}
{"id": "2921850", "revid": "729019", "url": "https://it.wikipedia.org/wiki?curid=2921850", "title": "PMV (Venezia)", "text": "PMV (\"Societ\u00e0 per il Patrimonio della Mobilit\u00e0 Veneziana\") \u00e8 una societ\u00e0 partecipata dal Comune di Venezia per il 67,54%. La Provincia di Venezia possiede il 19,01% mentre il Comune di Chioggia possiede il 9,41%. Le rimanenti quote sono suddivise tra alcuni comuni della provincia di Venezia.\nStoria.\nLa societ\u00e0 \"PMV-Societ\u00e0 del Patrimonio per la Mobilit\u00e0 Veneziana\" \u00e8 nata il 26 novembre 2003 come scorporo da Actv (gestore del trasporto pubblico nel comune di Venezia e provincia) al fine di separare la gestione delle propriet\u00e0 delle infrastrutture del trasporto pubblico dall'esercizio del trasporto pubblico. A \"PMV\" \u00e8 stato affidato anche il ramo aziendale \"Progetti speciali\" dell'ACTV nel quale era compreso la costruzione della tranvia di Mestre.\n\u00c8 stata chiusa il 1 dicembre 2017.\nCompetenze.\nLe competenze di PMV sono divise in tre settori:"}
{"id": "2921851", "revid": "287204", "url": "https://it.wikipedia.org/wiki?curid=2921851", "title": "Acido clorogenico", "text": "L'acido clorogenico \u00e8 una sostanza organica naturale. \u00c8 l'estere che si ottiene dalla combinazione dell'acido caffeico con l'acido (L)-chinico. \nNonostante il \"cloro\" del nome, l'acido clorogenico non contengono cloro . Il nome deriva invece dal greco \u03c7\u03bb\u03c9\u03c1\u03cc\u03c2 (kloros, verde chiaro) e -\u03b3\u03ad\u03bd\u03bf\u03c2 (genos, suffisso che significa \"dare origine a\"), relativo al colore verde dei prodotti di ossidazione.\nIl termine \"acidi clorogenici\", per estensione, si riferisce a una famiglia di acidi ed esteri polifenolici , inclusi gli acidi idrossicinnamici ( acido caffeico, acido ferulico e acido \"p-\" cumarico ) e alcuni idrossibenzoici ( acido vanillico ) con l'acido chinico."}
{"id": "2921857", "revid": "71433", "url": "https://it.wikipedia.org/wiki?curid=2921857", "title": "Can't Be Heaven", "text": ""}
{"id": "2921889", "revid": "110157", "url": "https://it.wikipedia.org/wiki?curid=2921889", "title": "Italia's Next Top Model (terza edizione)", "text": "La terza edizione di \"Italia's Next Top Model\" \u00e8 andata in onda dal 2 ottobre al 18 dicembre 2009 per dodici puntate sul canale SKY Vivo.\nIl programma \u00e8 stato condotto da Natasha Stefanenko, a capo della giuria composta Michael Giannini, Giusi Ferr\u00e9 e Nad\u00e8ge du Bospertus.\nIn questa edizione, tra le concorrenti erano presenti due gemelle, Gilda e Veronica.\nConcorrenti.\nDi seguito, l'elenco delle concorrenti al talent show, elencate in ordine di eliminazione dalla trasmissione. L'et\u00e0 indicata \u00e8 quella del periodo di trasmissione del programma."}
{"id": "2921891", "revid": "287204", "url": "https://it.wikipedia.org/wiki?curid=2921891", "title": "Acido chinico", "text": "L'acido chinico \u00e8 un acido estratto come solido cristallino dalla \"cinchona\" e dai chicchi del caff\u00e8.\nIl composto \u00e8 ottenuto dalla corteccia di china, dai chicchi di caff\u00e8, dalla \"Urtica dioica\" e dalla corteccia di \"Eucalyptus globulus\". \n\u00c8 prodotto sinteticamente dall'idrolisi dell'acido clorogenico. L'acido chinico \u00e8 coinvolto nel sapore acido del caff\u00e8.\nStoria e biosintesi.\nQuesta sostanza fu isolata per la prima volta nel 1806 dal farmacista francese Louis Nicolas Vauquelin e la sua trasformazione in acido ippurico mediante metabolismo animale fu studiata dal chimico tedesco Eduard Lautemann nel 1863.\nLa sua biosintesi inizia con la trasformazione del glucosio in eritrosio 4-fosfato. Questo substrato a quattro atomi di carbonio viene condensato con fosfoenolo piruvato per dare il 3-deossi-D-arabinoeptulosonico 7-fosfato (DAHP) a sette atomi di carbonio mediante l'azione di una sintasi. Seguono due fasi che coinvolgono l'acido deidrochinico sintasi e una deidrogenasi.\nI lattoni biciclici derivati sono chiamati chinidi. Un esempio \u00e8 il 4-caffeoil-1,5-chinuro.\nLa deidrogenazione e l'ossidazione dell'acido chinico forniscono acido gallico. \nApplicazioni e attivit\u00e0 medicinale.\nL'acido chinico \u00e8 usato come astringente. \u00c8 inoltre un materiale di partenza chirale molto versatile per la sintesi di prodotti farmaceutici. \u00c8 un elemento fondamentale nella preparazione del trattamento dei ceppi di influenza A e B chiamati Tamiflu."}
{"id": "2921894", "revid": "2121138", "url": "https://it.wikipedia.org/wiki?curid=2921894", "title": "Esaquark", "text": "In fisica delle particelle gli esaquark (in inglese \"hexaquark\") sono una grande famiglia di particelle ipotetiche, che sarebbero costituite da sei quark o antiquark di qualsiasi sapore. Molte combinazioni di quark costituenti potrebbero dare una carica di colore nulla; ad esempio, un esaquark potrebbe contenere o sei quark, simili a due barioni tenuti insieme (un dibarione), o tre quark e tre antiquark. Una volta formati, si prevede che i dibarioni siano piuttosto stabili per gli standard della fisica delle particelle. Nel 1977 Robert Jaffe propose un dibarione H possibilmente stabile con una composizione di quark udsuds potrebbe teoricamente risultare dalla combinazione di due iperoni uds.\nSono stati proposti una serie di esperimenti per rivelare le interazioni e i decadimenti dei dibarioni. Negli anni 1990 furono osservati molti decadimenti compatibili con quelli dei dibarioni, ma non confermati.\nSecondo una teoria, le particelle strane come gli iperoni e i dibarioni potrebbero formarsi all'interno di una stella di neutroni, modificando il suo rapporto massa/raggio in modi che potrebbero essere rilevabili. Di conseguenza, le misurazioni delle stelle di neutroni potrebbero fissare dei vincoli sulle possibili propriet\u00e0 del dibarione. Questi dibarioni si dissolverebbero molto rapidamente nel plasma di quark e gluoni durante il collasso, o potrebbero transire in un qualche stato della materia attualmente sconosciuto.\nNel 2014 presso il Centro di ricerche J\u00fclich fu rivelato un potenziale dibarione a circa 2380 MeV. La particella \u00e8 esistita per 10\u221223 secondi e fu chiamata d*(2380)."}
{"id": "2921898", "revid": "31645257", "url": "https://it.wikipedia.org/wiki?curid=2921898", "title": "Socialismo massimalista", "text": ""}
{"id": "2921903", "revid": "125779795", "url": "https://it.wikipedia.org/wiki?curid=2921903", "title": "Magnus VI di Norvegia", "text": "Biografia.\nI primi anni.\nMagnus Haakonsson era il figlio pi\u00f9 giovane del re Haakon IV Haakonarson di Norvegia, che regn\u00f2 dal 1217 al 1263 e sua moglie Margr\u00e9t Sk\u00falad\u00f3ttir. Nel 1257 suo fratello maggiore ed erede al trono H\u00e5kon il Giovane mor\u00ec, lasciando Magnus erede del regno. Suo padre gli diede il titolo di re nello stesso anno e per i successivi sei anni, regnarono assieme fino alla morte del padre H\u00e5kon combattendo il re scozzese presso le Isole Ebridi, il 16 dicembre 1263. L'11 settembre 1261 spos\u00f2 la principessa danese Ingeborg, figlia del defunto re danese Eric IV di Danimarca, dopo che fu praticamente rapita da uomini del re dal monastero in cui viveva. Le dispute sull'eredit\u00e0 della principessa Ingeborg per quel che riguardava il regno di Danimarca provocarono nei decenni successivi numerosi conflitti tra la Norvegia e la Danimarca. Da questo matrimonio nacquero due futuri re: Eirik Magnusson e Haakon Magnusson.\nSovrano di Norvegia.\nPolitica estera.\nUna volta re, Magnus abbandon\u00f2 la politica estera aggressiva intrapresa precedentemente da suo padre. Nel 1266 abbandon\u00f2 le Ebridi e l'isola di Man in Scozia in cambio, nell'immediato, di una grossa quantit\u00e0 di argento e successivamente, del pagamento di un canone annuo. Il patto fu suggellato nel trattato di Perth, con cui gli scozzesi riconoscevano il dominio norvegese sulle isole Orcadi e le Isole Shetland. Nel 1269, grazie al Trattato di Winchester, si dichiarava la fine delle ostilit\u00e0 tra la Norvegia e il re Enrico III d'Inghilterra.\nMagnus ebbe anche buoni rapporti con il re svedese Valdemaro I di Svezia e negli anni '60 del XII secolo venne ufficialmente definito per la prima volta il confine con la Svezia. Quando Valdemaro fu deposto dai suoi due fratelli e fugg\u00ec in Norvegia nel 1275, Magnus radun\u00f2 per la prima e unica volta durante il suo regno una grande flotta con cui muoversi verso la Svezia dove incontr\u00f2 i fratelli del defunto re Valdemaro per cercare di giungere ad una soluzione tra i due fratelli, ma senza successo. Magnus di Norvegia scelse quindi di ritornare in patria e non impegnarsi in azioni ostili.\nPolitica interna.\nIn politica interna Magnus cerc\u00f2, con grandi sforzi, di modernizzare il codice di leggi del regno; questi sforzi gli dieder\u00f2 il soprannome di Magnus Lagab\u00f6ter (letteralmente \"riparatore di leggi\"). Nel 1274 promulg\u00f2 la nuova legge nazionale (\"Landslov\"), un codice unificato di leggi da applicare all'intero paese, comprese le Isole F\u00e6r \u00d8er e le Isole Shetland. Il codice sostitu\u00ec le differenti leggi regionali che erano precedentemente in vigore. Esso venne completato nel 1276 da una nuova legge municipale (la \"Byloven\", una legge per la citt\u00e0) e una versione leggermente modificata venne successivamente elaborata anche per l'Islanda. Un unico codice di leggi per un intero paese era in quel periodo storico qualcosa di innovativo, che fino a quel momento soltanto la Sicilia e la Castiglia avevano sperimentato. Il codice di Magnus introdusse il nuovo concetto che il crimine fosse da considerare un reato contro lo Stato oltre che contro il singolo individuo. In tal modo si contribu\u00ec a ridurre la possibilit\u00e0 di mettere in pratica vendette personali. Inoltre, venne aumentato il potere formale del re, rendendo il trono la fonte della giustizia. Una specifica sezione fissava il diritto di successione al trono seguendo le disposizioni introdotte dal padre Haakon IV.\nLa successione al trono era un tema molto importante e spinoso, l'ultima guerra civile, infatti, era stata combattuta per decenni e si era conclusa soltanto del 1240. Per rendere inequivocabilmente chiaro quale dovesse essere la corretta successione al trono, nel 1273 Magnus diede al figlio maggiore, di cinque anni, Eirik, il titolo di re e suo fratello minore Haakon il titolo di duca.\nAnche se Magnus veniva considerato un sovrano molto devoto, il suo lavoro con i codici di legge lo port\u00f2 in conflitto con l'arcivescovo, che cerc\u00f2 di preservare l'influenza della chiesa nel regno respingendo l'autorit\u00e0 del potere temporale su quello religioso. Nel 1277 il Concordato di T\u00f8nsberg (\"S\u00e6ttargjerden in T\u00f8nsberg\") firmato da Re Magnus e Jon Raude, arcivescovo di Nidaros, conferm\u00f2 determinati privilegi del clero, come ad esempio la possibilit\u00e0 dell'elezioni episcopali. Alla chiesa venne confermato, inoltre gran parte del suo potere giudiziario, ma essa si dovette arrendere per quanto riguardava il concetto di considerare la Norvegia come un feudo della Chiesa cattolica.\nDal punto di vista culturale, Magnus, continu\u00f2 la politica precedentemente intrapresa dal padre introducendo la cultura europea alla corte norvegese. Nel 1277 sostitu\u00ec il titolo norreno \"lendmann\" con quello europeo di barone e il titolo \"riddar\" con quello di cavaliere e allo stesso tempo gli diede privilegi aggiuntivi e il diritto di essere lord (\"herra\"). Magnus \u00e8 probabilmente anche il primo re norvegese ad affiancare al nome un numero ordinale: chiam\u00f2, infatti, se stesso Magnus IV e non Magnus VI perch\u00e9 non consider\u00f2 Magnus Haraldsson(II) e Magnus Sigurdsson(IV).\nSubito dopo la morte del padre commission\u00f2 all'islandese Sturla \u00de\u00f3r\u00f0arson di scrivere la saga di suo padre. Nel 1278 gli commission\u00f2 di redigere anche la sua saga, o biografia. La saga di Magnus il Riparatore di leggi divenne cos\u00ec l'ultima delle saghe dei re norvegesi medievali. Sfortunatamente solo un breve frammento di essa \u00e8 stato tramandato fino ai giorni nostri.\nMorte.\nNella primavera del 1280 Magnus si ammal\u00f2 a Bergen e mor\u00ec il 9 maggio dello stesso anno. Aveva gi\u00e0 progettato di far incoronare suo figlio Eirik in estate, come co-reggente. Eirik si trov\u00f2, invece, a regnare come unico re all'et\u00e0 di dodici anni ma il vero potere risiedeva in una cerchia di consiglieri tra i quali la presenza di maggior rilievo era la regina reggente Ingeborg, madre di Re Eirik.\nMagnus venne ricordato come un buon reggente, che govern\u00f2 pi\u00f9 con le leggi che con la spada. Alcuni moderni storici, per\u00f2, lo considerano come un re debole per aver ceduto le Isole Ebridi e per essere sceso a patti con la chiesa, ma molti invece considerano sagge e lungimiranti queste mosse perch\u00e9, cos\u00ec facendo, non sprec\u00f2 energie e risorse in infruttuose guerre all'estero e risan\u00f2, invece, la struttura del suo regno.\nMagnus fu sepolto nella chiesa del convento francescano di Bergen, che nel XVI secolo divenne la cattedrale di Bergen."}
{"id": "2921908", "revid": "1543377", "url": "https://it.wikipedia.org/wiki?curid=2921908", "title": "Agente Bianco", "text": "Agente Bianco (inglese: \"Agent White\") \u00e8 il nome in codice di un erbicida usato come defoliante dall'esercito degli Stati Uniti durante la Guerra del Vietnam, come parte del programma della Guerra erbicida. Il nome deriva dalla striscia bianca dipinta sul barili per identificarne il contenuto. L'Agente Bianco \u00e8 stato uno dei cosiddetti \"erbicidi arcobaleno\", tra i quali era presente il pi\u00f9 noto Agente Arancio.\nL'Agente Bianco \u00e8 una miscela 4:1 di 2,4-D e Picloram (noto anche come \"Tordon 101\"). A differenza del pi\u00f9 terribile Agente Arancio, l'Agente Bianco non contiene diossina, che veniva introdotta nel defoliante durante il processo di aggiunta dell'acido 2,4,5-triclorofenossiacetico (2 ,4,5-T). Tuttavia, sembra che il Picloram fosse contaminato con esaclorobenzene (HCB) e nitrosamine, un noto cancerogeno. Intorno al 1985, la Dow Chemical \u00e8 stata costretta a ri-certificare il Picloram dopo aver fortemente ridotto la quantit\u00e0 di entrambe le sostanze contaminanti."}
{"id": "2921910", "revid": "125825053", "url": "https://it.wikipedia.org/wiki?curid=2921910", "title": "Edwige Gwend", "text": "Biografia.\nNata in Camerun nel 1990, si trasferisce con la famiglia a Parma all'et\u00e0 di 9 mesi. Si avvicina al mondo del judo gi\u00e0 da bambina, seguendo gli insegnamenti del maestro Davide Albertini.\nCombatte nella categoria 63\u00a0kg e fa parte del gruppo sportivo delle Fiamme Gialle dal 27 novembre 2009 con il grado di finanziere scelto, allenata da Felice Mariani.\nIl pi\u00f9 grande successo a livello giovanile lo ottiene il 13 settembre 2009, ad Erevan, vincendo i Campionati europei juniores 2009. Passata tra i seniores, il 28 febbraio 2010, al primo anno di categoria, vince la medaglia d'argento nella categoria 63\u00a0kg alla Coppa del mondo di Varsavia, perdendo in finale contro l'olandese Esther Stam, migliore risultato della squadra italiana nella manifestazione.\nDopo aver vinto il 9 aprile il suo secondo titolo italiano, il 23 aprile a Vienna diventa vicecampionessa europea di judo nella categoria 63\u00a0kg, perdendo solo contro l'olandese Elisabeth Willeboordse gi\u00e0 medaglia di bronzo ai Giochi olimpici di , dopo aver battuto G\u00e9vrise \u00c9mane, campionessa mondiale nella categoria -70\u00a0kg a Rio de Janeiro nel 2007.\nIl 25 aprile dello stesso anno vince i Campionati europei a squadre battendo in finale a Vienna la squadra polacca, gareggiando con Rosalba Forciniti, Giulia Quintavalle, Erica Barbieri, Assunta Galeone, titolo che le azzurre non avevano mai vinto.\nIl 7 maggio 2012 viene ufficialmente selezionata come una dei 7 judoka che rappresenteranno l'Italia ai Giochi olimpici di Londra. Il 31 luglio debutta alle Olimpiadi affrontando nei sedicesimi di finale della categoria 63\u00a0kg la judoka cinese Xu Lili da cui viene sconfitta. La judoka cinese vincer\u00e0 successivamente la medaglia d'argento.\n\u00c8 la sorella del calciatore Thomas Som, che ha militato in carriera in squadre come Parma e .\nA maggio 2014 diventa, insieme a Massimiliano Rosolino, Carlotta Ferlito e Alessandro Fabian, \"Ambasciatrice\" della campagna di McDonald's \"Happy Meal Sport Camp\", che ha come obiettivo quello di avvicinare i pi\u00f9 giovani alla pratica sportiva e ad una corretta alimentazione.\nAl torneo olimpico di Rio 2016 \u00e8 battuta dalla slovena Tina Trstenjak, numero 1 mondiale e successivamente medaglia d'oro, malgrado un combattimento molto equilibrato: piange per tre ore dopo la sconfitta perch\u00e9 la sua avversaria avrebbe potuto essere squalificata per un gesto vietato dal regolamento."}
{"id": "2921912", "revid": "287204", "url": "https://it.wikipedia.org/wiki?curid=2921912", "title": "6438 Su\u00e1rez", "text": "6438 Su\u00e1rez \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 2,2277932\u00a0UA e da un'eccentricit\u00e0 di 0,1879434, inclinata di 5,21670\u00b0 rispetto all'eclittica.\nL'asteroide \u00e8 dedicato al gesuita e astronomo Buenaventura Su\u00e1rez (1679-1750) che costru\u00ec il primo osservatorio nella regione di R\u00edo de la Plata in localit\u00e0 San Cosme y Dami\u00e1n, nell'odierno Paraguay."}
{"id": "2921913", "revid": "287204", "url": "https://it.wikipedia.org/wiki?curid=2921913", "title": "6438 Suarez", "text": ""}
{"id": "2921917", "revid": "580", "url": "https://it.wikipedia.org/wiki?curid=2921917", "title": "Jingjing e Chacha", "text": "Jingjing e Chacha (paronomasia della parola cinese \u8b66\u5bdf pinyin j\u01d0ngch\u00e1, ovvero polizia) sono due cartoni animati, mascotte della Divisione di sorveglianza Internet dell'ufficio di pubblica sicurezza di Shenzhen.\nApparsi per la prima volta sul \"China Youth Daily\", organo di stampa della Lega della Giovent\u00f9 Comunista Cinese e ripreso il 5 gennaio 2006 dal quotidiano \"Shanghai Daily\", sono usati tra gli altri scopi per informare gli internauti cinesi su cosa \u00e8 o non \u00e8 consentito consultare o pubblicare su Internet in Cina in violazione della legge."}
{"id": "2921923", "revid": "729019", "url": "https://it.wikipedia.org/wiki?curid=2921923", "title": "Tensta (metropolitana di Stoccolma)", "text": "Tensta \u00e8 una stazione della metropolitana di Stoccolma.\nSi trova presso l'omonimo quartiere, a sua volta situato all'interno della circoscrizione di Sp\u00e5nga-Tensta, mentre sul tracciato della linea blu T10 della rete metroviaria locale \u00e8 compresa tra la fermata di Rinkeby e il capolinea di Hjulsta.\nLa sua apertura ufficiale ebbe luogo il 31 agosto 1975, cos\u00ec come molte altre stazioni posizionate sul percorso della linea T10.\nLa piattaforma sorge sotto il centro commerciale \"Tensta centrum\" ad una profondit\u00e0 di circa 20-22 metri sotto il livello del suolo. La stazione fu progettata dagli architetti Michael Granit e Per H. Reimers e fu decorata da dipinti e da opere personali dell'artista Helga Henschen.\nL'utilizzo medio quotidiano durante un normale giorno feriale \u00e8 pari a 6.600 persone circa."}
{"id": "2921927", "revid": "729019", "url": "https://it.wikipedia.org/wiki?curid=2921927", "title": "Pierluigi Camiscioni", "text": "In ambito sportivo fu seconda linea dell'Aquila e del Rugby Roma, nel cinema svolse attivit\u00e0 di controfigura per Bud Spencer.\nBiografia.\nRugbista durante un periodo di studio a Cambridge, mise a frutto l'esperienza maturata in Inghilterra e, tornato in Italia, fu ingaggiato dall'Aquila; nel periodo di militanza nel capoluogo abruzzese fu anche convocato in Nazionale dall'allora C.T. Roy Bish: l'esordio avvenne il 13 settembre 1975 a Gosforth contro una selezione dell' Under-23; tra gli incontri di rilievo anche un \"match\" contro l' all'Arena di Milano nel 1976, in cui il XV degli \"Wallabies\" vinse di un punto soltanto, 16-15.\nA livello di club Carmiscioni milit\u00f2 anche nel Rugby Roma, prima di tornare all'Aquila con cui si aggiudic\u00f2 lo scudetto nella stagione 1981-82; l'ultimo incontro internazionale risaliva invece al 1978, contro la \"A\" al Fattori dell'Aquila, in Coppa FIRA.\nDopo il ritiro Camiscioni si dedic\u00f2 all'attivit\u00e0 imprenditoriale; gest\u00ec un ristorante e uno stabilimento balneare a San Benedetto del Tronto.\nIn occasione dell'incontro con tenutosi ad Ascoli Piceno durante la serie di \"test match\" autunnali della Nazionale italiana nell'autunno 2009, il comune di San Benedetto del Tronto ha assegnato a Camiscioni e al suo concittadino Giambattista Croci (attivo a cavallo tra gli anni ottanta e novanta) il premio \"Una vita per il rugby\".\nCinema.\nA partire dal 1996 partecip\u00f2 come controfigura di Bud Spencer per tre film girati a Miami e in Costa Rica."}
{"id": "2921929", "revid": "287204", "url": "https://it.wikipedia.org/wiki?curid=2921929", "title": "Aymon di Montfalcon", "text": "\u00c8 stato vescovo di Losanna dal 1491 fino alla sua morte.\nBiografia.\nAymon proveniva da un'antica famiglia del ducato di Savoia. Era figlio di Guillaume de Montfalcon, signore di Flaxieu, e di Marguerite de Chervon Villette. Studi\u00f2, probabilmente a Torino, dove divenne dottore in diritto canonico, e nel 1462 divenne monaco benedettino a Saint-Rambert (Bugey).\nNel 1471 divenne consigliere di Amedeo IX di Savoia, e poi di de Filiberto I.\nSempre nel 1471 divenne priore di Anglefort, nel 1476 anche di Ripaglia, e nel 1486 abate commendatario di Hautcr\u00eat. \nAl momento della successione di Beno\u00eet di Montferrand, cui legato da alleanza familiare, per tenere la diocesi di Losanna, Aymon fu il candidato designato dalla famiglia Savoia. Come gi\u00e0 visto era infatti vicino ai duchi di Savoia.\nIl papa Innocenzo VIII, esaudendo i desideri di duchi di Savoia, lo nomin\u00f2 il 16 maggio 1491 vescovo di Losanna. Nel 1492 divenne priore commendatario di Port-Valais e nel 1495 di Lutry, dal 1491 al 1517 fu amministratore della diocesi di Ginevra, per conto di Filippo di Savoia che era minorenne. \nFu pi\u00f9 volte ambasciatore sabaudo presso i confederati ed era in buone relazioni con Berna e Friburgo, che appartenevano in parte alla sua diocesi. Concesse una limitata autonomia alla citt\u00e0 di Losanna. Fond\u00f2 il convento dei carmelitani Sainte-Catherine du Jorat di Losanna e quello francescano a Morges.\nDopo la sua morte nel 1519 gli succedette nell'episcopato il nipote S\u00e9bastien.\nAymon fu anche un poeta e compose verso il 1475 \u00ab \"Le Proc\u00e8s du banni \u00e0 jamais du Jardin d'Amour contre la volont\u00e9 de sa Dame\" \u00bb, dove si racconta in realt\u00e0 la sua storia. Egli racconta come ha fatto incidere la sua iniziale, \u00ab A \u00bb, e quella della sua amata, \u00ab M \u00bb, intrecciate, sulle mura del suo castello a Losanna.\nEt pour montrer amour entier,Une des miennes ai arrach\u00e9e,Laquelle est, par subtil ouvrier,Avec la sienne entrelac\u00e9e.\nFu anche autore d'un pezzo poetico \u00ab \"D\u00e9bat du gris et du noir\" \u00bb, sotto forma di dibattito amoroso tra l'autore vestito di grigio e un \u00absfortunato in amore\u00bb, vestito di nero.\nDi lui si conosce anche una pastorella.\nUn jour allais chemin chevauchant,De c\u0153ur l\u00e9ger et de penser pesant,Comme celui qui veut \u00e9jou\u00efr;Ainsi allais par le chemin pensant,Sans dire mot, compagnie cherchant,Pour joie avoir et tristesse fuir. [...]"}
{"id": "2921938", "revid": "149587", "url": "https://it.wikipedia.org/wiki?curid=2921938", "title": "Etnie cinesi", "text": ""}
{"id": "2921946", "revid": "1543377", "url": "https://it.wikipedia.org/wiki?curid=2921946", "title": "Conferenza mondiale dei popoli sui cambiamenti climatici e i diritti della madre Terra", "text": "La prima Conferenza mondiale dei popoli sui cambiamenti climatici e i diritti della madre Terra (\"Conferencia mundial de los pueblos sobre el cambio clim\u00e1tico y los derechos de la madre Tierra\", sigla CMPCC), convocata dal presidente boliviano Evo Morales, si \u00e8 tenuta a Cochabamba, in Bolivia, dal 20 al 22 aprile del 2010.\nL'organizzazione dell'evento ha previsto la costituzione di 17 gruppi di lavoro che si sono occupati delle cause strutturali dei danni all'ambiente e parte da una forte denuncia del capitalismo. Tra i temi trattati: armonia con la natura e benessere, diritti della \"madre Terra\", \"rifugiati climatici\", referendum sul cambiamento climatico, popoli indigeni, debito ambientale, visione condivisa, protocollo di Kyoto, accordi sulla riduzione delle emissioni di anidride carbonica, adattamento, finanziamento, trasferimento di tecnologia, boschi e cammino climatico, pericoli del mercato del carbonio, strategia ed azione. \nLe linee proposte dai tavoli di lavoro dovranno essere definite e fatte proprie dai \"Pa\u00edses de los cinco continentes en defensa del planeta y de la vida\".\nTra i principali punti che sono stati discussi a Cochabamba vi sono: la proposta di creare un \"Tribunale di giustizia climatica\", l'approvazione di una Dichiarazione universale dei diritti della madre Terra, da sottoporre all'Assemblea generale delle Nazioni Unite, la proposta di un referendum mondiale sul cambiamento climatico e la richiesta di riconoscimento di un debito ecologico e climatico del Nord nei confronti del Sud del mondo.\nAl termine dei lavori della conferenza \u00e8 stato lanciato il \"referendum mondiale\" sull'ambiente che da tenersi in coincidenza con la prossima Giornata della terra, il 22 aprile del 2011.\nIl referendum mondiale \u00e8 un'iniziativa distinta: la consultazione, le cui modalit\u00e0 sono ancora da definire, sar\u00e0 organizzata in alcuni paesi con l'appoggio ufficiale dei governi, in altri attraverso i movimenti, i sindacati e le Ong. Il referendum dovrebbe affrontare alcuni quesiti che riguardano:"}
{"id": "2921947", "revid": "287204", "url": "https://it.wikipedia.org/wiki?curid=2921947", "title": "Egisto Lancerotto", "text": "Biografia.\nEgisto Lancerotto trascorre la sua infanzia a Noale fino al 1853, quando il padre Giuseppe, impiegato dell'Impero Asburgico nel Distretto di Noale, fu costretto a trasferirsi a Venezia per motivi di lavoro.\nQuesto cambiamento fu motivato dalla soppressione del distretto, in seguito alle vicende legate all'attivit\u00e0 del patriota risorgimentale Pietro Fortunato Calvi nativo di questo Comune (che sar\u00e0 poi ripreso da Egisto in uno dei quadri della collezione comunale).\nA Venezia Lancerotto frequenta l'Accademia di Belle Arti, dove trova come insegnanti Napoleone Nani, Michelangelo Grigoletti, Federico Moja e soprattutto Pompeo Marino Molmenti, che maggiormente influenz\u00f2 l'opera pittorica del giovane. A tale periodo risalgono, tra l'altro, i due nudi maschili e \"L'Assedio di Firenze\" di propriet\u00e0 comunale.\nLa predisposizione del nostro andava per\u00f2 alle \"scene di genere\" dove prevalevano le rappresentazioni di vita quotidiana.\nQuesto filone \"verista\" lo fece conoscere al grande pubblico negli anni ottanta attraverso le grandi mostre di Milano, Torino, Venezia dove trova numerosi acquirenti. Sono riconducibili a quegli anni alcuni dipinti del lascito noalese quali: \"Felicit\u00e0 Materna\", \"Scuola di Pittura\", \"Caccia al Selvatico\".\nDi quegli anni sono alcune opere tra i pi\u00f9 riusciti quali \"I piccoli pittori\", \"La regata Veneziana\" e il trittico \"Scuola di Pittura\".\nLa critica non sempre accolse e stim\u00f2 i lavori di Lancerotto, soprattutto per quel suo ripetere soggetti, scene e atteggiamenti.\nEbbe modo di esporre a pi\u00f9 riprese nella citt\u00e0 di Verona che molto apprezz\u00f2 la sua pittura e dove riscontr\u00f2 un discreto successo di vendita. La sua ingente attivit\u00e0 e presenza alle mostre lo rendono sempre pi\u00f9 conosciuto, spingendolo a esposizioni fino a Firenze, Roma, Genova, Bologna.\nNon per questo trascur\u00f2 rassegne internazionali come quella Universale di Parigi nel 1878 e a quella del 1889, Anversa nel 1885, Londra 1884 e 1888, Nizza e Monaco di Baviera.\nLa citt\u00e0 che pi\u00f9 spesso vide le opere di Lancerotto \u00e8 certamente Ferrara, grazie all'attivit\u00e0 della societ\u00e0 \"Benvenuto Tisi da Garofalo\", promotore di belle arti, la cui sede era presso Palazzo dei Diamanti.\nQuesto rapporto, iniziato nel 1877, dur\u00f2 fino alla sua morte.\nGrazie al carteggio conservato presso l'Archivio di Stato di Ferrara \u00e8 stato possibile ricostruire l'attivit\u00e0 e la vita di Egisto.\nSulla base di questi documenti si pu\u00f2 attestare che Lancerotto abbia svolto per alcuni anni, l'attivit\u00e0 di insegnamento all'Accademia di Venezia, in qualit\u00e0 di assistente ai corsi di pittura e che qui avesse inizialmente uno studio proprio, trasferito poi al Lido.\nI rapporti con la societ\u00e0 \"Tisi\" contribuiscono in maniera importante a mantenere gli affari commerciali, invero non sempre all'altezza delle aspettative dato che qualche volta Lancerotto scrive al Segretario Droghetti per lamentarsi delle offerte ricevute, ritenute inadeguate rispetto all'effettivo valore del quadro.\nAll'inizio degli anni '90 la sua pittura diventa troppo veloce, corriva e di scarsa qualit\u00e0, evidentemente il desiderio di vendere lo induceva a una sovraproduzione.\nI rapporti con i propri familiari furono certamente buoni, sia con i genitori che con le sorelle Angela, Teresa e Caterina. Particolarmente significativi furono i ritratti che Egisto esegu\u00ec loro; quelli del \"Padre Giuseppe\" e della \"Madre Marianna\" figurano nella Civica Quadreria Noalese e si distinguono per la vivacit\u00e0 e l'intensit\u00e0 degli sguardi.\nNel 1897 Lancerotto partecipa per la prima volta alla Biennale di Venezia, tale avvenimento costitu\u00ec una consacrazione della fama per l'artista, ma al contempo ne segn\u00f2 anche il declino: la vetrina internazionale evidenziava infatti il prorompere di una pittura pi\u00f9 moderna che andava imponendosi.\nPer un breve periodo Lancerotto abbandon\u00f2 la citt\u00e0 lagunare (1905), che certamente gli era prodiga di riconoscimenti, e soggiorn\u00f2 in Brianza, testimoniato da almeno due quadri conservati a Noale \"In Brianza\" e \"Matrimonio in Brianza\". Tele di questo periodo si trovano tra l'altro presso la \"Galleria Civica d'Arte Moderna di Milano\" e al Quirinale a Roma.\nIscrittosi giovanissimo all'Accademia di Belle Arti di Venezia, esord\u00ec con il dipinto \"Episodio dell'assedio di Torino\" (Noale, Municipio), dal vivace colorismo di ispirazione favrettiana. Negli anni a venire, espose a Vienna, Parigi, Monaco di Baviera e fu presente regolarmente, all'Internazionale di Venezia. Negli anni '80 del XIX secolo si orient\u00f2 verso scene di vita veneziana, riproducendone il folklore, ed assolate scene impressioniste. Predilesse il dipinto di genere, gli interni con figure ed i ritratti femminili, che ritrasse con maliziosa femminilit\u00e0.\nLa citt\u00e0 di Noale ha voluto onorare la memoria del pittore di origine noalese, istituendo un museo, ancora in fase di allestimento, in cui \u00e8 rappresentata la produzione dell'artista con 24 disegni e 70 tele, in prevalenza ritratti e scene di vita quotidiana. Lancerotto dovette la sua fama proprio alle raffigurazioni di vita popolare e alla capacit\u00e0 di fermare con pochi tocchi il lento fluire del tempo, secondo quel verismo che lo contraddistinse e lo port\u00f2 ad esporre alla Biennale di Venezia."}
{"id": "2921955", "revid": "375960", "url": "https://it.wikipedia.org/wiki?curid=2921955", "title": "Bogdan al III-lea cel Orb", "text": ""}
{"id": "2921962", "revid": "124612346", "url": "https://it.wikipedia.org/wiki?curid=2921962", "title": "Tesoro di San Marco", "text": "Il tesoro di San Marco \u00e8 una raccolta di oggetti preziosi che si \u00e8 formata nei secoli a corredo della basilica di San Marco. Oggi questo tesoro \u00e8 costituito da 283 pezzi ed \u00e8 ospitato in locali collocati tra la parte destra della basilica e il Palazzo Ducale, ed \u00e8 visitabile. \nL'esposizione raccoglie quattro categorie di pezzi, ordinati secondo il periodo e la provenienza: \nGran parte di questi preziosi indicano i rapporti stretti tra Venezia e l'Oriente, e molti oggetti vengono proprio da Costantinopoli.\nIl tesoro non \u00e8 oggi nella sua consistenza maggiore, perch\u00e9 a varie riprese (soprattutto tra la fine del XVIII e durante il XIX secolo) vari oggetti preziosi furono tolti. Vari oggetti dovettero essere consegnati a Napoleone, e successivamente altri furono ceduti per il restauro della basilica. Ci\u00f2 nonostante resta uno dei tesori collegati a una cattedrale tra i pi\u00f9 insigni che si possano annoverare in Italia."}
{"id": "2921969", "revid": "494555", "url": "https://it.wikipedia.org/wiki?curid=2921969", "title": "Kryptoniano", "text": ""}
{"id": "2921970", "revid": "1305772", "url": "https://it.wikipedia.org/wiki?curid=2921970", "title": "New Albany", "text": ""}
{"id": "2921972", "revid": "447535", "url": "https://it.wikipedia.org/wiki?curid=2921972", "title": "New Albany, Mississippi", "text": ""}
{"id": "2921974", "revid": "447535", "url": "https://it.wikipedia.org/wiki?curid=2921974", "title": "Faulkneriano", "text": ""}
{"id": "2921980", "revid": "85371709", "url": "https://it.wikipedia.org/wiki?curid=2921980", "title": "The Color of Friendship", "text": ""}
{"id": "2921984", "revid": "767487", "url": "https://it.wikipedia.org/wiki?curid=2921984", "title": "Florette e Patapon (film 1927)", "text": "Florette e Patapon \u00e8 un film del 1927 diretto da Amleto Palermi."}
{"id": "2921985", "revid": "767487", "url": "https://it.wikipedia.org/wiki?curid=2921985", "title": "Fortunio Affaitati", "text": "Disinteressatosi dell'attivit\u00e0 commerciale si dedic\u00f2 agli studi di medicina e di astrologia, e dopo il 1549 all'insegnamento della matematica probabilmente all'Universit\u00e0 di Londra.\nLa sua raccolta di opuscoli di argomento medico, astrologico e filosofico, dedicata a papa Paolo III, suscit\u00f2 delle forti polemiche per alcune tesi ardite, ma anche uno speciale interesse nell'ambiente scientifico londinese. La sua teoria sul magnetismo venne criticata dal fisico William Gilbert nel \"De magnete, magneticisque corporibus, et de magno magnete tellure physiologia nova\"."}
{"id": "2921993", "revid": "2022787", "url": "https://it.wikipedia.org/wiki?curid=2921993", "title": "Segonzano", "text": "Segonzano (IPA: , \"Segonz\u00e0n\" in dialetto trentino) \u00e8 un comune italiano sparso di abitanti della provincia di Trento. La sede municipale si trova nella frazione di Scancio.\nStoria.\nStoria antica.\nRitrovamenti archeologici suffragano l'idea che Segonzano, e la Val di Cembra pi\u00f9 in generale, fossero abitati sin dal neolitico; castellieri dell'et\u00e0 del bronzo sono stati rinvenuti sul Dos Venticcia di Segonzano e sull'Oselera di Sevignano.\nVerso l'anno 15 a.C. i romani, guidati da Druso, conquistarono le valli dell'Avisio sottomettendone gli abitanti retici; il nome del comune di Segonzano risale probabilmente a questo periodo, da un prediale romano, \"Praedium Secundianum\", che indicava che il territorio apparteneva ad un uomo di nome Secundus o Secundius o a una \"gens Secundia\"; secondo alcuni storici, l'insediamento potrebbe essere stato fondato da galli romanizzati qui trapiantati, originari della Gironda, dove esistono svariati luoghi chiamati \"Segonzac\".\nLe invasioni barbariche, tra il III e il V secolo, scacciarono le forze romane dalla zona, dopodich\u00e9 prese avvio la cristianizzazione della valle.\nMedioevo.\nAl 1216 \u00e8 datato un documento, inserito nel \"Codex Vangianus\", con il quale tale Rodolfo Scancio, proveniente da una famiglia di ministeriali in servizio come coppieri del vescovo, viene investito del feudo di Segonzano, prima appartenente al principe vescovo di Trento, autorizzandolo a costruire un castello. Nel 1288, il feudo pass\u00f2 di mano dagli Scancio ai Rottenburgo, una famiglia originaria della Baviera, grazie alle macchinazioni di Mainardo II del Tirolo; il feudo venne governato da un ramo dei Rottenburgo capeggiato dal tal Jacopus o Giacomo, figlio di Sigfrido, che si appropri\u00f2 anche del titolo di coppiere del vescovo; nel 1375 Corrado, figlio di Giacomo, cedette il feudo al cugino Federico di Greifenstein, signore di Pergine; nel 1386, alla morte di questi nella battaglia di Sempach, il feudo pass\u00f2 a un altro ramo dei Rottenburgo, quello dei signori di Caldaro, che ne mantennero il controllo fino al 1424.\nNel 1408 infatti, Enrico di Rottenburgo diede il via, con altri feudatari, ad una ribellione contro il conte del Tirolo Federico IV. Sedata la ribellione, Enrico venne privato dei suoi feudi e mor\u00ec a Caldaro nel 1412, senza lasciare eredi; nel 1418, Sigismondo ordin\u00f2 il passaggio del feudo di Segonzano al vescovo, e due anni dopo al conte Giovanni di Lupfen, entrambi ordini che Federico ignor\u00f2; il vescovo di Trento Alessandro di Masovia, volendo almeno salvare le apparenze, intest\u00f2 ufficialmente il feudo a Federico nel 1424, privando per\u00f2 al contempo i signori di Segonzano della carica di coppieri, che venne conferita ai Thun. Dal 1424 al 1500, quindi, Segonzano rimase di propriet\u00e0 dei conti del Tirolo, che affidarono la guida del feudo a vari capitani.\nStoria moderna.\nNel 1500 fu nominato capitano, da Massimiliano I d'Asburgo, Paolo di Liechtenstein, proprietario di molti altri feudi in Trentino e in Alto Adige; suo figlio Cristoforo Filippo vendette il feudo a Giovanni Battista a Prato nel 1535, investitura ufficializzata dal vescovo Bernardo Clesio. Gli a Prato, famiglia originaria di Barzio in Valsassina, vennero insigniti del titolo di baroni nel 1636, e detennero il controllo su Segonzano fino al 1869, quando la propriet\u00e0 pass\u00f2 dai nobili ai comuni o ai singoli privati aventi diritto.\nNel 1796 il comune si trov\u00f2 coinvolto nella campagna d'Italia delle guerre napoleoniche: il 2 novembre le forze francesi stanziate a Lavis, guidate dal generale de Vaubois, si mossero contro le truppe austriache guidate da Paul Davidovich; una delle colonne francesi, guidata dal general Gaspard, si fece strada verso Segonzano, conquistando dapprima il castello, ma venendo poi respinta dalle forze austriache negli abitati di Parlo e Piazzo nella battaglia di Segonzano; il castello, gravemente danneggiato, non venne riparato e and\u00f2 successivamente in rovina.\nFrazioni.\nSegonzano \u00e8 composto da varie frazioni, nessuna delle quali chiamata \"Segonzano\" (si tratta quindi di un comune sparso). Le frazioni di Scancio, Sabion, Stedro, Saletto, Luch e Casal sono conurbate tra di loro, e costituiscono di fatto un unico agglomerato.\nLe frazioni sono:\nFrazione di recente formazione, situata a 770 m s.l.m..\nSituata a 850 m di altitudine, 200 metri sopra alla vicina Gresta, sorge su quanto resta di un deposito alluvionale del quaternario; edificata lungo il corso del rio Gaggio, gode di un clima soleggiato. Il suo nome \u00e8 di origine longobarda, da \"Gahagi\", che indicava una siepe e poi un bosco recintato, anche se \u00e8 ignoto a quale luogo facesse riferimento in origine il termine. Nel 1800 fu edificata in paese la chiesa di Sant'Antonio da Padova, ristrutturata nel 1911; l'altare barocco seicentesco proviene dalla chiesa parrocchiale: lo spazio dell'ancona \u00e8 vuoto, lasciando intravedere il muro retrostante, su cui, nel 1924, \u00e8 stata affrescata l'immagine di sant'Antonio.\nPiccola frazione posta in una conca a 650 m s.l.m.; \u00e8 divisa in due nuclei, le cui case sono sorte intorno al 1600. In paese si trova la chiesa della Madonna di Loreto, costruita nel 1666.\nPiccola frazione situata a 770\u2013780 m di altitudine; il toponimo risale al latino \"lucus\", \"bosco\"\nFrazione costituita da poche case, costruite lungo il vecchio corso stradale. Al centro si erge una piccola cappella dedicata a santa Maria Maddalena, risalente alla fine del XVII secolo.\nFrazione situata all'estremit\u00e0 sud-est del territorio comunale, sotto il paese di Faver, situata a 520\u00a0m sul livello del mare e affacciata sul rio Regnana. Al centro del paese si trova la chiesa dell'Immacolata, edificata nel 1500 sopra una preesistente cappella del 1130 circa; \u00e8 presente anche la villa dei baroni a Prato e, fuori dal centro abitato, una cappella dedicata a sant'Antonio di Padova e il castello di Segonzano.\nPiccola frazione situata a 490 m s.l.m., costruita su un terreno pianeggiante che costeggia il torrente Avisio, coltivato perlopi\u00f9 a vigne; alcuni riconducono il nome semplicemente al termine dialettale \"pr\u00e0\", \"prato\", mentre per altri deriva dal longobardo \"braida\", \"pianura\", \"luogo pianeggiante\".\nIl piccolo gruppo di case nasce pochi metri sopra al letto del torrente Avisio, molto importante una volta per bagnare i campi e per il trasporto del legname; al Pr\u00e0 esistevano due mulini, uno del Bepi e l'altro del Severino dotato di sega, le cui pale hanno funzionato, proprio grazie all'acqua dell'Avisio, fino agli anni Cinquanta.\nIn paese si trova una chiesetta dedicata a Maria santissima Regina del Rosario, edificata all'inizio del 1900 e benedetta il 15 settembre 1918. \nPiccola frazione isolata, situata a 954 m s.l.m., sul versante sud del dosso di Segonzano, a sudest delle Piramidi; deve il suo nome probabilmente all'antica regolamentazione delle comunit\u00e0 valligiane, in quanto riconducibile al latino \"quadrus\", che indicava dapprima \"la quarta parte di un campo\", e poi pi\u00f9 generalmente un qualsiasi campo di forma quadrata e infine semplicemente una suddivisione amministrativa. Appena al di fuori del centro abitato sorge una piccola chiesa dedicata al Sacro Cuore di Ges\u00f9, costruita fra il 1920 e il 1924.\nUna delle frazioni antiche di Segonzano, situata a 730\u2013750 m s.l.m.; il nome indicava la presenza di depositi alluvionali di sabbia.\nSituata a 650\u2013670 m s.l.m., lungo la strada che da Scancio porta a Piazzo. Il toponimo, in dialetto \"Sal\u00e8t\", potrebbe derivare dal nome del salice col senso di \"saliceto\" oppure avere origini longobarda, dal termine \"sala\", il luogo dove venivano raccolti i tributi dovuti dalla popolazione. Nel paese si trova una cappella dedicata a san Rocco, costruita \"ex voto\" per un'epidemia di colera; la sua esistenza \u00e8 attestata nel 1864; venne ripristinata nel 1898 e inaugurata due anni dopo, e ampliata ulteriormente nel 1925. Al suo interno, un grande crocifisso ligneo e due statue, raffiguranti san Rocco e la Madonna col bambino.\nFondata dopo il 1920 sede lungo la SP 71 Fersina - Avisio, a 650\u2013710 m di altitudine; \u00e8 la frazione pi\u00f9 popolosa, nonch\u00e9 sede comunale. Il nome del paese venne scelto dal barone Silvio a Prato in onore di Rodolfo Scancio, primo proprietario del feudo di Segonzano nel 1200; il cognome, in latino \"Scancus\", \"Scanzus\" o \"Cancus\", deriva dal tedesco \"Schenck\", ossia \"coppiere\", il ruolo che egli svolgeva in servizio presso il principe vescovo di Trento\nFrazione situata lungo la strada che conduce verso il comune di Lona-Lases, a 701 m s.l.m.; ha costituito fino al 1926 comune autonomo. Al centro si erge la chiesa di San Nicol\u00f2, consacrata a fine 1500.\nEx sede comunale, sorge a 765 m s.l.m.; vi si trova la chiesa della Santissima Trinit\u00e0.\nPiccolo paese situato a 665\u2013700 m s.l.m., vi si trova una cappella dedicata all'Assunta, dapprima edificata nel 1855 come piccolo capitello in ricordo delle vittime del colera e ampliata alle dimensioni attuali nel 1923. Il nome del villaggio, in dialetto \"Teai\", deriva forse da quello del tiglio.\nValcava \u00e8 una delle frazioni pi\u00f9 distanti del comune, costruita su una piccola conca pianeggiante sul lato nord-est del dosso di Segonzano. \u00c8 formata da una quarantina di case, centrate attorno al cimitero e alla chiesa degli Angeli Custodi, costruita intorno al 1845.\nMonumenti e luoghi d'interesse.\nArchitetture civili.\nNel comune si trova il castello di Segonzano, costruito nel 1216 da Rodolfo Scancio; esso cadde in rovina dopo che venne danneggiato nel 1796 durante la battaglia di Cembra; \u00e8 stato ristrutturato e messo in sicurezza nel 2006 e nel giugno del 2007 \u00e8 stato inaugurato con una rievocazione storica della battaglia.\nNel 1495 Albrecht D\u00fcrer, in viaggio per Venezia, pass\u00f2 per la Val di Cembra a causa dello straripamento dell'Adige. In Valle il pittore dipinse alcuni quadri tra cui due raffiguranti il castello di Segonzano, un mulino e una veduta della valle dalla chiesa di San Rocco di Cembra.\nPresso la frazione di Pr\u00e0 sorge il ponte di Cantilaga, antica via di congiunzione fra le due sponde dell'Avisio, citato per la prima volta in un documento del 1472; il nome \"Cantilaga\" viene probabilmente da un termine ladino col significato di \"passaggio sull'acqua\", anche se l'etimologia popolare lo fa derivare dall'espressione \"lasciare i canti\", per non disturbare i signori del castello che sorgeva poco distante.\nAree naturali.\nLe piramidi di terra (in dialetto locale \"Om\u00e8ni de Segonzan\") sono grandi piramidi di terra e ciottoli, formate dall'erosione della pioggia, generalmente sormontate da un masso di porfido che funge da \"cappello\".\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Sevignano."}
{"id": "2921997", "revid": "46291", "url": "https://it.wikipedia.org/wiki?curid=2921997", "title": "Pandanus utilis", "text": "Pandanus utilis \u00e8 una pianta della famiglia Pandanaceae.\nDistribuzione e habitat.\n\"P. utilis\" \u00e8 originario del Madagascar e di Mauritius, ed \u00e8 stato introdotto dall'uomo a Porto Rico, in Florida e in California.\nTollera un certo grado di salinit\u00e0 e cresce bene in vicinanza del mare.\nUsi.\nIn Africa i frutti di \"P. utilis\" vengono utilizzati per ricavarne una polpa farinosa, gradevole al palato dopo la cottura.\nIn Madagascar e nelle isole Mascarene le fibre ricavate dalle foglie e dalle radici aeree di \"P. utilis\" sono utilizzate per la produzione artigianale di cordami e legature, nonch\u00e9 di cesti, stuoie, cappelli, pennelli, tovagliette e reti. Possono anche essere utilizzate per produrre carta.\nA R\u00e9union, gli alberi di \"P. utilis\" sono usati come supporto per la coltivazione della vaniglia (\"Vanilla planifolia\").\nIn molte regioni tropicali e subtropicali vengono utilizzati per creare barriere frangivento o semplicemente come piante ornamentali.\nNelle zone temperate del Nord America e in Europa giovani esemplari vengono spesso coltivati come piante da appartamento.\nSempre a R\u00e9union, le infiorescenze di \"P. utilis\" sono considerate afrodisiache, mentre decotti delle radici vengono utilizzati come rimedio contro le malattie veneree."}
{"id": "2921998", "revid": "486946", "url": "https://it.wikipedia.org/wiki?curid=2921998", "title": "Temperatura di ignizione", "text": ""}
{"id": "2921999", "revid": "125472579", "url": "https://it.wikipedia.org/wiki?curid=2921999", "title": "Carmine Recano", "text": "Biografia.\nCarmine Recano esordisce a 19 anni, nel film per la televisione \"Un nuovo giorno\" di Aurelio Grimaldi. L'anno seguente approda anche al cinema, in \"Terra rossa\" di Giorgio Molteni."}
{"id": "2922004", "revid": "599013", "url": "https://it.wikipedia.org/wiki?curid=2922004", "title": "Florette e Patapon", "text": ""}
{"id": "2922005", "revid": "1573940", "url": "https://it.wikipedia.org/wiki?curid=2922005", "title": "Molossidae", "text": "I Molossidi (Molossidae ) sono una famiglia di pipistrelli, del sottordine dei Microchirotteri. \nDescrizione.\nDimensioni.\nLa famiglia comprende pipistrelli con la lunghezza dell'avambraccio tra 27\u00a0mm e 85\u00a0mm e un peso fino a 200\u00a0g nelle specie del genere \"Cheiromeles\", considerate le pi\u00f9 pesanti tra tutti i Microchirotteri.\nCaratteristiche ossee e dentarie.\nIl cranio \u00e8 spesso, appiattito e ampio e presenta delle ossa pre-mascellari talvolta complete, oppure prive della parte nasale. Non sono presenti processi post-orbitali. La settima vertebra cervicale \u00e8 fusa con la prima dorsale. Il secondo dito presenta un metacarpo ben sviluppato e una falange rudimentale. La terza falange del terzo dito \u00e8 per gran parte della sua lunghezza cartilaginea. Le costole sono prive della lamina anteriore, mentre quella posteriore \u00e8 sottile. La fibula \u00e8 completa e arcuata. I denti non sono particolarmente modificati.\nAspetto.\nLa pelliccia \u00e8 solitamente corta e vellutata. Un genere \u00e8 ricoperto di piccoli peli sparsi in maniera tale da sembrare ad occhio nudo completamente glabro. Il muso \u00e8 corto e largo, solitamente ricoperto di pieghe cutanee sulle labbra. Le narici si aprono in un cuscinetto carnoso. Sono spesso presenti delle ghiandole sotto la gola. Gli occhi sono piccoli. Le orecchie sono relativamente corte ma molto larghe, talvolta unite alla base o lungo il margine anteriore. Il trago \u00e8 piccolo e rotondeggiante mentre l'antitrago \u00e8 ben sviluppato. Le ali sono molto lunghe e strette, adattate al volo veloce ed hanno le membrane insolitamente spesse. Gli arti inferiori sono corti ma robusti, i piedi sono larghi e ricoperti all'estremit\u00e0 di setole spatolate, utilizzate per la pulitura e per la spazzolatura della pelliccia. La coda \u00e8 lunga, tozza e si estende ben oltre l'uropatagio, eccetto che in \"Tomopeas ravus\".\nDistribuzione e habitat.\nLe specie di questa famiglia sono presenti in America dagli Stati Uniti d'America centrali fino all'Argentina meridionale, nell'Europa meridionale, in tutta l'Africa ed attraverso le regioni tropicali e sub-tropicali dell'Asia ad est fino all'Australia.\nTassonomia.\nLa famiglia si suddivide in 16 generi e 105 specie:\nEvoluzione.\nLa famiglia \u00e8 presente in Europa e Nord America dal tardo Eocene, dal medio Miocene in Africa e Australia, dal tardo Oligocene in Sud America e dal Pleistocene in Asia."}
{"id": "2922011", "revid": "3115", "url": "https://it.wikipedia.org/wiki?curid=2922011", "title": "Acetaia", "text": "Il termine acetaia, particolarmente diffuso nel territorio modenese e reggiano indica l'ambiente dedicato al lungo processo di produzione e invecchiamento dell'aceto balsamico tradizionale.\nAcetaie tradizionali e moderne.\nElemento fondamentale dell'acetaia sono le batterie, che vi vengono conservate, destinate all'acetificazione, maturazione ed invecchiamento degli aceti balsamici tradizionali.\nLe acetaie storicamente erano ricavate nelle soffitte (\"tas\u00e8l\", in dialetto emiliano), sia dei palazzi gentilizi di citt\u00e0 che nelle ville di campagna. Fino al XVII-XIX la produzione dell'aceto balsamico era infatti appannaggio delle classi aristocratiche o comunque agiate. Negli ultimi due secoli le acetaie si sono tuttavia diffuse presso numerosi e differenti strati sociali, e non \u00e8 oggi infrequente trovarne quasi in ogni via delle citt\u00e0 e dei paesi delle due provincie emiliane.\nL'ubicazione nei sottotetti, non coibentati, oltre ad essere un elemento caratterizzante la tradizione dell'aceto balsamico, si rivela ottimale per la produzione di tale prodotto, che necessita di subire l'effetto delle escursioni termiche fra giorno e notte e durante il fluire delle stagioni.\nDurante le afose estati emiliane il processo di acetificazione vie favorito dalle alte temperature, anche quelle minime notturne, in considerazione del fatto che gli acetobatteri prolificano soprattutto al di sopra dei 20-22 \u00b0C, mentre al di sotto entrano in uno stato di quiescienza. Inoltre il calore accentua l'evaporazione della frazione acquosa e degli acidi volatili, rendendo il prodotto via via pi\u00f9 denso, dolce ed equilibrato nella sua acidit\u00e0. Al contrario i rigidi inverni favoriscono il rallentamento della evaporazione, la sedimentazione sul fondo delle sostanze corpuscolate e mucillaginose del prodotto, ed una minore azione delle muffe sui legni delle botti, trattandosi di ambienti asciutti (o perlomeno con un tasso di umidit\u00e0 nettamente inferiore alle cantine o ai piani bassi delle case).\nPer questi motivi, non solo le acetaie tradizionali o dedicate al consumo familiare, ma anche quelle con grosse produzioni destinate alla vendita sono oggi collocate in sottotetti, o in luoghi che garantiscano la medesima azione delle stagioni, quali vecchi fienili recuperati, o anche moderni capannoni progettati appositamente per tale scopo.\nPer sineddoche, oggi il termine acetaia si pu\u00f2 riferire tanto al luogo fisico in cui viene conservato ed invecchiato l'aceto balsamico tradizionale, quanto alle moderne aziende produttrici.\nAcetaie comunali.\nDi fronte alla diffusione commerciale e culturale che l'aceto balsamico tradizionale ha avuto negli ultimi decenni, si \u00e8 diffusa anche la sua percezione come di un tesoro collettivo da custodire e tramandare. Con tale ispirazione, oltre ad esigenze di promozione ed immagine del territorio, in tempi recenti vi sono stati numerosi Comuni ed enti che si sono dotati di una propria acetaia \"istituzionale\":"}
{"id": "2922018", "revid": "339392", "url": "https://it.wikipedia.org/wiki?curid=2922018", "title": "Sibir Novosibirsk", "text": ""}
{"id": "2922024", "revid": "46291", "url": "https://it.wikipedia.org/wiki?curid=2922024", "title": "Pandanus amaryllifolius", "text": "Il pandano (Pandanus amaryllifolius ) \u00e8 una pianta della famiglia Pandanaceae.\nUsi.\nIn India e nel sud-est asiatico le foglie di \"P. amaryllifolius\" servono a confezionare dei cestini dentro i quali vengono fatte cuocere carni, pesci e legumi; per aromatizzare il riso, il curry e dolci come la torta al pandano; e come deodorante per la casa, essendo anche un repellente naturale per scarafaggi."}
{"id": "2922027", "revid": "1543377", "url": "https://it.wikipedia.org/wiki?curid=2922027", "title": "Individualismo aperto", "text": "L'Individualismo aperto, o \"teoria dell'individualit\u00e0 aperta dell'identit\u00e0 personale\", \u00e8 un punto di vista filosofico secondo il quale esiste un solo soggetto, numericamente identico, che \u00e8 lo stesso per tutti. Rappresenta una soluzione teoretica alla questione dell'identit\u00e0 personale.\nIl termine originale in inglese \"open individualism\" \u00e8 stato introdotto dal filosofo Daniel Kolak, per quanto , e furono proposte anche da Aristotele, Averro\u00e8 e dagli averroisti latini come Sigieri di Brabante, con il nome di \"monopsichismo\". Pi\u00f9 recentemente la stessa idea \u00e8 stata sostenuta anche da eminenti fisici come Freeman Dyson ed Erwin Schr\u00f6dinger."}
{"id": "2922030", "revid": "767487", "url": "https://it.wikipedia.org/wiki?curid=2922030", "title": "Good Morning Susie Soho", "text": "Good Morning Susie Soho \u00e8 un album degli E.S.T., pubblicato nel 2000 dalla ACT. Tutti i brani sono stati scritti dal trio, eccezione fatta per \"The Face of love\" (di N. Kahn e D. Robbins)"}
{"id": "2922037", "revid": "254059", "url": "https://it.wikipedia.org/wiki?curid=2922037", "title": "Ippolita Gonzaga", "text": "Biografia.\nNacque terzogenita di Ferrante I Gonzaga, signore di Guastalla, e di Isabella di Capua.\nFerrante venne nominato vicer\u00e9 di Sicilia da Carlo V d'Asburgo nel 1535. Ippolita fu l'unica figlia legittima di Ferrante a superare la prima infanzia e a raggiungere l'et\u00e0 adulta. Dunque la sua esistenza venne sfruttata per intraprendere politiche matrimoniali volte a stabilire alleanze.\nVenne dunque destinata a sposare il primogenito ed erede di Ascanio Colonna. Il matrimonio tra Fabrizio e Ippolita venne celebrato nel 1545, ma rimase senza figli: Fabrizio mor\u00ec nel 1551 durante la guerra con la famiglia Farnese.\nDopo la morte del marito visse a Milano ove si intratteneva con i maggiori letterati e artisti del tempo.\nAncora giovane e quindi capace di generare figli, Ippolita venne di nuovo destinata al matrimonio: nel 1554 spos\u00f2 il duca di Mondragone Antonio Carafa.\nMor\u00ec di parto nel 1563 e fu sepolta nella chiesa di San Domenico Maggiore a Napoli.\nLe fattezze di Ippolita sono immortalate, oltre che nel medaglione di Jacopo da Trezzo, nella medaglia di Leone Leoni conservata al Louvre di Parigi.\nDiscendenza.\nIppolita e Antonio ebbero una figlia:"}
{"id": "2922040", "revid": "1728", "url": "https://it.wikipedia.org/wiki?curid=2922040", "title": "Serra moresca", "text": "La Serra moresca \u00e8 sita all'interno di Villa Torlonia a Roma.\nStoria.\nUn primo progetto della serra fu predisposto nel 1839 nel piano predisposto da Giuseppe Jappelli, con la dicitura \"fabbrica entro cui trovasi e la grotta e l'Armeria e il Ninfeo, e la Pagoda indiana\"; dello stesso anno \u00e8 uno schizzo. Un progetto della pagoda \u00e8 conservato nell'archivio della Biblioteca civica di Padova. Alla fine, tuttavia, Jappelli scelse lo stile moresco per la realizzazione della serra, forse influenzato dal libro illustrato di James Canavah Murphy \"The Arabian Antiquities of Spain\" (in italiano \"Le antichit\u00e0 arabe in Spagna\") pubblicato a Londra nel 1816, una copia del quale si trova nella Biblioteca vaticana e che Jappelli stesso aveva consigliato a Giacomo Caneva, suo collaboratore nella realizzazione della serra. La motivazione di questa scelta va ricercata nella volont\u00e0 di Jappelli di riproporre a Villa Torlonia, come per i giardini del Regno Lombardo-Veneto, un motivo del periodo di Ludovico Ariosto. Sono pervenuti due progetti a colori di Jappelli sulla serra risalenti al 1842, anche se la serie originale comprendeva sei progetti, con delle annotazioni per Caneva.\nLa costruzione della serra inizi\u00f2 nel 1840. Successivamente, nel 1905, furono gi\u00e0 apportate le prime modifiche con l'ampliamento del retro per realizzare l'abitazione del giardiniere che in seguito fu utilizzata dagli addetti del pollaio sito nei pressi.\nL'edificio era ancora integro negli anni 1930, come dimostrato da una fotografia dell'epoca. Tuttavia la fragilit\u00e0 dei suoi elementi, tra cui il vetro, ne segn\u00f2 in seguito il rapido degrado. Nel nuovo millennio la serra fu oggetto di lavori di restauro, e ha riaperto al pubblico nel dicembre 2021 come parte dei Musei di Villa Torlonia.\nDescrizione.\nIl prospetto principale \u00e8 composto di sette scomparti con delle colonne in pietra albana con graffiti moreschi. Tutti gli scomparti erano scanditi da finestre policrome sormontate da colonne esagonali in ferro fuso. L'ingresso \u00e8 posto sul lato minore dell'edificio con due leoni in marmo ai lati, oggi scomparsi, ed un arco moresco con frontone con fondo blu e stelle dorate in rilievo e caratteri cufico-tamurei di cui la traduzione in italiano \u00e8 \"il principe D. Alessandro e la nobilissima Teresa Torlonia\". Nell'interno, era posto un cassettone con la terra destinata alle piante sormontato da una dozzina di colonne lignee sostenenti le piante stesse o sostenenti drappi e tendaggi per addobbi di festa. Anche il soffitto era ligneo con dipinti che sostengono una copertura di vetro trasparente. Jappelli aveva fatto porre sul lato settentrionale un pannello mobile con dei dipinti moreschi, questa parete era gi\u00e0 sparita nel 1905 in quanto delle fonti citano delle vasche in travertino in cui l'acqua si immetteva da un'anfora sostenuta da una figura muliebre. La vasca \u00e8 ancora nello stesso sito, mentre la figura femminile \u00e8 stata spostata come ornamento di una fontana sita nel prospetto settentrionale del Casino dei Principi."}
{"id": "2922042", "revid": "1305772", "url": "https://it.wikipedia.org/wiki?curid=2922042", "title": "Liegi-Bastogne-Liegi 2010", "text": "La Liegi-Bastogne-Liegi 2010, novantaseiesima edizione della corsa, si svolse il 25 aprile 2010 su un percorso di 258 km da Liegi ad Ans. Venne vinta dal kazako Aleksandr Vinokurov, al traguardo con il tempo di 6h37'48\".\nPercorso.\nC\u00f4tes.\nLe undici salite inserite nell'edizione 2010"}
{"id": "2922043", "revid": "767487", "url": "https://it.wikipedia.org/wiki?curid=2922043", "title": "Amanda Marshall", "text": "Biografia.\nCresciuta nella sua citt\u00e0 natale, Toronto, ha firmato il suo primo contratto discografico con l'etichetta Epic nel 1995, mettendosi cos\u00ec al lavoro per registrare il suo primo disco, l'eponimo \"Amanda Marshall\" pubblicato tra il 1995 e il 1996.\nL'album ha riscosso un buon successo sia negli Stati Uniti che, in particolar modo, in Canada, dove ha raggiunto la quarta posizione della classifica degli album. L'album \u00e8 stato supportato, nella promozione, da numerosi singoli tra cui \"Let It Rain\", \"Beautiful Goodbye\", \"Dark Horse\", \"Fall from Grace\", \"Sitting on the Top of the World\" e \"Birmingham\". Nel 1997, inoltre, il brano \"I'll Be Okay\" contenuto nel suo primo disco \u00e8 stato utilizzato come colonna sonora per il film \"Il matrimonio del mio migliore amico\".\nIn seguito al successo del suo primo album si \u00e8 messa al lavoro per realizzarne un secondo, \"Tuesday's Child\", pubblicato sempre per l'etichetta Epic nel 1999, che ha raggiunto anch'esso la quarta posizione della classifica canadese. Anche da questo album una traccia \u00e8 stata tratta per essere utilizzata come colonna sonora di un film; si trattava di \"Ride\", utilizzata per il film \"Le riserve\".\nIl terzo album della cantante, \"Everybody's Got a Story\", ha segnato una svolta di genere nella carriera della cantante, che \u00e8 passata da sonorit\u00e0 pop ricercate all'R&amp;B, stile musicale di particolare successo nel 2001, data della pubblicazione del disco. L'album ha riscosso un minore successo dei precedenti, ottenendo comunque discreti piazzamenti nelle classifiche di diversi paesi europei. Con il brano che ha dato il titolo aldisco ha inoltre partecipato, in Italia, al \"Festivalbar 2002\".\nSuccessivamente, la cantante non ha pi\u00f9 avuto la possibilit\u00e0 di pubblicare nuovi dischi di inediti; tuttavia, sono state pubblicate alcune raccolte: \"Intermission: The Singles Collection\" (2003), \"Collections\" (2006) e \"The Steel Box Collection\" (2008)."}
{"id": "2922045", "revid": "729019", "url": "https://it.wikipedia.org/wiki?curid=2922045", "title": "Invasione italiana dell'Egitto", "text": "L'invasione italiana dell'Egitto fu un'offensiva italiana contro le forze del Commonwealth, durante le prime fasi della campagna del Nordafrica della seconda guerra mondiale. L'operazione aveva lo scopo di impossessarsi del canale di Suez, partendo dalla colonia libica e attraversando l'Egitto settentrionale. Dopo diversi problemi, l'obiettivo divenne semplicemente avanzare in territorio egiziano e attaccare le forze britanniche nella regione.\nLa 10\u00aa Armata italiana avanz\u00f2 per pi\u00f9 di 100\u00a0km in Egitto ma si scontr\u00f2 solo con il 7\u00ba Gruppo di Supporto britannico, in particolare con la 7\u00aa Divisione Corazzata britannica. Il 16 settembre 1940, la 10\u00aa Armata si ferm\u00f2 in posizioni difensive presso il porto di Sidi Barrani, in attesa dell'arrivo del genio militare per estendere la Via Balbia con la Via della Vittoria per ottenere pi\u00f9 rifornimenti e continuare l'avanzata verso est.\nAntefatti.\nLa Libia.\nAll'inizio delle ostilit\u00e0 il comando superiore dell'Africa settentrionale era affidato al Governatore generale maresciallo dell'aria Italo Balbo. Il Comando Supremo in Libia possedeva due armate: la 5\u00aa Armata, comandata dal generale Italo Gariboldi, al confine con la Tunisia e composta da 8 divisioni, 500 pezzi d'artiglieria di medio calibro, 2\u00a0200 autocarri e 90 carri leggeri da 3 tonnellate; al confine egiziano c'era invece la 10\u00aa Armata del generale Mario Berti, con 9 divisioni con 13\u00a0000 uomini ciascuna, 3 divisioni di Camicie nere con 8\u00a0000 uomini ciascuna, 1\u00a0600 pezzi d'artiglieria, 1\u00a0000 autocarri e 184 carri leggeri.\nIn totale in Libia vi erano 214\u00a0654 uomini (7\u00a0024 ufficiali, 207\u00a0630 tra sottufficiali e soldati), 3\u00a0200 autocarri, 2\u00a0100 pezzi d'artiglieria, un migliaio di motociclette e 274 carri leggeri. Inoltre era presente la 5\u00aa Squadra aerea della Regia Aeronautica, agli ordini del generale di squadra aerea Felice Porro e costituita da 315 aerei da guerra. Il 28 giugno 1940 Italo Balbo rimase ucciso mentre era di ritorno da una ricognizione in territorio egiziano, quando il suo aereo, un Savoia-Marchetti S.M.79, venne abbattuto da un cannone antiaereo italiano a Tobruch per un fatale errore di valutazione. A sostituire Balbo fu inviato il maresciallo Rodolfo Graziani, Capo di stato maggiore dell'esercito.\nIl \"Corpo libico\", che prese parte in prima persona nell'invasione, includeva la 1\u00aa e la 2\u00aa Divisione libica e il Raggruppamento \"Maletti\" (un'unit\u00e0 motorizzata). Le altre unit\u00e0 italiane coinvolte sono state la 63\u00aa Divisione fanteria \"Cirene\", la 62\u00aa Divisione fanteria \"Marmarica\", la 1\u00aa Divisione CC.NN. \"23 marzo\" e la 2\u00aa Divisione CC.NN. \"28 ottobre\". L'invasione fu avviata da quattro divisioni e un gruppo armato che attraversarono la frontiera: si trattavano della 1\u00aa Divisione libica, della 2\u00aa Divisione libica, della 1\u00aa Divisione Camicie Nere, della \"Cirene\" e del gruppo motorizzato \"Maletti\".\nDue delle quattro divisioni italiane, oltre a parte del Raggruppamento \"Maletti\", erano costituite da truppe coloniali native della Libia. Ciascuna divisione libica era cos\u00ec costituita da:\nQueste due divisioni libiche erano state create il primo marzo 1940 ed erano ancora in fase di preparazione ed addestramento al momento dell'attacco all'Egitto. Furono, peraltro, le prime ad essere attaccate dagli inglesi pochi mesi dopo (nel dicembre 1940) e la loro veloce sconfitta fu l'inizio del disastro italiano nell'Operazione Compass.\nLa situazione della 10\u00aa Armata.\nLe divisioni della 10\u00aa Armata del generale Berti erano divise nei Corpi XX, XXI, XXII, XXIII e nel Corpo delle nuove divisioni libiche. Queste divisioni erano unit\u00e0 standard di fanteria, camicie nere o divisioni coloniali libiche. Il Corpo libico, il XXIII Corpo e il XXI Corpo vennero impiegati nell'invasione. I Corpi libici era composto da due divisioni di fanteria libiche e dal Raggruppamento \"Maletti\" un'unit\u00e0 \"ad hoc\" composta da sei battaglioni motorizzati libici, agli ordini del generale Pietro Maletti. Il Raggruppamento \"Maletti\" incorporava molti dei corazzati italiani disponibili e quasi tutti i carri medi Fiat M11/39. Proprio Maletti avanz\u00f2 con l'esercito mentre il Comandante Supremo Rodolfo Graziani rimase nel quartier generale a Tobruch.\nIl generale Berti prefer\u00ec un'avanzata lungo la via costiera con il XXI Corpo di Fanteria, poich\u00e9 le divisioni non avevano alcuna esperienza di guerra nel deserto. Sarebbero stati affiancati a sud dalle divisioni libiche, molto pi\u00f9 esperte nel deserto, e dalle unit\u00e0 motorizzate di Maletti. Le forze di terra furono supportate dalla 5\u00aa Squadra della Regia Aeronautica, con 300 velivoli di differenti tipi. Il comando aereo aveva quattro unit\u00e0 di bombardieri, una di caccia e altri tre gruppi da caccia, oltre a due gruppi da ricognizione e due squadroni velivoli da ricognizione coloniale, con bombardieri Savoia-Marchetti S.M.79, velivoli da supporto a terra Breda Ba.65, caccia Fiat C.R.42 e aerei da ricognizione IMAM Ro.37, Caproni Ca.309 e Caproni Ca.310. La 5\u00aa Squadra aerea era organizzata in modo da supportare l'esercito al fronte e Berti poteva contare solo su un ridotto supporto della Regia Marina, poich\u00e9 dieci sottomarini sono stati persi dalla dichiarazione di guerra e la flotta era troppo importante per rischiare altre perdite, oltre ad essere a corto di carburante.\nLe forze inglesi in Egitto e i francesi.\nOccupato dalle truppe britanniche nel 1882 e divenuto protettorato britannico nel 1914, l'Egitto era indipendente dal 1922 ma gli inglesi vi mantennero truppe in base al Trattato anglo-egiziano del 1936. Le poche forze inglesi e del Commonwealth in Egitto raggiungevano un totale di 36\u00a0000 uomini, che arrivavano a 63\u00a0500 se si comprendevano i soldati in Palestina. Lo scopo principale delle unit\u00e0 britanniche era proteggere il Canale di Suez e le rotte del Mar Rosso, vitali per l'impero. Il comando di tali truppe, a met\u00e0 1939, venne affidato al generale Archibald Wavell, assieme a tutte le truppe britanniche nei teatri del Mediterraneo e del Medio Oriente.\nLe forze britanniche includevano la Divisione Mobile egiziana, del generale Percy Hobart, una delle due formazioni corazzate britanniche addestrate che a met\u00e0 del 1939 venne rinominata Divisione Corazzata e, successivamente, il 16 febbraio 1940, divenne infine la nota 7\u00aa Divisione Corazzata. Nel 1940, il confine egiziano era difeso dalla Forza di frontiera egiziana e, solo nel giugno dello stesso anno, il comando del deserto occidentale venne dato alla 6\u00aa Divisione di Fanteria del generale Richard O'Connor, con l'ordine di respingere indietro gli italiani se fosse scoppiata la guerra con l'Italia.\nNel frattempo, la maggior parte dei bombardieri della Royal Air Force in Egitto furono spostati sul confine mentre Malta fu rinforzata per minacciare le rotte di rifornimento italiane verso la Libia. Il quartier generale della 6\u00aa Divisione di Fanteria inglese, che mancava completamente di unit\u00e0 ben addestrate, venne rinominato Western Desert Force (Forza del Deserto Occidentale), il 17 giugno. In Tunisia, i francesi avevano 8 divisioni, in grado di compiere solo limitate operazioni e in Siria vi erano solo 3 divisioni male armate e male addestrate, con circa 40\u00a0000 uomini e guardie di frontiera, occupate a tenere sotto controllo la popolazione civile.\nLa Western Desert Force.\nIl generale Wavell aveva in Egitto circa 36\u00a0000 uomini, inclusi unit\u00e0 amministrative e di supporto. Tutte le formazioni erano per\u00f2 incomplete e a corto di equipaggiamento e artiglieria. La 2\u00aa Divisione neozelandese, del generale Bernard Freyberg, aveva una brigata di fanteria, un reggimento di cavalleria sotto organico, un battaglione mitragliatrici e un reggimento di artiglieri da campo; la 4\u00aa Divisione di fanteria indiana, agli ordini del generale Noel Beresford-Peirse, aveva due brigate di fanteria e solo parte dell'artiglieria funzionante, la 7\u00aa Divisione Corazzata britannica, comandata da Sir Michael O'Moore Creagh, aveva due brigate corazzate formate da due reggimenti ciascuna invece dei normali tre e quattordici battaglioni di fanteria non raggruppati in brigate. Wavell doveva difendere l'Egitto e il Canale di Suez contro 250\u00a0000 soldati italiani, secondo le stime inglesi, e circa altrettanti con base nell'Africa Orientale Italiana.\nIl Gruppo di Supporto, con tre battaglioni di fanteria motorizzata, artiglieria, genio militare e unit\u00e0 di mitragliatrici, avrebbe dovuto contrastare gli italiani, se attaccato, in azioni di ritardo tra il confine e Marsa Matruh, mantenendo per\u00f2 la capacit\u00e0 di affrontare la forza principale italiana. A Marsa Matruh, unit\u00e0 di fanteria avrebbero atteso l'attacco italiano mentre, dall'area desertica sul fianco, il grosso della 7\u00aa Divisione Corazzata sarebbe stata pronta per il contrattacco. Il Gruppo di Supporto avrebbe poi usato la sua mobilit\u00e0 per coprire, a sua volta, il fianco dell'unit\u00e0 corazzata, mentre lungo la via costiera una compagnia del 1\u00ba Battaglione del King's Royal Rifle Corps (Corpi Fucilieri Reali del Re) e da una compagnia di Marine motorizzati della Francia libera, supportate da artiglieria e mitragliatrici, si sarebbero ritirate dal confine demolendo la strada che gli italiani avrebbero percorso. Alla fine di maggio del 1940, la Royal Air Force nel Medio Oriente contava 205 velivoli, inclusi 96 tra Bristol Bombay e bombardieri medi Bristol Blenheim obsoleti, oltre a 75 caccia Gloster Gladiator obsoleti e 34 altri velivoli. In luglio, giunsero quattro caccia Hawker Hurricane, di cui per\u00f2 solo uno pot\u00e9 essere usato per la Western Desert Force. Alla fine dello stesso mese, la Mediterranean Fleet (Flotta del Mediterraneo) aveva ottenuto il controllo del Mediterraneo orientale ed era in grado di bombardare le posizioni costiere italiane e i trasporti di rifornimenti lungo il mare in Libia.\nOrdine di battaglia.\nItaliani.\nL'ordine di battaglia italiano, al 13 settembre 1940, era il seguente:\nComando Superiore FF.AA. \"A.S.I.\" (Gen. Rodolfo Graziani)\nRegno Unito.\nL'ordine di battaglia britannico, al 13 settembre 1940, era il seguente:\nComando Supremo del Medio Oriente (Gen. Sir Archibald Wavell)\nIl terreno.\nLa guerra fu combattuta principalmente nel deserto libico, che si estende in lunghezza per circa 390\u00a0km, da Marsa Matruh in Egitto fino a Ain el-Gazala sulla costa libica, lungo la Via Balbia, all'epoca l'unica strada asfaltata. Il \"mare di sabbia\" si estende invece in larghezza per 240\u00a0km nell'entroterra, segnando il confine meridionale del deserto; nella convenzione britannica il deserto egiziano \u00e8 chiamato \"deserto occidentale\" e include la Cirenaica in Libia. Dalla costa verso l'entroterra, si pu\u00f2 trovare una distesa piatta di deserto roccioso, circa 150\u00a0m sotto il livello del mare, che corre per 200-300\u00a0km in profondit\u00e0 fino al mare di sabbia. In un contesto di questo tipo, le uniche forme di vita sono scorpioni, vipere e mosche, oltre a piccoli gruppi di nomadi beduini.\nLe tracce beduine collegavano bene le varie oasi; la navigazione avveniva grazie al sole, alle stelle, al compasso, al \"senso del deserto\" e ad una buona percezione dell'ambiente ottenuta con l'esperienza. Quando gli italiani avanzarono in Egitto, nel settembre 1940, il Raggruppamento \"Maletti\" si perse dopo Sidi Omar, scomparendo, e dovette essere trovato con un aereo. In primavera ed estate, i giorni sono molto caldi e le notti molto fredde. Il vento di Scirocco spostava nuvole di sabbia fine, le quali riducevano la visibilit\u00e0 a pochi metri e penetrando negli occhi, nei polmoni, nei macchinari, nel cibo e nell'equipaggiamento. I motori dei veicoli e degli aerei necessitavano di carburante speciale e filtri aerei; infine il terreno sterile costringeva le truppe a farsi portare acqua e cibo da magazzini distanti.\nPreludio.\nLa resa della Francia, e quindi la possibilit\u00e0 di rifornimenti regolari alla Libia, convinsero Mussolini della necessit\u00e0 di un'offensiva verso l'Egitto. Il 18 agosto, Mussolini comunic\u00f2 a Graziani che, essendo imminente l'invasione tedesca delle isole britanniche, bisognava approfittare della situazione per puntare su Suez:\nGraziani, sul posto, si rese conto delle difficolt\u00e0 di un'avanzata di truppe per la massima parte appiedate nel deserto e prese tempo; il 7 settembre comp\u00ec un ultimo tentativo dilatorio, chiedendo a Mussolini di rinviare l'offensiva alla prima decade di ottobre. Il Duce replic\u00f2 con l'ordine perentorio di attaccare il 9 settembre. Il 13 settembre, dopo un violento bombardamento dell'artiglieria, le avanguardie italiane entrarono in territorio egiziano. Le colonne non incontrarono una resistenza apprezzabile e non subirono dei contrattacchi degni di nota. Spesso gli inglesi non attendevano neppure l'urto e preferivano ritirarsi in buon ordine.\nI piani italiani.\nTre date erano state scelte per l'invasione e successivamente cancellate. Il primo piano sarebbe dovuto coincidere con l'invasione tedesca dell'Inghilterra, il 15 luglio 1940; per attuarlo il generale Balbo requis\u00ec tutti i veicoli della 5\u00aa Armata e richiese tutti i carri medi M11 disponibili, gi\u00e0 in viaggio per la Libia, per rinforzare la 10\u00aa Armata, la quale avrebbe dovuto attraversare il confine e occupare Sollum immediatamente dopo la dichiarazione di guerra. Quando i britannici contrattaccarono e gli eserciti italiani furono rallentati, l'avanzata sarebbe continuata ma il piano iniziale venne abbandonato quando l'invasione delle isole britanniche fu cancellata. Il secondo piano, previsto per il 22 agosto, considerava una limitata avanzata fino a Sollum e Shawni el Aujerin, su tre linee di avanzamento. Una volta resa sicura Sollum, sarebbe proseguita l'avanzata verso Sidi Barrani. Le divisioni di fanteria non motorizzate avrebbero dovuto usare la sola strada asfaltata, tuttavia, il caldo estivo d'agosto obblig\u00f2 gli italiani a ritardare l'attacco.\nIl terzo piano dell'invasione prevedeva di attaccare il 9 settembre, con Sidi Barrani come obiettivo, la cui presentazione al suo staff Graziani la fece appena sei giorni prima che Mussolini desse l'ordine di attaccare. Le divisioni non motorizzate sarebbero avanzate lungo la costa e attaccato attraverso il Passo Halfaya, per occupare Sollum e continuare poi per Sidi Barrani. Una colonna meridionale di divisioni libiche e il Raggruppamento \"Maletti\" avrebbero seguito la Dayr al Hamra, fino alle piste a Bir ar Rabiyah e Bir Ebna, per aggirare i britannici. Gli uomini di Maletti sarebbero stati l'avanguardia verso sud ed est attraverso il deserto ma lo staff italiano fall\u00ec nel consegnare mappe adeguate ed equipaggiamento di navigazione. Come conseguenza, il raggruppamento si perse e il XXIII Corpo d'Armata dovette inviare un aereo per guidarli in posizione; le divisioni libiche infine giunsero in ritardo al rendez-vous presso Forte Capuzzo.\nIl fallimento fece nascere dei dubbi circa la mancanza di autocarri e velivoli da trasporto e sul dominio britannico sul terreno, che portarono ad un ennesimo cambio di programma. Il quarto piano doveva attuarsi il 13 settembre e aveva come obiettivo sempre Sidi Barrani ma stavolta anche con l'area a sud del villaggio. La 10\u00aa Armata, con cinque divisioni e i carri armati, sarebbe avanzata lungo la strada costiera, avrebbe occupato Sollum e sarebbe proseguita verso Sidi Barrani. Raggiunta quest'ultima, l'esercito vi si sarebbe consolidata avrebbe atteso i rifornimenti, respingendo i contrattacchi britannici e ripreso poi l'avanzata verso Marsa Matruh. Le divisioni non motorizzate italiani avrebbero usato la strada asfaltata, poich\u00e9 sarebbero state completamente inefficaci altrove, un'operazione del tutto simile a quanto gi\u00e0 accaduto nell'invasione dell'Etiopia settentrionale, anni prima. Graziani infine riteneva che per sconfiggere i britannici fosse necessaria una forza numerica soverchiante.\nLe schermaglie sul confine.\nIl 17 giugno, usando come base il quartier generale della 6\u00aa Divisione di Fanteria britannica, venne creato il comando della Western Desert Force, che comprendeva tutte le truppe che avrebbero dovuto opporsi agli italiani in Cirenaica, per un totale di 10\u00a0000 uomini, con aerei, carri e artiglieria. Il generale al comando, Richard O'Connor, dovette organizzare pattugliamenti aggressivi lungo la frontiera e dominare la terra di nessuno creando colonne armate con unit\u00e0 della 7\u00aa Divisione Corazzata, che combinavano carri, fanteria e artiglieria. Queste piccole forze regolari ben addestrate compirono il primo attacco ai convogli italiani e alle postazioni fortificate lungo il confine.\nLe pattuglie britanniche si avvicinarono al confine l'11 giugno, per dominare l'area, pressare le guarnigioni italiane dei forti di frontiera e organizzare imboscate sulla Via Balbia. Alcune truppe italiane non sapevano neppure che la guerra era stata dichiarata e una settantina di uomini furono catturati lungo la pista per Sidi Omar. Le pattuglie giungevano a nord fino alla strada costiera, tra Bardia e Tobruch, a ovest fino a Bir el Gubi e a sud fino a Giarabub. In una settimana, l'11\u00ba Reggimento Ussari si impossess\u00f2 di Forte Capuzzo e, in un'imboscata a est di Bardia, cattur\u00f2 il comandante del genio militare della 10\u00aa Armata, il generale Lastucci. I rinforzi italiani giunsero infine al confine, iniziarono pattugliamenti di ricognizione, migliorarono le difese di confine e ripresero Forte Capuzzo. Il 13 agosto, i raid britannici furono fermati per conservare la funzionalit\u00e0 dei veicoli e il Gruppo di Supporto della 7\u00aa Divisione Corazzata si posizion\u00f2, osservando cento chilometri di confine da Sollum a Forte Maddalena, pronto ad attuare il piano di ritardo se gli italiani avessero invaso l'Egitto.\nL'invasione.\n9-10 settembre.\nIl XXIII Corpo d'Armata del generale Bergonzoli guid\u00e0 l'attacco della 10\u00aa Armata in Egitto, diretto a Sidi Barrani lungo la strada costiera con formazioni motorizzate e non. Il corpo d'armata aveva ricevuto autocarri sufficienti per motorizzare parzialmente tre divisioni mentre una sola fu motorizzata completamente. Bergonzoli voleva come avanguardia il 1\u00ba Raggruppamento Carri, due divisioni di fanteria motorizzata, pi\u00f9 un'altra divisione motorizzata come riserva. Le due divisioni di fanteria non motorizzata libiche si mossero a piedi, con il Raggruppamento \"Maletti\" come retroguardia. Il 1\u00ba Raggruppamento Carri venne tenuto come riserva, eccetto il LXII Battaglione Carri Leggeri, che fu affiancato alla 63\u00aa Divisione \"Marmarica\", e il LXIII Battaglione Carri Leggeri, assegnato alla 62\u00aa Divisione \"Cirene\". Il 2\u00ba Raggruppamento Carri rimase a Bardia, eccetto il IX Battaglione Carri Leggeri con che si mosse assieme alla 2\u00aa Divisione Libica \"Pescatori\". Il II Battaglione Carri Medi fu parte del Raggruppamento \"Maletti\" che aveva tre battaglioni di fanteria totalmente motorizzati.\nIl 9 settembre, l'attivit\u00e0 della Regia Aeronautica fu incrementata e i bombardieri del 55\u00ba Squadrone, del 113\u00ba Squadrone e del 211\u00ba Squadrone della Royal Air Force compirono una rappresaglia contro gli italiani, colpendo i campi d'aviazione e centri di trasporto e rifornimento, oltre ad eseguire un raid su Tobruch con 21 aerei. Pi\u00f9 tardi, lo stesso giorno, 27 caccia italiani eseguirono una ispezione sopra Buq Buq e la RAF reag\u00ec con altri attacchi agli aeroporti italiani. La ricognizione aerea britannica rivel\u00f2 un massiccio movimento di terra presso Bardia, Sidi Azeiz, Gabr Saleh e verso Sidi Omar da ovest, che venne interpretato come l'inizio dell'invasione. L'avanzata della 10\u00aa Armata mise a nudo le limitazioni della mobilit\u00e0 e navigazione italiane, quando il Raggruppamento \"Maletti\" si perse dirigendosi verso Sidi Omar. Il 10 settembre, gli autoblindi dell'11\u00ba Reggimento Ussari avvistarono il Raggruppamento \"Maletti\" mentre una fitta nuvola di sabbia scherm\u00f2 i britannici che scivolavano via indisturbati. Quando la tempesta di sabbia cess\u00f2 gli ussari furono attaccati dall'aviazione, dai carri e dall'artiglieria italiani.\n13-14 settembre.\nIl 13 settembre, la 1\u00aa Divisione CC.NN. \"23 marzo\" riprese Forte Capuzzo e un bombardamento colp\u00ec Musaid, appena oltre il confine egiziano, che poi venne occupato. Il fuoco d'artiglieria e il bombardamento cominciarono sulla caserma (che era vuota) e sul campo d'aviazione di Sollum, sollevando una nube di sabbia. Quando la sabbia ricadde, l'esercito italiano pot\u00e9 essere avvistato, pronto all'avanzata contro le forze di copertura britanniche formate dalla 3\u00aa Compagnia \"Coldstream Guards\", da alcuni pezzi di artiglieria, un battaglione di fanteria supplementare e una compagnia di mitragliatrici. Gli italiani avanzarono lungo la costa con due divisioni alla guida, dietro uno schermo di motociclisti, carri armati, fanteria motorizzata e artiglieria. Le unit\u00e0 italiane erano un facile obiettivo per l'artiglieria e gli aerei, tuttavia, la 1\u00aa Divisione Libica \"Sibelle\" ben presto occup\u00f2 la caserma di Sollum e prosegu\u00ec verso il porto cittadino. Nella piana dell'entroterra, un'avanzata italiana verso il passo di Halfaya fu rallentata da una forza di copertura \ncomposta dalla 3\u00aa Compagnia \"Coldstream Guards\", un plotone di Fucilieri \"Northumberland\" e dell'artiglieria, prima di iniziare la ritirata nel pomeriggio, quando giunsero altra fanteria e carri italiani.\nNella notte, due colonne della 2\u00aa Divisione Libica \"Pescatori\", della 63\u00aa Divisione \"Cirene\" e del Raggruppamento \"Maletti\", da Musaid, e della 62\u00aa Divisione \"Marmarica\", da Sidi Omar, convergettero sul passo. Durante la giornata che segu\u00ec, unit\u00e0 italiane iniziarono a scendere dal passo, verso altre forze italiane in avanzata da Sollum. Uno squadrone di uomini dell'11\u00ba Reggimento Ussari, della 2\u00aa Brigata Fucilieri e di carri incrociatori del 1\u00ba Reggimento Carri Reali rallent\u00f2 nuovamente le manovre degli italiani. Appena dopo mezzogiorno, le truppe britanniche sulla costa si ritirarono a Buq Buq e incontrarono rinforzi dall'unit\u00e0 di ussari e dalla fanteria di Marina francese, a sufficienza per continuare a contrastare l'avanzata italiana. I britannici si ritirarono ad Alam Hamid, il 15 settembre, e Alam el Dab, il giorno seguente, tentando di infliggere il massimo delle perdite, senza essere a loro volta attaccati, e danneggiando il pi\u00f9 possibile la strada dietro di loro.\n16 settembre.\nLa parte non impegnata del 1\u00ba Raggruppamento Carri segu\u00ec la 1\u00aa Divisione Libica \"Sibelle\" e la 2\u00aa Divisione Libica \"Pescatori\" verso Bir Thidan el Khadim. Ad Alam el Dab, vicino a Sidi Barrani, circa 50 carri italiani, della fanteria motorizzata e dell'artiglieria tentarono una manovra accerchiante, costringendo la compagnia \"Coldstream\" alla ritirata. Il gruppo corazzato fu attaccato dall'artiglieria da campo britannica e non avanz\u00f2 ulteriormente ma, con l'oscurit\u00e0, la 1\u00aa Divisione CC.NN. \"23 marzo\" occup\u00f2 Sidi Barrani. Oltre il passo, le forze di copertura britanniche ripiegarono in parallelo con quelle sulla costa e la minaccia dal fianco desertico non si materializz\u00f2. Gli aerei britannici eseguirono molte ricognizioni e bombardamenti mentre la 5\u00aa Squadra italiana effettu\u00f2 missioni in pi\u00f9 di cento missioni di caccia e bombardieri sui campi d'aviazione e postazioni difensive britanniche. I britannici anticiparono la decisione italiana di fermarsi a Sidi Barrani e Sofafi e cominciarono ad osservare le loro posizioni con gli occhi dell'11\u00ba Reggimento Ussari, dato che il Gruppo di Supporto si era ritirato per riposare e la 7\u00aa Divisione Corazzata si stava preparando ad affrontare l'avanzata italiana verso Marsa Matruh. Le trasmissioni radio italiane suggerivano che l'avanzata sarebbe continuata a partire da Sidi Barrani ma presto fu chiaro che l'avanguardia italiana si stava trincerando a sud e sud-est di Maktila, Tummar, Nibeiwa e presso Sofafi, mentre le divisioni pi\u00f9 indietro occupavano Buq Buq, Sidi Omar e il passo di Halfaya.\nConseguenze.\nLa 10\u00aa Armata era avanzata di circa 20\u00a0km in un giorno, in modo da permettere alle unit\u00e0 non motorizzate di seguire la manovra, e una volta Sidi Barrani cominci\u00f2 a costruire una catena di fortificazioni. Nessun attacco meccanizzato coraggioso o manovra di affiancamento fu tentata dalle unit\u00e0 corazzate, le migliori nel XXIII Corpo d'Armata, che furono usate invece come scorta della marcia sulla costa. Durante l'avanzata, l'armata italiana sub\u00ec meno di 550 vittime. Le tre unit\u00e0 mobili della 10\u00aa Armata, cio\u00e8 il Raggruppamento \"Maletti\", il 1\u00ba Raggruppamento Carri e la 1\u00aa Divisione CC.NN. \"23 marzo\" fallirono nei loro intenti, secondo le teorie di guerra corazzata italiane, a causa della scarsa preparazione e organizzazione e del poco addestramento dell'esercito italiano che portarono ad errori grossolani nelle manovre e nella direzione del 1\u00ba Raggruppamento \"Maletti\" e nell'eccessiva cautela degli altri battaglioni corazzati.\nLa frettolosa motorizzazione della Divisione \"23 marzo\" disorganizz\u00f2 la relazione tra autisti e fanti, poich\u00e9 l'unit\u00e0 non era mai stata addestrata come divisione motorizzata. L'avanzata raggiunse Sidi Barrani con perdite modeste ma non riusc\u00ec ad arrecare molti danni ai britannici. Il 21 settembre, erano rimasti 68 carri M11 dei 72 iniziali in Libia. Il 1\u00ba Battaglione Carri Medi aveva 9 carri utilizzabili e 23 inservibili, mentre, il 2\u00ba Battaglione Carri Medi possedeva 28 carri ancora funzionanti e solo 8 inutilizzabili. La forza dei corazzati medi italiani sarebbe dovuta crescere con l'arrivo dei nuovi Fiat M13/40, i quali possedevano un cannone da 47\u00a0mm. Il II Battaglione Carri Medi con 37 M13 giunse in Libia ad inizio ottobre, seguito dal V Battaglione Carri Medi con 46 M13, il cui arrivo era previsto per il 12 dicembre. A met\u00e0 novembre gli italiani avevano 417 mezzi corazzati, tra leggeri e medi, in Libia ed Egitto.\nRiguardo al lavoro dei suoi uomini, Wavell scrisse:\nLe opere di riparazioni cominciarono subito sulla strada costiera, rinominata Via della Vittoria, a partire da Bardia, e fu cominciata la posa di tubature d'acqua, che non sarebbero dovute essere pronte prima di met\u00e0 dicembre, dopo cui una ripresa dell'avanzata non sarebbe andata oltre Marsa Matruh.\nIl 26 ottobre, Mussolini scrisse:\nDue giorni dopo, il 28 ottobre, gli italiani invasero la Grecia. A Graziani fu concesso di continuare a pianificare in relativa pace e l'avanzata italiana verso Marsa Matruh fu programmata per met\u00e0 dicembre.\nIl 17 settembre, la Mediterranean Fleet cominci\u00f2 a danneggiare le comunicazioni italiani e la baia di Bengasi fu minata. Un cacciatorpediniere e due navi mercantili furono affondate da siluri, mentre un altro cacciatorpediniere fin\u00ec su una mina subacquea e si inabiss\u00f2. I Blenheim della RAF distrussero tre aerei in pista all'Aeroporto di Benina e Sollum venne colpita da una cannoniera, oltre a due cacciatorpediniere che bombardarono Sidi Barrani. Un tentativo per bombardare Bardia venne eseguito da un incrociatore e alcuni cacciatorpediniere ma il fu impedito da un attacco di aerosiluranti italiani che riuscirono a mettere fuori combattimento l'incrociatore. Tutte queste operazioni di logoramento obbligarono gli italiani a spostare i depositi pi\u00f9 nell'entroterra ma ci\u00f2 permise alle piccole pattuglie britanniche di avvicinarsi ed ottenere informazioni sulle risorse del loro nemico.\nL'8 dicembre, i britannici lanciarono l'Operazione Compass, un raid di cinque giorni contro le fortificazioni italiane lungo una linea difensiva fuori Sidi Barrani. L'operazione ebbe successo e le poche unit\u00e0 della 10\u00aa Armata in Egitto che non furono distrutte dovettero ritirarsi. Per l'11 dicembre, la controffensiva britannica cominci\u00f2 e il resto dell'armata italiana fu rapidamente sconfitta. A questo punto, i britannici prolungarono l'inseguimento dei rimanenti della 10\u00aa Armata, procedendo fino al golfo di Sirte, all'estremit\u00e0 opposto della Cirenaica. I britannici non furono in grado di proseguire oltre a causa dei problemi riscontrati ai veicoli e al ridispiegamento delle unit\u00e0 meglio equipaggiate nella campagna greca."}
{"id": "2922059", "revid": "1543377", "url": "https://it.wikipedia.org/wiki?curid=2922059", "title": "Diabigu\u00e9", "text": "Diabigu\u00e9 \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 14 nuclei abitati:"}
{"id": "2922060", "revid": "287204", "url": "https://it.wikipedia.org/wiki?curid=2922060", "title": "Diabigue", "text": ""}
{"id": "2922064", "revid": "767487", "url": "https://it.wikipedia.org/wiki?curid=2922064", "title": "Palazzo del Boschetto", "text": "Il palazzo del Boschetto \u00e8 una villa suburbana che sorge nelle vicinanze della Reggia di Caserta.\nStoria.\nAndrea Matteo Acquaviva D'Aragona, secondo principe di Caserta, che resse il feudo dal 1595 al 1635, decise di affiancare alla pi\u00f9 antica dimora paterna di palazzo della Torre un edificio di dimensioni minori e poco distante dal primo. Nel palazzo del Boschetto compaiono tutti gli elementi tipici dell'architettura della villa alla romana: il giardino di statue, le pitture di paesaggi, le volte affrescate con grottesche, le pareti mosse da nicchie con statue, il labirinto per il diletto degli ospiti.\nIl Boschetto non fu l'unica costruzione: nei primi anni del suo principato, Andrea Matteo diede corpo ad un intenso programma edilizio, completando l'opera gi\u00e0 iniziata dal padre ed avviando progetti per nuovi edifici. Complet\u00f2 il palazzo Baronale, gi\u00e0 iniziato dal padre Giulio, ed il palazzo del belvedere di San Leucio. La presenza di Dosio a Caserta \u00e8 documentata con sicurezza dal 1605 al 1610."}
{"id": "2922066", "revid": "447535", "url": "https://it.wikipedia.org/wiki?curid=2922066", "title": "Obualdo", "text": ""}
{"id": "2922067", "revid": "1543377", "url": "https://it.wikipedia.org/wiki?curid=2922067", "title": "Diarra", "text": "Diarra, o anche Diarrah, \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 6 nuclei abitati:"}
{"id": "2922069", "revid": "86343", "url": "https://it.wikipedia.org/wiki?curid=2922069", "title": "Diarrah", "text": ""}
{"id": "2922077", "revid": "1543377", "url": "https://it.wikipedia.org/wiki?curid=2922077", "title": "Diaye Coura", "text": "Diaye Coura \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 10 nuclei abitati:"}
{"id": "2922078", "revid": "731410", "url": "https://it.wikipedia.org/wiki?curid=2922078", "title": "Nefroangiosclerosi maligna", "text": "Si definisce nefroangiosclerosi maligna (malattia di Fahr-Volhard) un insieme di alterazioni morfologiche e funzionali che insorgono nei vasi sanguigni renali in seguito ad ipertensione maligna. Quest'ultima \u00e8 caratterizzata da un improvviso innalzamento dei valori pressori in soggetti gi\u00e0 da molto tempo ipertesi, con valori di pressione diastolica spesso superiore a 130 mmHg, frequentemente accompagnato da disturbi visivi (retinopatia ipertensiva severa).\nEpidemiologia.\nLa nefroangiosclerosi maligna colpisce prevalentemente soggetti di sesso maschile nei primi 50 anni di vita. Essa rappresenta l'1-6% dei casi di ipertensione arteriosa essenziale.\nEziopatogenesi.\nIl rapido innalzamento della pressione arteriosa \u00e8 responsabile di un danno endoteliale, che determina alterazione della permeabilit\u00e0 vascolare, facilitando l'ingresso dei componenti del plasma nello spessore della parete dei vasi. A questo si aggiunge la necrosi fibrinoide che interviene negli strati interni della parete del vaso, poco sotto l'endotelio. Il risultato di questi processi \u00e8 un restringimento del lume vasale; ne consegue un ridotto afflusso di sangue al rene, che viene rilevato dall'apparato iuxtaglomerulare, determinando un aumento del rilascio di renina. Questo enzima determina a sua volta la produzione di angiotensina e infine di aldosterone, sostanze responsabili di un ulteriore aumento della pressione arteriosa. Ci\u00f2 accade perch\u00e9 la funzione normale dell'apparato iuxtaglomerulare \u00e8 rispondere ad un calo della pressione arteriosa (che si manifesta con riduzione dell'apporto di sangue al rene) innescando la produzione di sostanze vasocostrittrici e sodioritentive. Si instaura cos\u00ec una sorta di \"circolo vizioso\" (feedback positivo) per il quale l'aumento dei valori pressori comporta danno vascolare, che a sua volta induce aumento della pressione.\nSintomatologia.\nNei soggetti affetti da nefroangiosclerosi maligna possono manifestarsi sintomi dovuti ai valori pressori elevati, come cefalea, nausea, vomito e stato confusionale (segno di encefalopatia ipertensiva), segni di scompenso cardiaco, sintomi visivi dovuti a retinopatia (da una riduzione del campo visivo fino alla cecit\u00e0 totale) e segni del coinvolgimento renale (proteinuria, microematuria, sindrome nefritica o insufficienza renale rapidamente progressiva).\nAspetti istologici.\nLa biopsia renale eseguita nei soggetti affetti mostra, nelle arterie di medio calibro osservate in sezione trasversale, un caratteristico aspetto a \"bulbo di cipolla\" dovuto alla notevole iperplasia lamellare della parete; nelle arteriole afferenti e nelle intralobulari, invece, si osservano aspetti di necrosi fibrinoide ed ispessimento della tonaca intima.\nComplicanze e prognosi.\nI principali rischi legati a questa patologia sono gli eventi cardio- e cerebrovascolari (infarti e ictus) e l'insufficienza renale. La mortalit\u00e0, in assenza di trattamento, \u00e8 elevata, riguardando circa l'88% dei pazienti a due anni dalla diagnosi. Con le attuali terapie, la sopravvivenza senza necessit\u00e0 di trattamento dialitico \u00e8 aumentata fino al 74% a cinque anni\nTerapia.\nL'ipertensione maligna da nefroangiosclerosi non risponde alle comuni terapie antipertensive. Tra i farmaci pi\u00f9 utilizzati vi sono la clonidina, un alfa-agonista centrale, i beta-bloccanti come il labetalolo, entrambi per via endovenosa, e i vasodilatatori come il minoxidil per via orale. Sono state utilizzate con beneficio anche associazioni di calcio-antagonisti, ACE-inibitori e beta-bloccanti. Nei casi pi\u00f9 gravi e non responsivi ad alcuna terapia medica si pone l'indicazione alla nefrectomia bilaterale (asportazione chirurgica di entrambi i reni), seguita da trattamento emodialitico periodico."}
{"id": "2922085", "revid": "2153076", "url": "https://it.wikipedia.org/wiki?curid=2922085", "title": "Amanda Marshall (album)", "text": "Amanda Marshall \u00e8 l'album di debutto della cantante di genere adult contemporary canadese Amanda Marshall, pubblicato il 15 febbraio 1996 dall'etichetta discografica Epic.\nL'album \u00e8 stato promosso da numerosi singoli: \"Let It Rain\", \"Birmingham\", \"Fall from Grace\", \"Beautiful Goodbye\", \"Dark Horse\", \"Sitting on Top of the World\" e \"Trust Me (This Is Love)\".\nL'album \u00e8 stato prodotto da David Tyson."}
{"id": "2922086", "revid": "767487", "url": "https://it.wikipedia.org/wiki?curid=2922086", "title": "L'uomo delle stelle", "text": "L'uomo delle stelle \u00e8 un film del 1995 diretto da Giuseppe Tornatore. La pellicola ottenne una candidatura agli Oscar 1996 come miglior film straniero.\nPresentato in concorso nel 1995 alla 52\u00aa Mostra internazionale d'arte cinematografica di Venezia, si aggiudic\u00f2 il premio speciale della giuria, \"ex aequo\" con \"La commedia di Dio\" di Jo\u00e3o C\u00e9sar Monteiro.\nIl film si avvale del contributo di attori affermati anche nei ruoli secondari e di una ricostruzione storica della Sicilia negli anni del secondo dopoguerra, tra cui si ricorda la sequenza dell'occupazione delle terre. Vede come protagonisti Sergio Castellitto, nei panni di Joe Morelli, e l'allora esordiente Tiziana Lodato nei panni di Beata.\nTrama.\nNella Sicilia del 1953, Joe Morelli gira con un autocarro, un tendone e una macchina da presa: si presenta come inviato di una casa cinematografica romana e invita la gente a fare provini per la cifra di 1500 lire, promettendo fama e denaro e dispensando a chiunque lodi e incoraggiamenti su una probabile carriera attoriale. In ogni paese il suo arrivo suscita entusiasmo, senza distinzione di et\u00e0 o censo.\nAl richiamo della cinepresa accorrono, tra gli altri, dei banditi che si erano dati alla macchia e un brigadiere dei Carabinieri, che non resiste alla tentazione di farsi riprendere mentre recita un passo della \"Divina Commedia\". Ma sar\u00e0 proprio lui, dopo alcuni mesi (divenuto Maresciallo), a smascherare Morelli come ciarlatano e truffatore. Il materiale filmico di cui fa uso \u00e8 infatti scaduto e inutilizzabile.\nOltre all'arresto e al pubblico ludibrio, sulla strada per il carcere, Morelli deve subire anche la vendetta di una famiglia mafiosa, del cui decano aveva finto di riprendere le esequie e la camera ardente. Con la complicit\u00e0 suo malgrado del Carabiniere, che lo \"consegna\" per alcuni minuti, viene impietosamente pestato e umiliato, davanti agli occhi di Beata, una giovane ragazza, fino a quel momento all'oscuro di tutto, con la quale aveva legato sentimentalmente e che si era innamorata di lui, nella speranza che la portasse lontano dal suo paese.\nMorelli, dopo avere scontato la pena, si metter\u00e0 in cerca di lei, fino a trovarla in una casa di cura, traumatizzata irreversibilmente per il colpo sub\u00ecto. Lei non lo riconosce e sciorina soltanto frasi sconnesse. A Morelli non resta che recuperare il suo camion, dove Beata per molto tempo aveva dimorato, e lasciare la Sicilia. I provini girati per imbrogliare gli aspiranti attori non potranno mai essere visti da nessuno, essendo stati impressi uno sull'altro su una stessa vecchia pellicola, ma Morelli pu\u00f2 riascoltarne le voci incise sui nastri, ritornando con la mente a tutta quella umanit\u00e0 che aveva visto passare nel suo tendone, a quei provini quasi sempre spontanei che rivivono nitidamente nella sua memoria.\nFinale alternativo.\nIn realt\u00e0 il vero finale previsto da Tornatore, che non pot\u00e9 girare per problemi di budget, prevedeva che Morelli dopo aver attraversato lo stretto di Messina si ritrovasse per puro caso in Calabria sul set di un film e con il regista Pietro Germi, impegnato a girare \"Il brigante di Tacca del Lupo\". Germi, incontratolo, si ritrova per caso in possesso della pellicola scaduta di Morelli, che alcuni giorni dopo visiona in moviola a Roma. Proiettandola, egli vede i visi della gente intervistata dal romano in Sicilia tutti sovrapposti uno sull'altro (dato che era stata usata sempre la stessa bobina) e, essendone rimasto folgorato, decide di mettersi in cerca del furfante. Lo ritrover\u00e0 vecchio e malandato in un cinema della capitale, intento ad immaginare sullo schermo lui e la sua amata Beata se fossero stati attori.\nProduzione.\nIl film \u00e8 stato girato in Sicilia, prevalentemente, tra Ragusa Ibla e Monterosso Almo, mentre la scena dell'arresto \u00e8 stata girata a Marzamemi. Le scene iniziali (che raffigurano il primo paese in cui Joe Morelli arriva) sono state girate a Matera. Una breve scena \u00e8 stata girata anche nella piazza e nelle vie del borgo di Civita di Bagnoregio.\nAltre scene sono state girate nella abbazia di Gangi vecchio, presso le Grotte della Gurfa e tra le rovine di Poggioreale.\nMusiche.\nLe musiche sono tutte composte da Ennio Morricone. La musica drammatica che invece si ascolta durante i funerali del capomafia e il pestaggio di Joe Morelli \u00e8 tratta da una famosa Elegia funebre il cui titolo originale \u00e8 \"SS.mo Cristo alla colonna\" composta nel 1933 dal celebre direttore e compositore siciliano Giuseppe Bellisario.\nAccoglienza.\nIl film ebbe un buon successo di pubblico. Come quasi tutti i film di Tornatore, ha avuto tuttavia un'accoglienza abbastanza contrastante da parte della critica ufficiale.\nIn particolare Paolo Mereghetti che gli assegnava nel suo Dizionario dei film edizione 2011 una stella e mezza e una critica molto negativa, nella edizione 2017 ha assegnato due stelle su quattro annotando: \"\"Il film, sceneggiato dal regista e Fabio Rinaudo, da una idea di Maurizio Zaccaro e Fabio Bonifacci, offre qualche spunto interessante sulle illusioni che il cinema pu\u00f2 creare e sul bisogno che sembrano averne le persone (la madre - Rondinella - che si \"vende\" per il successo della figlia, l'omosessuale represso - Gullotta -, il reduce della guerra di Spagna - Trieste -). Oltre a restituire, grazie anche alla fotografia di Dante Spinotti, il fascino di una Sicilia dai mille paesi che a volte sembra ricordare le \"citt\u00e0 del mondo\" di Vittorini. E il piano sequenza dove tutto il paese ri-recita \"Via col vento\" \u00e8 una bellissima scena. Cameo degli stilisti Dolce &amp; Gabbana nella corriera.\"\"\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2922093", "revid": "1543377", "url": "https://it.wikipedia.org/wiki?curid=2922093", "title": "Gavinan\u00e9", "text": "Gavinan\u00e9 \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 22 nuclei abitati:"}
{"id": "2922094", "revid": "228587", "url": "https://it.wikipedia.org/wiki?curid=2922094", "title": "Mu\u0219atinii", "text": "I Mu\u0219atini furono la casa reale che cre\u00f2 il principato indipendente di Moldavia, garantendo al paese la sua prima schiatta di governanti. La dinastia fu strettamente legata ai Basarabidi di Valacchia.\nLa dinastia venne fondata da Bogdan di Cuhea che, nel 1349, insieme ad un gruppo di seguaci, si ribell\u00f2 all'autorit\u00e0 ungherese e attravers\u00f2 i Carpazi dirigendosi a Oriente. Giunto in Moldavia, a quel tempo un principato vassallo creato dal Regno d'Ungheria ai tempi di Drago\u0219 per difendere il confine orientale del regno dalle scorrerie dei mongoli, Bogdan depose il \"voivoda\" (principe) B\u00e2lc, nipote di Drago\u0219, e prese per s\u00e9 il potere proclamando l'indipendenza dall'Ungheria.\nI Mu\u0219atini dovettero per\u00f2 il loro nome a Costea Mu\u0219at (Costea il Bello), marito della figlia di Bogdan e suo successore.\nPrincipi della dinastia Mu\u0219atini.\nLista dei Mu\u0219atini succedutisi sul trono di Moldavia."}
{"id": "2922095", "revid": "287204", "url": "https://it.wikipedia.org/wiki?curid=2922095", "title": "Gavinane", "text": ""}
{"id": "2922096", "revid": "1573940", "url": "https://it.wikipedia.org/wiki?curid=2922096", "title": "Chiesa di Sant'Antonio di Padova (Foggia)", "text": "La chiesa di Sant'Antonio da Padova \u00e8 una chiesa di Foggia.\nFu voluta da monsignor Lenotti il 1\u00ba giugno 1966 che l'affid\u00f2 ai frati minori, fu costruita nella zona periferica sud della citt\u00e0. Il 24 giugno 1972 fu benedetta e posata la prima pietra da padre Angelo Marracino. I lavori finirono il 13 giugno 1979, quando la chiesa fu aperta al culto. La chiesa venne consacrata il 5 maggio 1991 da monsignor Giuseppe Casale. Come si pu\u00f2 facilmente notare, lo stile architettonico della chiesa \u00e8 moderno.\nProgettista della chiesa fu l'architetto Davide Pacanowski che oltre all'architettura esterna cur\u00f2 i disegni degli addobbi marmorei interni.\nAll'interno si possono ammirare un crocifisso in bronzo opera di padre Guglielmo Schiavina e statue lignee ed in ceramica ad opera dello scultore Enzo Assenza."}
{"id": "2922101", "revid": "28057", "url": "https://it.wikipedia.org/wiki?curid=2922101", "title": "Giuseppe Rossini (dirigente)", "text": "Biografia.\nRossini entrato in RAI nel 1959 dopo vent'anni di esperienza nel 1979 \u00e8 stato il fondatore, insieme a Carlo Fuscagni, Ernesto Mazzetti, Dario Natoli e Mario Raimondo e il primo direttore di Rai 3 in quota alla Democrazia Cristiana in area fanfaniana, insieme a Rai 3 nacque mezz'ora dopo anche il Tg3 diretto da Biagio Agnes (in quota Democrazia Cristiana) con condirettore Sandro Curzi (in quota PCI) e vicedirettore Alberto La Volpe (in quota PSI) e Orazio Guerra.\nManterr\u00e0 la carica di direttore di Rai 3 fino al 1987 quando sia per il fallimento del progetto di una \"rete locale\" realizzata dalla Rai, dell'intenzione dell'azienda di far crescere la rete negli ascolti e soprattutto per effetto della \"lottizzazione\" Rai 3 e il Tg3 passano sotto il controllo del PCI, come Rai 2 e il Tg2 andarono al PSI e Rai 1 e il Tg1 alla DC, Rossini assumer\u00e0 proprio la direzione di Rai 1 prendendo il posto di Emmanuele Milano, nel frattempo passato a dirigere Telemontecarlo, lasciando Rai 3 ad Angelo Guglielmi, manterr\u00e0 la carica di direttore della rete ammiraglia della Rai fino al 1989."}
{"id": "2922104", "revid": "1718925", "url": "https://it.wikipedia.org/wiki?curid=2922104", "title": "In volo per un sogno", "text": "In volo per un sogno (\"Mrs 'Arris Goes to Paris\") \u00e8 un film per la televisione del 1992 diretto da Anthony Shaw, con protagonista Angela Lansbury."}
{"id": "2922106", "revid": "729019", "url": "https://it.wikipedia.org/wiki?curid=2922106", "title": "H dagurinn", "text": "H dagurinn (dall'islandese: \"Giorno H\"), avvenuto il 26 maggio 1968, fu il giorno in cui l'Islanda cambi\u00f2 da sinistra a destra la mano da tenere nella circolazione stradale.\nIl cambiamento venne attuato alle 6.00 del mattino.\nL'Al\u00feingi gi\u00e0 nel 1964 aveva incoraggiato il governo a cambiare la guida al pi\u00f9 presto possibile.\nAlla Commissione del traffico (in islandese: \"Umfer\u00f0arnefnd\") fu affidata la guida ed il controllo del cambiamento.\nI costi di tale cambio si stimarono di 33 milioni di corone per la conversione degli autobus e di 12 milioni di corone per la conversione delle infrastrutture del paese.\nDurante la notte del 25 maggio 1968, circa 1\u00a0662 segnali stradali furono cambiati. L'unico incidente registrato fu la frattura della gamba di un bambino in bicicletta."}
{"id": "2922108", "revid": "1543377", "url": "https://it.wikipedia.org/wiki?curid=2922108", "title": "Gogui", "text": "Gogui \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 11 nuclei abitati:"}
{"id": "2922116", "revid": "729019", "url": "https://it.wikipedia.org/wiki?curid=2922116", "title": "Azienda Veneziana della Mobilit\u00e0", "text": "La Azienda Veneziana della Mobilit\u00e0 (AVM) \u00e8 una societ\u00e0 del Comune di Venezia.\nStoria.\nLa societ\u00e0 \u00e8 nata nel 1996 nel piano di ristrutturazione dei servizi del comune di Venezia come azienda speciale (grazie alla legge 142/90 in materia di \"Riforma delle Autonomie Locali\") con la denominazione \"Azienda Servizi per la Mobilit\u00e0\".\nDal 1\u00ba gennaio del 2000 \u00e8 stata trasformata in societ\u00e0 per azioni con la denominazione \"Azienda Servizi Mobilit\u00e0 - A.S.M. S.p.A.\".\nDal 25 gennaio 2012 la societ\u00e0 ha cambiato denominazione sociale in \"Azienda Veneziana della Mobilit\u00e0 S.p.A.\".\nCompetenze.\nLe competenze di AVM sono molteplici:"}
{"id": "2922119", "revid": "478814", "url": "https://it.wikipedia.org/wiki?curid=2922119", "title": "Tuesday's Child", "text": "Tuesday's Child \u00e8 il secondo album della cantante adult contemporary canadese Amanda Marshall, pubblicato il 21 maggio 1999 dall'etichetta discografica Epic.\nL'album \u00e8 stato promosso dai singoli \"Believe in You\", \"Love Lift Me\", \"If I Didn't Have You\", \"Shades of Gray\" e \"Why Don't You Love Me?\". \u00c8 stato prodotto da Eric Bazilian, Don Was, Kevin Shirley e la stessa Amanda Marshall, che ha partecipato anche alla scrittura dei testi."}
{"id": "2922120", "revid": "1543377", "url": "https://it.wikipedia.org/wiki?curid=2922120", "title": "Gu\u00e9t\u00e9ma", "text": "Gu\u00e9t\u00e9ma \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 11 nuclei abitati:"}
{"id": "2922122", "revid": "287204", "url": "https://it.wikipedia.org/wiki?curid=2922122", "title": "Guetema", "text": ""}
{"id": "2922129", "revid": "287204", "url": "https://it.wikipedia.org/wiki?curid=2922129", "title": "Villa Lemmi", "text": "Villa Lemmi gi\u00e0 Tornabuoni, si trova a Firenze, in via Taddeo Alderotti n\u00ba56.\nStoria.\nIl nucleo originario della villa viene fatto risalire a un piccolo complesso fortificato con torre databile addirittura al IX secolo, avamposto fiorentino per la difesa del territorio. In epoca comunale l'edificio, chiamato Chiasso Macerelli, venne restaurato e ampliato, dotandolo degli spazi necessari per dirigere l'attivit\u00e0 agricola nei terreni circostanti.\nNel Quattrocento l'edificio, che apparteneva all'epoca ai Da Galliano, viene aggiornato alle esigenze di residenza campestre da signore, come iniziava ad essere allora in voga. Fu chiamato Michelozzo, architetto di Cosimo de' Medici, che cre\u00f2 un nuovo grande corpo di fabbrica con una nuova facciata addossato alla parte antica, che diede all'insieme una forma pressoch\u00e9 cubica con al centro un cortile.\nPassata ai Tornabuoni nel 1469, vi lavor\u00f2 Sandro Botticelli verso il 1486, creando nella loggia due grandi affreschi che oggi si trovano al Louvre. Essi celebravano il matrimonio tra Lorenzo Tornabuoni e Giovanna di Maso degli Albizzi, officiato il 15 giugno 1486. Il tema delle opere era strettamente legato alla filosofia dell'Accademia neoplatonica, a cui i Tornabuoni, in ottimi rapporti coi Medici, erano soliti partecipare. Nello stesso periodo la cappella venne affrescata da Domenico Ghirlandaio, come testimonia il Vasari, con una decorazione oggi perduta. Dopo il 1541 pass\u00f2 ad altri proprietari.\nGli affreschi, gi\u00e0 scialbati, vennero riscoperti nel 1863 dagli allora proprietari Lemmi in condizioni di conservazione non ottimali. Staccati e trasportati su tela, furono messi in vendita sul mercato antiquario e pervennero al Louvre nel 1882.\nNel 1953 l'INAIL acquist\u00f2 la villa e i terreni circostanti, dove venne realizzato il centro traumatologico ortopedico di Firenze, mentre la villa, dopo lavori di restauro, venne destinata a foresteria. Dal 1987 ospita il centro per la formazione dell'INAIL.\nDescrizione.\nLa villa \u00e8 composta da un corpo principale a cui sono stati aggiunti vari fabbricati nei secoli, creando un insieme disomogeneo ma che testimonia l'antichit\u00e0 della struttura. Il baricentro \u00e8 rappresentato dal cortile, attribuito a Michelozzo, in cui si trova un pozzo.\nNumerose sono le sale monumentali, tra cui spicca quella con affreschi trecenteschi al piano terra, con una ricca descrizione di specie vegetali (meli, peri, melograni e fichi) e animali. Nella loggia di Botticelli gli antichi affreschi sono oggi sostituiti da riproduzioni. Resta per\u00f2 un brano originale, in cui si vede la parte inferiore di un affresco con un uomo vestito con l'abito rosso da gonfaloniere di Giustizia, forse Giovanni o Niccol\u00f2 Tornabuoni, con una fanciulla accanto, sullo sfondo del paesaggio collinare di Careggi con il fiume Terzolle, che anticamente passava accanto alla villa."}
{"id": "2922133", "revid": "36426", "url": "https://it.wikipedia.org/wiki?curid=2922133", "title": "Villa Lemmi Tornabuoni", "text": ""}
{"id": "2922136", "revid": "1573940", "url": "https://it.wikipedia.org/wiki?curid=2922136", "title": "Chiesa di San Giuseppe Artigiano (Foggia)", "text": "La chiesa di San Giuseppe Artigiano \u00e8 una chiesa di Foggia.\nLa chiesa \u00e8 stata costruita nei pressi dello stadio, in via Caracciolo. La facciata ha un disegno architettonico moderno, mentre all'interno della chiesa vi sono delle vetrate decorate da Guido Grilli con scene raffiguranti la vita di san Giuseppe Artigiano, il Concilio Vaticano II e l'eucaristia.\nIl progetto della chiesa fu realizzato dall'architetto Giorgio Calza Bini. Lo stesso architetto disegn\u00f2 anche la pavimentazione della chiesa e parecchi elementi di arredo interni come il battistero, le acquasantiere, candelabri e crocifissi in ferro battuto e le stazioni della via Crucis.\nAll'interno della chiesa inoltre si trovano varie opere scultoree di artisti della seconda met\u00e0 del XX secolo"}
{"id": "2922142", "revid": "110157", "url": "https://it.wikipedia.org/wiki?curid=2922142", "title": "Chiesa dell'Immacolata (Foggia)", "text": "Storia.\nIl progetto della costruzione del convento con l'annessa chiesa, nacque dall'esigenza dei Frati Minori Cappuccini della provincia religiosa di Sant'Angelo di erigere una nuova sede della Curia Provinciale, giudicando non pi\u00f9 adatto l'antico convento di Sant'Anna.\nL'occasione per attuare tale progetto fu offerta dalla generosit\u00e0 di Francesco Saverio Di Iorio e Raffaele Cristofaro, che donarono ai Frati Minori Cappuccini una porzione di terreno della contrada \"Pantanella e Pila e Croce\".I lavori iniziarono l'8 dicembre 1954, nel Centenario della proclamazione dogmatica della Concezione Immacolata di Maria SS.\nLa prima pietra venne posta, assieme alla benedizione, da Mons. Giuseppe Amici.\nIl progetto originale venne elaborato dall'Arch. Giuseppe Gentile di Boiano al quale subentr\u00f2 l'Arch. Fredegolli di Brescia che ridisegn\u00f2 l'intera chiesa eliminando l'originaria divisione in tre navate (oggi ne presenta una), che avrebbe ridotto notevolmente lo spazio riservato ai fedeli. Egli rielabor\u00f2 anche la facciata e il piazzale antistante.Il tempio venne inaugurato con il rito della benedizione l'8 dicembre 1958 da Mons. Paolo Carta.\nLa consacrazione venne officiata il 28 maggio 1960 da Mons. Mario Di Lieto vescovo di Ascoli Satriano e Cerignola.Quattro anni pi\u00f9 tardi Mons. Giuseppe Lenotti propose al Padre Provinciale di innalzare a Parrocchia la chiesa del convento. Il 16 luglio 1963 con bolla ufficiale la chiesa della Beata Maria Vergine Immacolata diventava quindi, anche sede parrocchiale.Il 25 aprile 1965 dopo la canonica ricognizione vennero traslate nella chiesa le spoglie mortali della Venerabile Genoveffa De Troia, Terziaria Francescana, gi\u00e0 sepolte nel cimitero della citt\u00e0 presso la cappella di santa Monica. Il giorno 1\u00ba marzo 2012 dinanzi all'Arcivescovo della Diocesi di Foggia - Bovino, Francesco Pio Tamburrino, si \u00e8 proceduto ad una nuova ricognizione del corpo della Venerabile. Il 14 ottobre dello stesso anno, con una solenne celebrazione, l'urna contenente le spoglie di Genoveffa de Troia \u00e8 stata ricollocata nella campata laterale della chiesa dove riposava gi\u00e0 dal 1965.\nLavori di ristrutturazione.\nNel 1970 per conformare la chiesa alle nuove norme liturgiche, il Padre Guardiano Luigi Ciannilli affid\u00f2 all'Ing. Domenico Mazzamurro il compito di ridisegnare il presbiterio: la nuova mensa venne collocata al centro dell'area presbiteriale, la sede del celebrante venne posta alla sinistra guardando dal fondo e l'ambone, per la proclamazione della Parola di Dio sulla destra.\nNuovi lavori vennero attuati su iniziativa del parroco Padre Fortunato Grottola nel 1993: sotto la direzione dell'Arch. Michele Stasolla vennero demoliti gli altari laterali e le pedane pavimentate che correvano lungo i lati della navata. Venne inoltre creata un'aula per le Confessioni inaugurata il 4 ottobre 1993.Nel febbraio 2012 il tabernacolo viene spostato dall'altare, nell'apposita cappella sul lato sinistro della chiesa, secondo le norme attuali.\nDescrizione stilistica.\nL'esterno.\nLa chiesa, rialzata dal piano terra, presenta una facciata strutturata da un motivo orizzontale con forme triangolari e da un motivo verticale con cinque cuspidi che sormontano la ripartizione in cinque vele, in corrispondenza dei portali di ingresso. Il motivo verticale \u00e8 sottolineato dalla decorazione in fasce inclinate a spina di pesce con alternate lastre di pietra naturale chiara e graniti grigi e rossi.\nLa facciata \u00e8 sormontata da un timpano, al cui centro troviamo una scultura bronzea dello Stemma Francescano, opera degli Artisti di Macerata. Al vertice del timpano \u00e8 collocata una croce.\nL'interno.\nLa chiesa presenta una pianta rettangolare. La volta, a nervature incrociate, \u00e8 sorretta da dodici pilastri a pianta trapezoidale. Le pareti sono composte da fasce orizzontali che alterano pietra naturale chiara a mattoncini cotti.\nSecondo la tradizionale struttura delle chiese francescane, un imponente coro sovrasta l'ingresso della chiesa, sorretto da quattro pilastri orizzontali.\nI dodici pilastri verticali suddividono le pareti laterali in piccole campate, dove troviamo, sul lato destro partendo dall'ingresso la statua di Santa Rita da Cascia, le spoglie della Venerabile Genoveffa de Troia, un bassorilievo raffigurante San Michele Arcangelo, una copia della Piet\u00e0 di Michelangelo e Sant'Antonio da Padova; mentre sul lato sinistro, la statue di San Giuseppe e San Pio da Pietrelcina, un bassorilievo della Madonna del Rosario, la cappella del Santissimo ed infine la statua di San Francesco d'Assisi.\nSempre sul lato sinistro, appena dopo l'ingresso, troviamo l'aula delle confessioni.\nL'intera chiesa \u00e8 illuminata da dodici finestre triangolari disegnate dalla parte finale delle nervature della volta. Mentre, finestre di color arancio, alte e strette, raffiguranti una croce stilizzata, bianca, illuminano l'area del presbiterio, il coro e la cappella del Santissimo.\nIl mosaico dell'Immacolata, che sormonta l'altare, \u00e8 ispirato al famoso dipinto di Murillo. L'opera \u00e8 incorniciata da due grandi vele murarie. La base delle vele \u00e8 ornata da bassorilievi in terracotta realizzati da Enzo Liberti, raffiguranti episodi biblici e francescani riguardanti il dogma dell'Immacolata Concezione.\nL'altare \u00e8 sorretto da quattro pilastri marmorei e racchiude una scultura bronzea rappresentante l'Ultima Cena realizzata dallo scultore Michele Vedani.\nIl motto francescano \"Per Christum praeservata, per Franciscum defensa\" sovrasta il mosaico. La frase \u00e8 riferita al dogma dell'Immacolata Concezione: la Trinit\u00e0 ha preservato Maria da ogni peccato fin dal suo concepimento e San Francesco d\u2019Assisi e i suoi figli hanno avuto l'onore di difendere per sette secoli questo dogma, fino alla proclamazione da parte di Pio IX.\nOpere presenti nella chiesa.\nIl grande mosaico raffigura l'\u201dInmaculada Concepci\u00f3n de Aranjuez\u201d del pittore spagnolo Bartolom\u00e9 Esteban Murillo conservata oggi nel Museo Del Prado di Madrid.\nLa riproduzione \u00e8 ad opera dello Studio del Mosaico R.D.S.P Vaticano ed \u00e8 stata realizzata nel 1958.\nNel giugno del 1997, in occasione di lavori di ristrutturazione, voluti dal parroco Padre Antonio d'Addario il grande mosaico venne ripulito.\nI pannelli in ceramica a bassorilievo, alla base delle vele in muratura ai lati del grande mosaico, raffigurano episodi biblici e varie figure di francescani che hanno trattato il dogma dell'Immacolata Concezione.\nL'opera \u00e8 stata realizzata da Enzo Liberti nel 1959.\nLa scultura bronzea, realizzata da Michele Vedani, raffigurante l'Ultima Cena \u00e8 collocata sotto l'altare.\nLe due sculture lignee sono opera di Ferdinand Stufflesser di Ortisei e sono collocate nella cappella laterale del Santissimo.\nLa scultura lignea di San Giuseppe \u00e8 opera di Fiorenzo Bazzanella di Sover.\nLa statua lignea di San Pio prima collocata nel corridoio dell'ufficio parrocchiale, oggi in chiesa, \u00e8 opera di Ferdinando Perathoner di Ortisei ed \u00e8 stata realizzata nel 1993.\nLa statua bronzea \u00e8 posta all'esterno della Chiesa, alla destra della facciata. \u00c8 stata realizzata dalla Fonderia Artistica Battaglia e C. di Milano.\nIl rivestimento dei portali di ingresso in ferro battuto nascono dal disegno dell'Arch. Arnaldo Pomodoro del 1958. Simboleggiano il tormento dell'umanit\u00e0 alle porte della Chiesa.\nL'altorilievo bronzeo \u00e8 collocato nell'aula delle confessioni ed \u00e8 un'opera di Franco Campanari del 1993. Campanari fu anche autore, sempre a Foggia, del \u201cMemoriale di Padre Pio\u201d (1986), posto nella piazza dedicata al Santo. L'opera consta di 5 gruppi scultorei."}
{"id": "2922143", "revid": "1543377", "url": "https://it.wikipedia.org/wiki?curid=2922143", "title": "Gadiaba Kadiel", "text": "Gadiaba Kadiel, o anche Kadiaba Kadiel, \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 8 nuclei abitati:"}
{"id": "2922144", "revid": "86343", "url": "https://it.wikipedia.org/wiki?curid=2922144", "title": "Kadiaba Kadiel", "text": ""}
{"id": "2922146", "revid": "110157", "url": "https://it.wikipedia.org/wiki?curid=2922146", "title": "Chiesa di Santa Maria della Croce (Foggia)", "text": "La chiesa di Santa Maria della Croce \u00e8 una chiesa di Foggia.\nFu costruita in sostituzione dell'antica chiesa di Santa Elena (anche detta \"Madonna della Croce\", o \"Santa Maria della Neve\"), demolita nel 1936 per esigenze cittadine. La scelta del sito per la sua riedificazione cadde sulla zona della stazione ferroviaria, per dare ai suoi abitanti l'assistenza religiosa, completa e permanente, con l'erezione di una nuova parrocchia. Monsignor Farina acquist\u00f2 il terreno necessario e affid\u00f2 la progettazione del complesso parrocchiale a Monsignor Chiappetta, architetto della Santa Sede. I lavori per l'edificazione del tempio furono iniziati nel 1937, durante i quali, con voto favorevole del capitolo Cattedrale liberato il 28 marzo 1943, la futura chiesa e il complesso parrocchiale l'8 maggio dello stesso anno furono affidati dallo stesso Monsignor Farina ai Figli della Divina Provvidenza. Nonostante la chiesa fosse incompiuta, con bolla del 18 dicembre 1946, Monsignor Farina la eresse a parrocchia, funzionante temporaneamente in una cappella provvisoria.\nAll'interno della chiesa \u00e8 custodito un affresco risalente all'XI secolo raffigurante la Madonna con Ges\u00f9 Bambino che reggono la Croce. Secondo la tradizione, l'originale chiesa di S. Elena era stata costruita all'inizio del XII secolo nella localit\u00e0 del rinvenimento di questa icona. La stessa icona porta alla denominazione attuale.\nSono inoltre custoditi all'interno della chiesa un Crocifisso ligneo del XVI secolo ed un dipinto a olio su tela, di epoca leggermente posteriore, derivanti da una precedente chiesa costruita nel XVI secolo al posto della cappella di S. Elena, a sua volta sostituita dall'attuale costruzione."}
{"id": "2922152", "revid": "1552142", "url": "https://it.wikipedia.org/wiki?curid=2922152", "title": "Nicola Valzani", "text": "Biografia.\nNicola Valzani nacque a San Pietro Vernotico il 10 maggio 1806 da Luca Valzani e Rosaria Caracciolo, il 19 maggio 1823. Il 21 maggio Nicola fu ammesso alla prima tonsura da Nicola Caputo de' Marchesi di Cerveto, il 22 marzo 1827 Nicola chiese al Vescovo l'ammissione all'Ordine del Suddiaconato. Per quest'altra occasione suo padre, costitu\u00ec una cappellania dedicata a San Francesco d\u2019Assisi e l'affid\u00f2 al Vescovo di Lecce, perch\u00e9 ne investisse il figlio Nicola appena suddiacono, ai primi di gennaio del 1830 Valzani si avviava all'Ordine del Diaconato.\nCos\u00ec il 5 giugno Nicola divent\u00f2 diacono, finch\u00e9 il 17 febbraio 1831 viene ammesso all'ordine sacerdotale; intanto il 15 maggio 1848 venivano restaurati al trono i Borbone, Valzani fece parte del Comitato Provvisorio di Lecce per la tutela dei diritti dei cittadini. Quando Salvatore Stampacchia parl\u00f2 in un comizio al popolo, incitando alla calma e all'ordine, Valzani ed altri, corsero ad abbattere il palo del telegrafo, per tagliare ogni comunicazione con Napoli. Il giorno successivo con Salvatore delle Side si rec\u00f2 a Squinzano, per istituirvi una filiale della \"Giovine Italia\", intervenne il giudice regio di Campi Salentina. L'arciprete Mazzotta, patteggiante per i Borboni, depose accuse contro Valzani e altri, il 20 maggio i capi del partito liberale riunirono in piazza e installarono il Comitato di Pubblica Sicurezza, in cui era presente Valzani.\nFrancesco Schipa, arciprete di San Pietro Vernotico, con varie denunce comunic\u00f2 all'intendente di Lecce che il Comitato Provvisorio del 20 maggio era contro la Corona, ma l'arciprete dovette fuggire perch\u00e9 sospettato di essere una spia. Questi interventi rivoluzionari furono repressi disciogliendo il Comitato, infatti il 22 maggio 1849 venne arrestato Valzani, il processo fin\u00ec il 2 dicembre 1850, la sentenza lo condann\u00f2 a 24 anni di reclusione e alla multa di 500 ducati. I condannati rimasero nelle carceri di Lecce sei mesi; il 21 marzo 1851 Valzani fu assegnato al carcere di Nisida, vari regi decreti diminuirono la pena finch\u00e9 Nicola il 4 luglio 1859 venne scarcerato. Nel 1860 fece parte della commissione che present\u00f2 un indirizzo di omaggio a Garibaldi, mor\u00ec il 26 novembre 1872.\nIl 10 maggio 2011 \u00e8 stato presentato a San Pietro Vernotico l'annullo filatelico legato alla figura del patriota.\nBibliografia.\nM. Pennetta, Storia di San Pietro Vernotico, Dalle origini al XIX secolo, Schena Editore, 1994"}
{"id": "2922157", "revid": "1573940", "url": "https://it.wikipedia.org/wiki?curid=2922157", "title": "Chiesa dell'Ossario dei caduti", "text": "La chiesa dell'Ossario dei caduti \u00e8 una chiesa di Foggia.\nProgettata nel 1928 e inaugurata nel 1931, fu costruita all'interno del cimitero monumentale di Foggia da Arnaldo Foschini. Al suo interno ospita due piani, uno terreno ed uno sotterraneo, in quello terreno vengono celebrate le messe, in quello sotterraneo vi sono numerose tombe.\nAccanto alla chiesa, oltre alle cappelle private poste in tutto il cimitero, c'\u00e8 una cappella pubblica, la pi\u00f9 grande del cimitero, dove vengono celebrate delle messe, la cappella della Santissima Annunziata, costruita nel XX secolo, e all'interno della quale sono presenti, come nella chiesa dell'Ossario dei caduti, delle tombe."}
{"id": "2922159", "revid": "767487", "url": "https://it.wikipedia.org/wiki?curid=2922159", "title": "Nikos Stauropoulos", "text": ""}
{"id": "2922171", "revid": "1543377", "url": "https://it.wikipedia.org/wiki?curid=2922171", "title": "Kor\u00e9ra Kor\u00e9", "text": "Kor\u00e9ra Kor\u00e9 \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 16 nuclei abitati:"}
{"id": "2922173", "revid": "287204", "url": "https://it.wikipedia.org/wiki?curid=2922173", "title": "Korera Kore", "text": ""}
{"id": "2922174", "revid": "92723", "url": "https://it.wikipedia.org/wiki?curid=2922174", "title": "Batteria (aceto balsamico tradizionale)", "text": "La batteria \u00e8 una serie di botti/barili di legni differenti e di capacit\u00e0 decrescenti per la produzione e l'invecchiamento dell'Aceto Balsamico Tradizionale (ABT) prodotto nella regione dell'Emilia-Romagna, in Italia.\nNel processo produttivo dell'aceto balsamico tradizionale la progressiva concentrazione ed i delicati processi di maturazione ed invecchiamento avvengono in tempi e modi differenti, e non potrebbero essere svolti in un unico contenitore: per questo motivo la batteria \u00e8 costituita da un insieme di botti di dimensioni e di legni differenti.\nLe batterie vengono custodite nelle acetaie, situate in sottotetti o in ambienti non coibentati n\u00e9 climatizzati, per permettere alle escursioni termiche stagionali di agire attivamente nel processo di maturazione ed invecchiamento.\nComposizione.\nUna batteria di botti per la produzione di ABT \u00e8 generalmente formata da un numero dispari di barili di legno, in numero uguale o superiore a cinque, e quasi mai oltre la decina. Non vi \u00e8 una spiegazione chiara ed univoca sul perch\u00e9 le botti debbano essere in numero dispari, ma la tradizione popolare \u00e8 sempre stata tramandata in tal senso, ed ancora oggi la maggior parte delle acetaie - sia familiari che dedite alla commercializzazione di ABT - compongono le batterie in numero dispari. Pi\u00f9 facile comprendere il numero pari o superiore a cinque, legato alla diversificazione dei legni, nonch\u00e9 alla tecnica produttiva dell'aceto balsamico.\nCon la progressiva perdita delle tradizionali conoscenze dovuta all'inurbazione di tante famiglie contadine avvenuta durante gli anni del boom, durante gli anni settanta ed ottanta si diffuse la convinzione, sostenuta anche dagli studi sul \"commensalismo\" batterico all'interno dell'ABTM, che la batteria ideale dovesse essere composta da tre barili, ognuno corrispondente alle tre fasi di acetificazione, maturazione ed invecchiamento. Dopo anni vennero riscontrati per\u00f2 notevoli problemi, quali la cristallizzazione degli zuccheri, la difficolt\u00e0 di far partire l'acetificazione, l'abbassamento delle acidit\u00e0 e delle densit\u00e0, quest'ultimo sempre pi\u00f9 spesso corretto con cotture o ricotture sempre pi\u00f9 prolungate, e la formazione di muffe ed altri fenomeni parassitari. Inoltre studi pi\u00f9 recenti, che smentivano categoricamente il \"commensalismo\" fra saccaromiceti ed acetobatteri, suggerirono di ritornare ad un numero superiore di barili, come peraltro tramandato da una nutrita tradizione sia scritta che orale.\nLe botti.\nLe tipiche botti per l'aceto balsamico tradizionale sono per dimensioni simili al caratello, ma di forma pi\u00f9 tozza e meno allungata, con capacit\u00e0 solitamente comprese fra i 15-20 e gli 80 litri.\nLe botti presentano un'apertura ritagliata nello spazio di due-tre doghe, generalmente quadrata o rettangolare, detta \"\"cocchiume\", sufficientemente larga per facilitare l'ispezione dell'interno e le operazioni di manutenzione. L'apertura del cocchiume \u00e8 inoltre fondamentale per favorire l'ossigenazione del prodotto e la sua evaporazione annuale.\nI legni.\nLa differenziazione dei legni tra una botticella e l'altra conferisce un prezioso bouquet di aromi e peculiari caratteristiche.\nI disciplinari di produzione dei due ABT DOP stabiliscono che i legni delle botti siano quelli \"classici della zona\"\", ossia gli \"antichi dominii estensi\". \nIl disciplinare dell'ABTRE si spinge ad elencare i legni, indicandoli in rovere, castagno, ciliegio, ginepro, gelso, frassino e robinia. Nella definizione dei legni inserita nel Piano dei Controlli dell'ABTM, frassino e robinia non sono contemplati.\nIn realt\u00e0 i legni pi\u00f9 tradizionali e pi\u00f9 utilizzati sono rovere e castagno, che da soli rappresentano circa il 75% delle botti avviate, mentre il ginepro ed il gelso, pur tramandati dalla tradizione, sono per differenti motivi piuttosto minoritari. L'inserimento di legni di ciliegio, frassino e robinia si \u00e8 avuta in tempi recenti, portando a buoni risultati in termini di tenuta delle botti e di cessione di colori, profumi e sapori. Sempre di recente sono stati utilizzati anche legni di pero e melo, con problemi per\u00f2 per quanto riguarda la tenuta dei barili.\nLegni tradizionali\nLegni recenti\nCiascun produttore seguendo le regole del Disciplinare sceglie a suo piacimento legni pi\u00f9 o meno aromatici per le sue botti.\nUtilizzo.\nIl processo differisce da acetaia ad acetaia ed \u00e8 spesso frutto di esperienze tramandate nei secoli da famiglie di produttori, che donano a ciascun aceto caratteristiche peculiari.\nAppena acquistati, o prodotti, i barili devono essere puliti dai residui della lavorazione, ma anche dalle sostanze pi\u00f9 grossolane che rilascerebbe il legno a contatto con un liquido e sterilizzate dalla presenza di microrganismi. Tale operazione, detta \"\"sgallatura\", viene effettuata con acqua calda e sale (o acido citrico), lasciata a riposare per alcuni giorni dentro i barili. Di seguito le botti vanno acetificate (\"messe in tenuta\"\"), riempiendole con aceto di vino per circa un anno. Tale operazione \u00e8 necessaria ad annidiare colonie di acetobatteri nelle fibre del legno, ma anche ad un ulteriore rilascio di resine e terpeni. Svuotati i barili, la batteria viene finalmente riempita con mosto cotto fermentato e acetificato, facendo finalmente partire il processo produttivo dell'aceto balsamico tradizionale.\nProcedura di rincalzo e modello di concentrazione vettoriale nella batteria di invecchiamento per l'aceto balsamico tradizionale\nAnnualmente viene prelevato dalla botte pi\u00f9 piccola il prodotto maturato ed invecchiato da destinare al consumo (o alla vendita), generalmente in misura non superiore al 10/15% della capacit\u00e0 del barile. Il quantitativo mancante, cui va aggiunta la frazione evaporata durante la stagione calda precedente, viene \"rincalzato\" prelevando il contenuto della botte immediatamente a monte, proseguendo cos\u00ec di barile in barile fino a quello pi\u00f9 grande.\nOgni anno, in primavera (o comunque quando la temperatura ambientale raggiunge i 20\u00a0\u00b0C circa, necessari per l'attivit\u00e0 degli acetobatteri), il mosto d'uva cotto e fermentato viene immesso nella botte pi\u00f9 grande, tradizionalmente detta \"badessa\". Spesso, soprattutto nelle batterie con un numero ridotto di barili, oppure in presenza di due o pi\u00f9 batterie, come badessa viene utilizzata una botte di dimensioni decisamente superiori, tenuta esternamente alla batteria, ed utilizzandola come contenitore dedicato esclusivamente all'acetificazione del prodotto. In tal modo viene controllato l'innescarsi del processo di acetificazione senza rischiare di \"inquinare\" il prodotto gi\u00e0 maturato, in caso di problemi- Inoltre si introduce un'ulteriore passaggio al tempo di residenza dell'ABT in acetaia. Come badesse esterne solitamente vengono utilizzate botti pi\u00f9 grandi, tini (preferibilmente di legno), grosse damigiane di vetro oppure, per motivi di economicit\u00e0, vengono riutilizzate barriques da vino dismesse. In quest'ultimo caso, in ragione delle dimensioni delle barriques (tra 225 e 300 litri), la badessa viene utilizzata per alimentare annualmente 2-4 batterie.\nGrande importanza riveste il livello di riempimento dei barili, mai molto oltre ai \u00be del volume totale del barile, in modo da offrire una superficie di ABT sufficientemente ampia all'ossigenazione, elemento fondamentale nell'attivit\u00e0 acetica.\nPer permettere la maturazione del prodotto, l'azione degli acetobatteri, la concentrazione per evaporazione e la dispersione delle sostanze volatili, il cocchiume viene tenuto aperto, coperte solo da un pezzo di stoffa per ragioni di pulizia. Anche l'aria che lentamente filtra attraverso le fibre e le porosit\u00e0 del legno partecipa alle fasi di maturazione ed invecchiamento dell'ABT.\nAllo stesso tempo alcuni studi hanno evidenziato che l'apertura dei cocchiumi, nel favorire l'evaporazione della frazione acquosa, comporta anche perdite significative di sostanze odorose e acidit\u00e0 volatile, cosa ritenuta non desiderabile per la qualit\u00e0 del prodotto. Gli stessi studi avrebbero dimostrato come, anche sigillando i cocchiumi con cera alimentare, l'evaporazione delle molecole pi\u00f9 piccole come acqua e ossigeno continua ad avvenire attraverso le fibre del legno, che si comporta come un vero e proprio \"setaccio molecolare\", trattenendo etanolo, acido acetico ed esteri. Naturale conclusione di tale ragionamento \u00e8 il suggerimento di riempire completamente le botti - cosa che contraddirrebbe la tradizione consolidata - in modo da aumentare la superficie di contatto fra il liquido ed il legno, e quindi la superficie di evaporazione ."}
{"id": "2922177", "revid": "110157", "url": "https://it.wikipedia.org/wiki?curid=2922177", "title": "Everybody's Got a Story", "text": "Everybody's Got a Story \u00e8 il terzo album della cantante canadese Amanda Marshall, pubblicato nel 2001 dall'etichetta discografica Epic.\nL'album ha segnato il cambiamento di genere musicale della cantante, dall'adult contemporary all'R&amp;B, e ha riscosso meno successo dei precedenti. Sono stati estratti come singoli i brani \"Everybody's Got a Story\", \"Sunday Morning After\", \"Marry Me\", \"Double Agent\" e \"The Voice Inside\". Con la canzone che ha dato il titolo all'album la cantante ha partecipato, in Italia, al \"Festivalbar 2002\"."}
{"id": "2922181", "revid": "184755", "url": "https://it.wikipedia.org/wiki?curid=2922181", "title": "Associazione Sportiva Ginnastica Fanfulla 1874", "text": "L'Associazione Sportiva Ginnastica Fanfulla 1874 \u00e8 una delle polisportive pi\u00f9 antiche d'Italia ed ha sede a Lodi. \u00c8, attualmente, attiva offrendo corsi di ginnastica artistica, aerobica e scherma. Venne fondata da Tiziano Zalli il 15 agosto 1874 con la denominazione \"Societ\u00e0 Lodigiana di Ginnastica e Scherma\", che divenne \"Societ\u00e0 Fanfulla di Ginnastica e Scherma\" nel 1884, in onore del condottiero medievale Fanfulla da Lodi, poi \"Associazione Sportiva Fanfulla\" il 23 giugno 1908, anno in cui costitu\u00ec, il 28 giugno, la sezione calcio denominata Associazione Calcio Fanfulla.\nNel 1974 la societ\u00e0 venne insignita della Stella d'oro al merito sportivo e nel 2013 del Collare d'oro al merito sportivo.\nLe sezioni.\nGinnastica artistica.\nLe atlete della ginnastica ottennero importanti successi tra gli anni cinquanta e sessanta: 4 titoli italiani assoluti individuali (Licia Macchini nel 1950, Liliana Scaricabarozzi nel 1951 e nel 1954 ed Elisa Calsi nel 1955) e diversi titoli italiani assoluti a squadre; c'\u00e8 chi ne conta 6 (Bologna 1951, Torino 1953, Firenze 1954, Forl\u00ec 1957, Genova 1958 e Perugia 1961) e chi invece, dal momento che non esiste alcun Albo d'oro ufficiale per questi titoli a squadra, ne aggiunge altri 3: Venezia 1950, Genova 1955 e Prato 1959, ritenendo valido il primo posto nella classifica di squadra ottenuto al termine di quei tre Campionati italiani individuali.\nUn decimo titolo (Catanzaro 1952) venne perso perch\u00e9 la squadra venne ritirata dall'allenatore Riccardo Fraschini in segno di protesta per la presunta disonest\u00e0 della giuria nel dare i voti.\nLe \"Fanfulline\" Licia Macchini e Luciana Pezzoni sono state le prime lodigiane in assoluto a partecipare ad una Olimpiade (Londra 1948). \nLe atlete della Fanfulla rappresentarono l'Italia anche alle olimpiadi di Helsinki (1952), Melbourne (1956) e Roma (1960); ai mondiali di Basilea 1950, Roma 1954 e Mosca 1958, ed ai primi Europei femminili di Parigi 1957.\nScherma.\nBench\u00e9 la Fanfulla sia stata fondata nel 1874 come societ\u00e0 di ginnastica e scherma, quest'ultima venne attivata solamente il 1\u00ba aprile 1875.\nLa sezione schermistica \u00e8 stata presente nella Fanfulla fino alla Seconda guerra mondiale. Torn\u00f2 sullo scenario lodigiano (dopo l'interruzione dovuta a cause belliche) nel 1947 col nome di Sala d'Armi Fanfulla, ma scomparve verso la met\u00e0 degli anni sessanta.\nNel 2004, dopo circa 40 anni di assenza, la societ\u00e0 decise di riattivare la sezione in occasione delle celebrazioni per il 130\u00ba anniversario dalla sua fondazione."}
{"id": "2922182", "revid": "86343", "url": "https://it.wikipedia.org/wiki?curid=2922182", "title": "Nioro", "text": "Il termine Nioro fa parte di alcuni toponimi:"}
{"id": "2922188", "revid": "76963", "url": "https://it.wikipedia.org/wiki?curid=2922188", "title": "Jon M. Chu", "text": "Biografia.\n\u00c8 figlio dei proprietari di un famoso ristorante di Los Angeles, il Chef Chu. Suo padre, Lawrence Chu, \u00e8 un famoso chef.\nJon Chu \u00e8 stato alunno della USC School of Cinema-Television, di cui \u00e8 stato presidente del corpo studentesco. Qui ha vinto vari premi come il Grace Award e il Premio Dore Schary.\n\u00c8 stato assunto dalla Sony Pictures per dirigere la loro funzione di Bye Bye Birdie. La Sony Pictures \u00e8 recentemente tornata in affari con Chu per dirigere una versione aggiornata del film \"Il grande Gatsby\".\nHa debuttato alla regia con \"When the Kids Are Away\", \u00e8 stato anche il regista di \"Step Up 2 - La strada per il successo\" e del film \"Step Up 3D\". Nel 2011 dirige il film \"\", mentre nel 2012 dirige \"G.I. Joe - La vendetta\", sequel di \"G.I. Joe - La nascita dei Cobra\".\nProprio con \"G.I. Joe - La vendetta\" Jon Chu compie il grande salto in produzioni pi\u00f9 importanti, dirigendo attori del calibro di Bruce Willis, Arnold Vosloo e Dwayne Johnson. \nIl 20 marzo 2014 il regista ha annunciato che porter\u00e0 sullo schermo un altro adattamento cinematografico in live action tratto da una serie animata anni '80, \"Jem\"."}
{"id": "2922194", "revid": "1543377", "url": "https://it.wikipedia.org/wiki?curid=2922194", "title": "Nioro Tougoun\u00e9 Rangaba", "text": "Nioro Tougoun\u00e9 Rangaba \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 18 nuclei abitati:"}
{"id": "2922208", "revid": "767487", "url": "https://it.wikipedia.org/wiki?curid=2922208", "title": "Esistono gli angeli?", "text": "Esistono gli angeli? \u00e8 un film del 1961 diretto da Lars-Magnus Lindgren.\nTrama.\nJan Froman \u00e8 un ragazzo che viene assunto come assistente custode in una banca. Un giorno incontra Margareta e si innamora di lei all'istante, ma la ragazza sta per sposarsi...\nDistribuzione.\nData di uscita.\nIl film non \u00e8 mai uscito nei cinema italiani, ma \u00e8 stato trasmesso sul canale satellitare RaiSat Cinema ; dal 2021 \u00e8 disponibile su Netflix. In Svezia \u00e8 stato distribuito a partire dal 30 gennaio 1961"}
{"id": "2922214", "revid": "827882", "url": "https://it.wikipedia.org/wiki?curid=2922214", "title": "Girder", "text": "Girder \u00e8 un personaggio dei fumetti DC Comics. \u00c8 un supercriminale nemico di Flash (Wally West). Comparve per la prima volta in \"Flash: Iron Heights\" (2001).\nStoria.\nIl metalmeccanico Tony Woodward caus\u00f2 una rivolta in un impianto di acciaio dopo aver assalito un'impiegata. I suoi colleghi, arrabbiati, lo gettarono in un catino di acciaio fuso. Il liquido includeva degli scarti provenienti dagli esperimenti dei Laboratori S.T.A.R..Questi scarti in qualche modo mutarono il corpo di Tony in metallo vivente, che ottenne cos\u00ec l'abilit\u00e0 di trasformare il proprio corpo in un quasi indistruttibile \"acciaio organico\", un'incredibile resistenza e una forza super umana. Lo svantaggio maggiore,era che il suo corpo di acciaio, cominci\u00f2 a diventare vulnerabile quando in mancanza di ossigeno,Tony tornava nella sua forma umana. Fu quindi catturato da Flash (Barry Allen), ed imprigionato ad Iron Heights.\nDopo essere evaso da Iron Heights, si un\u00ec a Blacksmith e ai suoi alleati per conquistare le citt\u00e0 gemelle di Keystone e Central City. Mentre un membro della squadra, Magenta utilizz\u00f2 i suoi poteri per evitare che Girder fosse in assenza di ossigeno, lui invece si sent\u00ec attratto da lei e cominci\u00f2 ad avanzare delle attenzioni non corrisposte.\nDurante \"Crisi infinita\", Girder fu parte della Societ\u00e0 segreta dei supercriminali di Alexander Luthor Jr. (che impersonava Lex Luthor).\nUn anno dopo, Girder fu visto scontrarsi con i Teen Titans, ma venne sconfitto. Lo si vide poi in \"Salvation Run\" e nella miniserie \"DC Special: Cyborg\", dove si un\u00ec alla Squadra di Vendetta su Cyborg.\nGirder fu tra i criminali che attuarono un'imboscata alla Justice Society of America guidata da Tapeworm.\nPoteri e abilit\u00e0.\nIl potere di Girder consiste nella capacit\u00e0 di trasformare a comando tutti i suoi tessuti in una sorta di \"metallo organico\". Una volta trasformato, il suo corpo cresce in altezza e peso e amplifica a livelli sovrumani la propria forza e resistenza. Inoltre, quando si trasforma, non necessita di cibo o acqua per sopravvivere. Tuttavia, se trasformato, diviene vulnerabile alla mancanza di ossigeno; pertanto, in presenza di assenza di ossigeno, tende istintivamente a riassumere la sua forma di base. La sua resistenza nello stato metallico gli permette di resistere quasi a ogni tipo di impatto o raggio o missile che sia anche in alcuni casi con una certa disinvoltura, ma nonostante la sua corazza alcuni impatti sono sentiti se sono di particolare potenza, tipo un'esplosione di grossa gittata, ma nonostante questo non ne rimarrebbe ferito, solo spossato."}
{"id": "2922217", "revid": "1543377", "url": "https://it.wikipedia.org/wiki?curid=2922217", "title": "Nioro du Sahel", "text": "Nioro du Sahel, o semplicemente Nioro, \u00e8 un comune urbano del Mali, capoluogo del circondario omonimo, nella regione di Kayes.\nIl comune \u00e8 composto da 15 nuclei abitati:"}
{"id": "2922219", "revid": "120422620", "url": "https://it.wikipedia.org/wiki?curid=2922219", "title": "Episodi di Smallville (nona stagione)", "text": "La nona stagione della serie televisiva Smallville \u00e8 andata in onda sul canale statunitense The CW dal 25 settembre 2009 al 14 maggio 2010. In Italia \u00e8 stata trasmessa in prima assoluta sul canale a pagamento Steel, della piattaforma Mediaset Premium, dal 15 marzo al 2 agosto 2010. Nelle repliche in chiaro, in onda su Italia 1 dal 23 marzo 2011, non \u00e8 stato trasmesso il terzo episodio, n\u00e9 in prima tv n\u00e9 nelle repliche successive.\nL'episodio undici dura il doppio rispetto ad ogni altro episodio tanto da essere considerato come due diversi episodi.\nL'antagonista principale \u00e8 il Maggiore Zod, interpretato da Callum Blue che per questa stagione far\u00e0 parte del cast principale.\nUn destino diverso.\nTrama.\nSono passate tre settimane dalla sconfitta di Doomsday e Chloe \u00e8 ancora in cerca di Lois: la reporter riceve la visita del dottor Hamilton, che le dice che Bart, Oliver e Dinah sono spariti dalla circolazione sentendosi colpevoli per la morte di Jimmy. Lois ricompare su una monorotaia, dove viene attaccata da una donna: il mezzo deraglia ma viene salvata da Clark. Questi, alla Fortezza, ha ripreso l'addestramento col padre, ma non essendosi ancora completamente separato dalla sua parte umana \u00e8 ancora incapace di volare. Chloe ritrova Lois in ospedale, ma quest'ultima ha completamente perso la cognizione del tempo: pensa infatti che sia il giorno del suo appuntamento telefonico con \"la macchia\". Tre kryptoniani, privi per\u00f2 dei loro poteri, tengono in ostaggio Tess alla tenuta Luthor: uno di essi viene chiamato dagli altri Maggiore Zod e in seguito incarcerato assieme alla redattrice. Lois, tornata sul luogo dell'incidente, scopre, grazie ad un uomo che crede un detective, che \u00e8 stata via per tre settimane. Chloe trova l'anello della Legione che Lois ha usato e assieme al dottor Hamilton capisce cosa \u00e8 successo; la ragazza spiega poi a Clark cosa \u00e8 successo alla cugina. Lois ritrova Oliver: i due vengono raggiunti dalla kryptoniana che ha attaccato la reporter sul treno, ma appena giunge Clark i due alieni tornano al fienile; qui la donna spiega di essere giunta dal futuro per punirlo del suo tradimento ma nello scontro rimane uccisa. Zod riesce a convincere i soldati kryptoniani a sottomettersi a lui. Chloe chiede a Clark di tornare indietro nel tempo e salvare Jimmy, ma l'alieno rifiuta. John Corben, l'uomo che Lois credeva un detective, prende il posto di Clark al Planet; la ragazza riceve poi la telefonata della \"macchia\".\nMetallo.\nTrama.\nJohn Corben viene investito; al suo risveglio alcune parti del suo corpo sono robotiche ed \u00e8 alimentato da un cuore alla kryptonite. Chloe trova Lois a casa di Clark e si arrabbia con questi accusandolo di aver troncato solo alcuni rapporti e di non dedicarsi seriamente al suo addestramento. John arriva all'ospedale, dove viene visitato dal dottor Hamilton, ma successivamente fugge; il medico informa allora Clark, mentre il reporter decide di uccidere \"la macchia\". Tess scopre il laboratorio dove John \u00e8 stato reso un cyborg e capisce che si tratta di un tentativo dei kandoriani di riottenere i loro poteri. Lois scopre che Corben \u00e8 il cyborg che ha attaccato l'ospedale e non appena informa \"la macchia\" viene rapita proprio dall'androide; Clark, grazie a Chloe, scopre dove si trovano e, seppur con qualche difficolt\u00e0, riesce a fermare John. Il giovane Kent decide di tornare al Planet mentre l'assistente di Tess, Stuart, le comunica di aver scoperto centinaia di stemmi di famiglie kandoriane sparsi in tutto il mondo: in quello degli El si vede anche una persona.\nRabbia virale.\nTrama.\nClark si risveglia a casa di Chloe: la citt\u00e0 \u00e8 deserta e Lois, al Planet, \u00e8 diventata una zombie. Dodici ore prima il giovane Kent si incontra con Oliver e i due hanno un'altra discussione; nel frattempo Tess viene attaccata da alcuni suoi sottoposti trasformati in zombie e viene trasformata anche lei. Clark chiede allora aiuto a Chloe e Emil e, nonostante si precipiti al Planet, non riesce a impedire che anche Lois venga contagiata. Oliver scopre una microcamera nella fibbia della cintura e sospetta di Tess. Il dottor Hamilton, analizzando con Chloe il sangue di Tess, scopre che in esso \u00e8 presente lo stesso enzima che c'era nel sangue di Davis. Lois e Clark vengono raggiunti da Oliver; il giovane Kent torna dunque da Chloe e Emil per aiutarli a trovare un antidoto grazie al suo sangue. Oliver confessa a Lois che gli manca molto ma la ragazza si trasforma e scappa. Emil e Chloe riescono a diffondere il vaccino: il dottore chiede allora a Chloe perch\u00e9 stia spiando i membri della Justice League e la ragazza gli risponde che lo fa per proteggerli, dato che da divisi sono pi\u00f9 vulnerabili. Clark raggiunge Lois e riesce a esporla all'antidoto. Oliver, dopo un altro incontro poco amichevole con Clark, distrugge l'uniforme di Freccia Verde. Coates, responsabile dell'epidemia, viene ripreso da Zod, cui dice di aver trovato un altro kryptoniano: il dottore mostra dunque il simbolo degli El a Zod, che giunge a ritenere che Jor-El sia riuscito a ottenere i suoi poteri e a precluderli a loro; fatto questo uccide il suo sottoposto.\nIl ritorno del Giocattolaio.\nTrama.\nClark sventa un attentato dinamitardo in una fabbrica delle industrie Queen e si accorge di essere in grado di leggere nel pensiero: su consiglio di Chloe si rivolge a Jor-El, che gli dice di avergli dato temporaneamente questo potere per sviluppare la sua intuizione kryptoniana. Clark e Lois cominciano ad indagare sull'attentato e il giovane Kent, sfruttando la sua nuova abilit\u00e0, ottiene un appuntamento con la reporter. Tess recupera Oliver in Messico mentre Clark scopre che l'attentatore \u00e8 Winslow Schott, il Giocattolaio. Alla serata per gli azionisti di Tess e Oliver, Clark tenta di scusarsi con Lois; poco dopo perde il potere di leggere la mente mentre Oliver viene informato dal Giocattolaio che dovr\u00e0 confessare l'omicidio di Lex o far\u00e0 esplodere una bomba. Clark e Chloe riescono a salvare la situazione ma Oliver tenta comunque il suicidio con la bomba dopo essere rimasto da solo nell'edificio. Clark gli dice di avere ancora fiducia in lui mentre Tess, dopo avergli intimato di lasciare in pace Oliver, incarica Winslow di scoprire il funzionamento del cuore alla kryptonite di John Corben. Clark, infine, riesce a farsi perdonare da Lois. \nGioco d'azzardo.\nTrama.\nOliver, ancora vittima della sua spirale autodistruttiva, incontra in un casin\u00f2 una donna che gli d\u00e0 una pillola rossa; al suo risveglio il miliardario scopre di essere chiuso in una bara. Successivamente riesce ad uscire e viene sottoposto ad una serie di prove di sopravvivenza. Lois e Clark, intanto, si mettono sulle sue tracce. Oliver riesce a tornare al casin\u00f2 ma Victoria, la ragazza della sera prima, viene uccisa e lui arrestato. Lois vede il video in cui Oliver tenta di uccidersi con la bomba di Winslow e si arrabbia con Clark, che intanto scopre una traccia. Oliver viene informato da un agente dell'FBI sulle modalit\u00e0 del suo rapimento: dopo aver perso tutti i suoi soldi viene salvato da Clark. Lois ritrova Victoria mentre Clark e Chloe scoprono dei kandoriani. Oliver riesce a salvare sia Lois che Victoria e la donna le spiega che lo ha fatto per far rinascere Freccia Verde: Oliver capisce allora che \u00e8 stato tutto un piano di Chloe, che ringrazia per averlo salvato. Oliver e Lois fanno pace mentre Clark, grazie a Jor-El, scopre che sono molti i kandoriani sulla Terra. Oliver, infine, ricomincia a pattugliare Metropolis assieme a Clark.\nFuoco incrociato.\nTrama.\nLois viene aiutata da Clark al provino per un talk show e vengono assunti entrambi; Chloe, in accordo col giovane Kent, si mette nel frattempo alla ricerca dei kandoriani. Oliver decide di aiutare Mia, una giovane prostituta con uno straordinario talento combattivo, a cambiare vita. Zod informa Tess, durante la presentazione di un progetto basato sullo sfruttamento dell'energia solare, di essere il nuovo presidente dell'impresa socia della LuthorCorp; successivamente incarica uno dei suoi uomini di carpirle la posizione della \"macchia\". Oliver confessa a Lois, durante le riprese del servizio suo e di Clark, di amarla ancora, ma la reporter, lontano dalle telecamere, gli confessa di amare Clark. Mia tradisce Oliver per saldare il debito col suo protettore, che rapisce sia lui che Lois; Clark accorre e riesce a salvare tutti nei panni della \"macchia\". Tess sopravvive alle torture di Zod, Chloe convince Stuart, l'assistente di Tess, a lavorare assieme a lei mentre Oliver d\u00e0 una seconda possibilit\u00e0 a Mia. Clark infine, quando una Lois furente gli dice di essere stata sostituita al talk show da Catherine (la donna intervistata da lui), la bacia.\nKandor.\nTrama.\nVenti anni addietro Zod, il suo plotone e Jor-El assistono alla distruzione di Kandor; nel presente il maggiore dice ai suoi uomini che quel giorno lo scienziato li trad\u00ec e che \u00e8 giunto il momento di vendicarsi. Zod chiede a Tess di portargli Jor-El, che il maggiore ritiene \"la macchia\"; Clark e Oliver, nel frattempo, scoprono che il padre del primo \u00e8 arrivato sulla Terra: si trova, infatti, alla fattoria. Chloe lo incontra e comincia a parlargli di cosa \u00e8 successo a Krypton e a Zod, dato che l'alieno non ne ha memoria; successivamente questi viene rapito e condotto da Tess, alla quale confessa che i kandoriani presenti sono tutti dei cloni degli originali, creati e inseriti nel globo proprio dallo scienziato. Tess allora gli dice che per salvare il figlio deve fingersi \"la macchia\". Zod comincia a torturare Jor-El, anche a causa di vecchie ruggini, e questi gli dice che tutti loro non hanno poteri in quanto tratt\u00f2 il loro DNA con la kryptonite blu e che fu proprio lui a distruggere Krypton; Zod capisce allora che \"la macchia\" \u00e8 il figlio del suo nemico. Clark confessa a Tess il suo segreto e la donna gli fa ritrovare il padre: questi, alla fattoria, dice al figlio di essere fiero di lui e gli chiede di salvare Zod, dopodich\u00e9 muore tra le sue braccia. \nIl simbolo.\nTrama.\nClark e Lois scoprono un tentativo di emulazione della \"macchia\" che per\u00f2 non va a buon fine; i responsabili, i gemelli Jayna e Zan, possiedono dei poteri (la ragazza \u00e8 capace di trasformarsi in qualsiasi animale, il ragazzo in acqua) e durante un altro salvataggio causano un blackout. Clark li rintraccia grazie al telefono della ragazza e li porta alla Watchtower, dove Chloe spiega loro che se vogliono aiutare \"la macchia\" devono essere pi\u00f9 attenti. L'eroe si scusa con Lois ma a causa di un altro problema elettrico la reporter capisce che si tratta di Clark. Nel frattempo il procuratore distrettuale sfida \"la macchia\" a uscire allo scoperto, dati gli ultimi eventi causati da lui, ma Lois interviene e convince la folla della bont\u00e0 dell'eroe. Successivamente l'uomo, invischiato in loschi affari, getta Lois gi\u00f9 dal palazzo del Planet e Clark, grazie all'aiuto dei gemelli e di Chloe, riesce a salvarla e a convincerla di non essere \"la macchia\", nonch\u00e9 a fermare l'uomo. La \"macchia\" successivamente fa visita ai due ragazzi spingendoli a diventare loro stessi degli eroi anche se con prudenza. Clark dice a Lois che il suo \"grande segreto\" \u00e8 che \u00e8 miope: la reporter risponde baciandolo, ma durante il bacio ha visioni del futuro, come avviene spesso negli ultimi tempi, e sviene.\nPandora.\nTrama.\nLois, ancora svenuta, viene rapita da Tess e Stuart: questi, usando il macchinario del Summerholt per il recupero della memoria, scoprono cosa la reporter ha fatto durante il suo viaggio nel futuro. Qui i kandoriani sono riusciti a mettere le mani sulla torre a energia solare progettata da Tess e, grazie al sole divenuto rosso proprio a causa della struttura, hanno ottenuto i loro poteri e li hanno fatti perdere a Clark, che informa Lois che \u00e8 passato circa un anno dal suo scontro con Tess e che deve conservare l'anello della Legione a qualunque costo. Nel presente Clark scopre che \u00e8 stata Tess a rapire Lois e si mette a cercarla; la donna, nel frattempo, ha collegato la sua mente a quella della reporter in modo da vedere il comportamento che Zod adotter\u00e0 in futuro. Qui Chloe e Oliver salvano Lois e Clark dall'esecuzione e Tess, nello scontro, viene uccisa dalla prima, confessando ad Oliver di essersi schierata coi kandoriani per il bene del pianeta. Tess si sveglia: Stuart si rifiuta di cancellare la memoria di Lois e la donna gli spara; in quel momento Clark arriva e a causa della kryptonite presente si connette alla mente della reporter. Nel futuro i due fanno l'amore; il mattino dopo lei, Chloe e Oliver tornano alla Watchtower e attivano un virus elettronico con cui disattivare la torre. Chloe viene uccisa dalla donna che ha inseguito Lois nel presente, la torre viene disattivata e Clark e Zod si uccidono a vicenda, mentre Lois e la sua inseguitrice tornano nel presente. Lois si riprende grazie al dottor Hamilton, che le cancella la memoria (i ricordi del futuro ne mettevano in pericolo la salute) e accetta di mettersi con Clark, che decide di ascoltare il padre e tentare di redimere Zod. Una volta incontratolo, il maggiore ordina ai suoi uomini di inginocchiarsi davanti a Kal-El. \nIl discepolo.\nTrama.\nLois, dopo una serata con Clark, viene attaccata da un arciere molto simile a Freccia Verde. Zod chiede a Clark di aiutare i kandoriani a recuperare i loro poteri, ma il giovane Kent \u00e8 molto titubante. Lois, in ospedale, confessa l'attacco subito a Clark e Chloe informa Oliver, che riconosce tecnica e freccia usate. Zod fa visita a Lois, dicendole che quando si sar\u00e0 rimessa le spiegher\u00e0 la storia di Clark. Oliver, che ha cominciato ad indagare, caccia Mia da casa sua. Chloe, alla Watchtower, viene attaccata dall'arciere, Vortigan, che all'arrivo di Clark fugge e si dirige da Mia. Chloe confessa a Clark di aver aiutato Oliver a ritornare Freccia Verde e successivamente i due scoprono chi \u00e8 l'arciere. Oliver raggiunge Vortigan, che gli ordina di ucciderlo, essendo ormai sulla via del tramonto, come da tradizione della loro setta, prendendo in ostaggio Mia. Clark interviene e salva Mia da Vortigan, che viene sconfitto dall'ex allievo. Oliver riaccoglie Mia mentre Clark va da Zod: dopo avergli detto che deve lasciare stare Lois, il maggiore e la sua luogotenente si mettono alla ricerca del libro di Rao, con cui riottenere i loro poteri.\nGiustizia assoluta.\nPrima parte.\nTrama.\nChloe viene seguita da un uomo che la riconosce come Watchtower: costui si presenta come Sylvester Pemberton e spiega che deve rimettere insieme una squadra, ma subito dopo i due vengono attaccati e l'uomo rimane ucciso. Clark e Chloe cominciano quindi a indagare sul passato di Pemberton, scoprendo il suo legame con altre persone che vennero sistematicamente arrestate, ognuno con accuse prive di fondamento, ma che si coprirono a vicenda. Il reporter, seguendo gli indizi, arriva ad un museo chiuso al pubblico dove incontra Carter Hall, membro di tale gruppo che gli \u00e8 apertamente ostile, e Kent Nelson, altro membro con evidenti problemi psichici; il giovane Kent, usando la vista a raggi X, vede che nella borsa di quest'ultimo c'\u00e8 un elmo che ha vita propria, ma proprio in quel momento viene bruscamente invitato da Carter ad andarsene. Chloe e Oliver ritrovano la macchina di Pemberton, al cui interno scovano un diario con tutte le informazioni sulla Justice League. Dopo vari scontri tra i due gruppi Nelson, che si \u00e8 intanto trasformato in Dottor Fate, rivela a Clark l'esistenza della Justice Society of America, il precedente gruppo di supereroi, ed insieme a Carter Hall/Hawkman gli spiega che tutti loro sono sotto attacco da parte di Icicle Jr., un uomo capace di controllare il ghiaccio che cerca di vendicare suo padre, che fu sconfitto e ridotto in stato vegetativo da Hall.\nSeconda parte.\nTrama.\nLois, mentre si trova al Daily Planet, riceve un pacco da un'organizzazione misteriosa contenente informazioni sui membri della JSA. Intanto i due gruppi di supereroi decidono di collaborare, ma nel tentativo di catturare Icicle Doctor Fate viene ucciso dallo stesso Icicle poco dopo aver lanciato un incantesimo a John Jones. In seguito Icicle stacca la spina a suo padre dicendogli di volergli bene e in seguito indossa l'elmo del Doctor Fate che diventa azzurro.Poco dopo Icicle attacca la Watchtower, Clark e la squadra per\u00f2,con l'aiuto di John Jones che ha riacquistato i suoi poteri, riescono a sconfiggere il loro nemico.Carter alla fine decide che continuer\u00e0 a fare l'eroe reclutando i membri sopravvissuti della JSA e i figli o protetti di questi ultimi. Lois mostra a Clark il suo articolo su Hawkman ed il suo gruppo rivelando al mondo la verit\u00e0. La donna che ha dato a Lois quelle informazioni,l'agente Amanda Waller, \u00e8 in realt\u00e0 il capo di un'organizzazione chiamata Chekmate di cui Icicle fa parte e dopo che la Waller lo ammette nella\"Squadra Suicida\",questa gli spara in testa. Di questa squadra fa parte anche Tess.\nIl guerriero.\nTrama.\nAd una fiera del fumetto Alec Abrams, un ragazzino appassionato di Warrior Angel, riesce a rubare un numero rarissimo sulle avventure del supereroe: dopo averlo aperto si trasforma in Stephen Swift, un ragazzo dotato di molti poteri che salva e stringe amicizia con Chloe. Clark, giunto sul posto per Lois, si incontra con Zatanna, che gli chiede di aiutarla a recuperare l'albo rubato da Alec, che in realt\u00e0 \u00e8 un oggetto maledetto dal padre della maga. Clark e Zatanna ritrovano il fumetto e il reporter respinge le avances della maga. Clark e Lois scoprono che \u00e8 stato Alec a rubare il fumetto e grazie a loro anche Chloe: questa tenta di convincere Alec a rinunciare ai suoi poteri, ma il pericolo scatena la trasformazione del ragazzo da cui nasce Devilicus, nemico di Warrior Angel, come scritto nelle ultime pagine del numero. Zatanna libera Alec dalla maledizione mentre Clark salva Chloe.\nPersuasione.\nTrama.\nIl giorno di San Valentino Clark e Lois conducono delle ricerche sulla societ\u00e0 Rao, che sta realizzando le torri a energia solare; il reporter, tuttavia, entra in contatto con una strana sostanza grazie alla quale riesce a far fare agli altri ci\u00f2 che vuole. Lois, colpita dall'effetto, si licenzia dal Planet, in modo da soddisfare Clark che voleva una relazione pi\u00f9 tradizionale; successivamente anche Chloe viene colpita, e la ragazza si concentra allora solo sulla protezione di Clark. Questi si rivolge a Faora e Alia per scoprire chi abbia ucciso Jor-El, ma le due lo mettono in guardia dalla possibile reazione di Zod. Il kandoriano dice a Tess di aver scoperto che sta aiutando Clark. Questi scopre cosa \u00e8 successo a Lois e parlando con Emil, anche lui caduto sotto l'influsso, decide di sfruttare il suo potere per farsi dire da Zod chi ha ucciso Jor-El: Tess. Clark, influenzato dal suo stesso potere, arriva quasi ad ucciderla, ma Chloe libera s\u00e9 stessa e il suo amico dall'influsso grazie alla kryptonite. Alia confessa a Zod di aver ucciso lei Jor-El e il maggiore, su sua richiesta, la uccide. Clark, dopo un'altra discussione con Zod, distrugge le torri ad energia solare.\nComplotto alieno.\nTrama.\nVala, sorella di Faora, viene rapita; quest'ultima, pertanto, chiede aiuto a Clark. Tess comunica a Oliver che qualcuno, in una filiale di quest'ultimo, sta rubando molti fondi. Clark incrocia Zod e questi gli dice che sono stati rapiti altri kandoriani; il maggiore lo accusa quindi di preoccuparsi solo degli umani. Il rapitore di Vala le dice di sapere che i kandoriani sono degli alieni e che per questo vuole sterminarli. Oliver va da Chloe e questa confessa di avergli preso quei soldi. Faora confessa a Clark che Vala e gli altri kandoriani rapiti stavano conducendo degli esperimenti sugli umani per riacquistare i loro poteri. Il rapitore dei kandoriani, il dottor Bernard Chisholm, si rivolge a Lois per diffondere la notizia della presenza degli alieni sulla Terra e al suo rifiuto la rapisce e la porta al suo laboratorio; qui le rivela che Vala e i kandoriani lo hanno riportato in vita ma che ora la sua mente non \u00e8 pi\u00f9 normale. Chloe mostra a Oliver di aver usato i suoi soldi per costruire armi alla kryptonite con cui uccidere i kandoriani in caso di bisogno. Zod raggiunge Lois ma Chisholm gli spara; Clark salva Vala, Lois e il maggiore, cui d\u00e0 parte del suo sangue, mentre Chisholm rimane ucciso. Oliver sposta l'arsenale di Chloe prima che Tess lo trovi. Lois continua a ricevere degli sms firmati da un certo \"the wall\", membro della Checkmate. Zod ringrazia Clark di averlo salvato, dicendogli che ora si fida di lui; il maggiore tuttavia gli nasconde di avere tutti i suoi poteri, compreso il volo. \nFuga romantica.\nTrama.\nClark e Lois passano il weekend in un bed&amp;breakfast; l'ostello \u00e8 per\u00f2 colpito da una maledizione, a causa della quale le donne che vi si trovano vengono possedute da uno spirito e uccidono i loro uomini. I due incontrano Oliver e Chloe, ormai vicini da diverso tempo e anche loro ospiti del b&amp;b. Tess e Zod si incontrano al fienile di Clark: la donna mostra di sapere che il kandoriano ha recuperato i suoi poteri e dopo uno scambio di colpi i due passano la notte insieme. Chloe dice a Oliver di non volere una storia seria ed esce per fare una passeggiata, ma nel bosco viene posseduta; tornata all'albergo la reporter avvicina Clark, ma in quel momento Lois li scopre e viene posseduta anche lei. Clark e Chloe scoprono la storia di Silver Banshee e i due riescono a fermarla, salvando Oliver e Lois. Zod, fingendosi la \"macchia\", convince quest'ultima a cercare per lui informazioni su Tess.\nCheckmate.\nTrama.\nTess finge di venir attaccata in modo da rapire Freccia Verde. Clark e Chloe cominciano ad indagare sulla sparizione di Oliver e si imbattono in John Jones, che per\u00f2 non collabora. Amanda Waller comunica a Oliver che il governo lo vuole nella Checkmate ma l'arciere riesce a fuggire. John scopre l'ubicazione della sede della Checkmate. Oliver torna alla Watchtower e lui, Clark e Chloe cominciano ad indagare sulla misteriosa organizzazione, sulla quale anche Pemberton li aveva messi in guardia. Tess scopre che Oliver \u00e8 Freccia Verde mentre Clark scopre il coinvolgimento della donna nella Checkmate. John scopre che Amanda Waller ha un campione di sangue kandoriano e la donna lo imprigiona. Clark costringe Tess a dirgli quello che sa sulla Checkmate e la donna gli rivela che il loro obbiettivo non era Oliver ma Watchtower: Chloe, infatti, \u00e8 stata rapita. John riesce a fuggire e Clark parla con Amanda, che gli ordina di unirsi a lei o uccider\u00e0 Chloe: il marziano distrugge il campione di sangue e scatta l'allarme, che permette a Clark di salvare Chloe. John cancella la memoria di Amanda e Tess chiede aiuto a Oliver per uscire dalla Checkmate, ma il ragazzo non si fida e le intima di stare lontana dalla Justice League. Clark chiede a John per chi stia lavorando mentre Amanda trova una regina rossa sulla sua scacchiera.\nPotenziamento.\nTrama.\nLois scopre un laboratorio segreto; si verifica per\u00f2 un'esplosione, dalla quale viene salvata da John Corben, il cui cuore alla kryptonite era stato riattivato proprio in quel momento. Qualche tempo dopo Lois ritrova John, che le rivela che gli uomini di Tess lo hanno sottoposto ad un upgrade, grazie al quale pu\u00f2 controllarsi ma che lo rende rintracciabile, e che deve trovare altra kryptonite per ricaricarsi. Clark, cercando la reporter, inala della kryptonite rossa e dopo aver scoperto l'arsenale di armi al meteorite di Chloe litiga violentemente con questa. Clark ritrova John, che viene per\u00f2 attaccato da Zod. Chloe scopre con Tess cosa \u00e8 successo a Clark mentre questi si allea con Zod. John viene ricondotto al laboratorio mentre Clark e Zod cominciano a distruggere i depositi di armi alla kryptonite, per poi provocare una tempesta di neve a Seattle. Chloe e Tess scoprono dove sono Clark e Zod mentre i due si recano alla Fortezza; a questo punto Zod chiede a Clark di aiutarlo a cercare il libro di Rao. John raggiunge la Fortezza su ordine di Chloe e fa rinsavire Clark. Tess informa Zod che alcuni kandoriani stanno organizzando una rivolta contro di lui per seguire Clark; il maggiore conduce allora gli uomini che gli sono ancora fedeli alla Fortezza e d\u00e0 loro il suo sangue. \nSciarada.\nTrama.\nClark e Lois riescono ad imbucarsi alla festa di Ray Sacks, ex procuratore distrettuale incastrato proprio dai due appena uscito di galera; non appena i due si incrociano Lois colpisce Clark, e i due vengono licenziati dal nuovo redattore capo del Planet, Franklin Stern. Quella mattina questi aveva detto ai due che solo uno di loro avrebbe conservato il suo posto e li incarica appunto di entrare alla festa dell'ex magistrato, sebbene i due avessero programmato di passare la serata insieme; Lois allora chiede aiuto alla \"macchia\" in modo da proteggere Clark. La reporter avvicina Sacks e viene salvata dalla \"macchia\"; un ragazzo per\u00f2 lo fotografa, visto che l'ex procuratore ha messo in palio un milione di dollari per chi riuscisse a dargli informazioni sul vigilante. Lois e Clark hanno quindi una discussione, ma alla festa Lois distrugge il cellulare con la foto della \"macchia\"; dopo il loro licenziamento, Lois viene rapita da un membro della Checkmate, Maxwell Lord, che ha radunato tutti coloro che hanno avuto a che fare con la \"macchia\" per ricostruirne, coi suoi poteri, l'aspetto. Clark li salva e Lois capisce l'importanza di non conoscere l'identit\u00e0 del vigilante. Maxwell Lord si incontra con la regina rossa. Chloe informa Clark che la falsa \"macchia\" era Zod e Clark decide di troncare i rapporti tra Lois e il vigilante, chiedendo poi alla ragazza se lui solo gli sia sufficiente. \nSacrificio.\nTrama.\nTess attacca Chloe alla Watchtower e le due fanno scattare l'allarme, che le chiude nella struttura senza via d'uscita. Successivamente le due scoprono il vero motivo dell'attivarsi di Watchtower mentre Amanda Waller incarica Stuart Campbell, ora agente della Checkmate, di eliminare Tess. Zod e Oliver si incontrano alla tenuta Luthor: il kandoriano chiede al miliardario di unirsi a lui, dato che la Checkmate vuole usare Tess per arrivare ai kryptoniani, ma Freccia Verde rifiuta e i due si colpiscono a vicenda. Tess e Chloe riescono ad evadere sacrificando per sempre la struttura, mentre Clark mostra a Faora il diario di Jor-El, dove \u00e8 scritto che Zod ha distrutto Krypton; la donna confessa allora al giovane Kent di essere incinta di Zod e che questi \u00e8 alla ricerca del libro di Rao, contenente un enorme potere. La Checkmate rapisce quindi Faora e gli altri kandoriani ma Clark, informato da Oliver, li libera. Tess e Chloe si liberano della microspia impiantata nella prima, uccidendo Tess per poi rianimarla, poich\u00e9 era l'unico modo per eliminare la microspia. Zod salva Faora ma viene fermato da Clark prima che uccida Amanda Waller. Faora rifiuta di sottomettersi a Zod e questi la uccide, per poi attaccare molte sedi della Checkmate; alla Fortezza il maggiore convince i suoi uomini che gli umani hanno ucciso Faora, sebbene Clark affermi il contrario, e d\u00e0 inizio alla guerra.\nLa regina rossa.\nTrama.\nMartha ritorna alla fattoria col suo nuovo fidanzato, Perry White; questi e Lois decidono di collaborare all'articolo sulla regina rossa. Maxwell Lord tortura Tess per scoprire l'ubicazione del libro di Rao. Perry chiede a Clark di poter sposare Martha; a cena Lois confessa tutto a Martha e se ne va, mentre la donna scopre le indagini del compagno sul libro di Rao. Oliver viene rapito assieme a Tess, accusandola di essere la regina rossa. Clark si incontra con Vala, che gli dice che la regina rossa \u00e8 Tess e che il libro di Rao ha un potere immenso. Tess riesce a liberarsi dalla tortura virtuale di Maxwell Lord; l'uomo chiama un numero e successivamente crolla a terra. Clark tenta di intercettare la regina rossa, ma questa usa della kryptonite e fugge; Chloe gli comunica allora che Tess era ricoverata mentre lui veniva attaccato e che Watchtower \u00e8 di nuovo operativa. La regina rossa, ovvero Martha, riesce a farsi consegnare da Tess il libro di Rao, mentre Perry riesce a far riassumere Lois e Clark al Planet. Quest'ultimo dice alla madre di sapere che \u00e8 la regina rossa e le chiede il libro di Rao: la donna glielo consegna, dicendogli che l'oggetto ha il potere di trasferire tutti i kandoriani, lui compreso, in un altro piano dell'esistenza. \nIl libro di Rao.\nTrama.\nZod finge di essere la \"Macchia\" e chiede a Lois di fermare Clark, ormai prossimo a scoprirlo. Questi mostra a Chloe il libro di Rao e le spiega i suoi poteri, dicendole che comunque non intende lasciare la Terra; la ragazza allora gli dice che forse Jor-El lo voleva preparare proprio a questo ultimo, estremo sacrificio. Zod arriva alla Fortezza: qui vi incontra Tess e i due cominciano a combattere. Giunge anche Clark, che dice al padre di voler salvare la Terra: Zod gli dice che Jor-El non lo pu\u00f2 pi\u00f9 aiutare ma Clark tenta di convincerlo a non scatenare la guerra. Il giovane Kent successivamente fa visita a Tess, che per espiare le sue colpe gli dice come usare il libro di Rao; nel frattempo i kandoriani hanno ormai cominciato l'attacco nelle principali citt\u00e0 del mondo. Clark comunica ai suoi compagni la sua decisione di usare il libro di Rao; poco dopo lui e Lois hanno una discussione sul loro rapporto e la ragazza se ne va. Tess muore all'ospedale ma a questo punto un'anziana signora entra nella stanza. Oliver tenta di attivare il nuovo satellite per rintracciare i kandoriani, ma viene attaccato da qualcuno che non \u00e8 un alieno. Lois capisce che Zod non \u00e8 la \"macchia\" ma Clark la salva: la ragazza gli consegna il libro di Rao e i due si baciano, e Lois capisce che \u00e8 Clark il vigilante. Questi riesce a far confessare a Zod l'omicidio di Faora: i kandoriani passano dalla sua parte e Clark attiva il portale, che li porter\u00e0 sul loro nuovo pianeta, grazie al libro di Rao. Zod, dopo che rimane solo con Clark, sfodera un pugnale di kryptonite blu grazie al quale non risente degli effetti del portale. Clark si avvicina e Zod lo attacca. La vicinanza alla kryptonite impedisce ai due di ascendere. Clark cerca di gettare il pugnale mentre Zod tenta di allontanare Clark, cosicch\u00e9 lui venga trasportato via mentre lui potr\u00e0 conquistare la Terra indisturbato. Clark, per impedirglielo, decide di farsi trafiggere e gettarsi dal palazzo, cos\u00ec da allontanare la kryptonite blu da Zod e farlo trasportare via dalla Terra. Zod, disperato, urla mentre ascende, intanto Clark precipita dal grattacielo."}
{"id": "2922223", "revid": "15756", "url": "https://it.wikipedia.org/wiki?curid=2922223", "title": "Operazione Rosmarino", "text": "Operazione Rosmarimo \u00e8 una commedia del 2002 diretta da Alessandra Populin.\nTrama.\nUn conduttore radiofonico nella speranza di mantenere il posto di lavoro, si mette alla ricerca della moglie del proprio capo. Tra traffici poco chiari nel mondo delle scommesse clandestine e fumate di rosmarino, il pover'uomo intraprende un viaggio avventuroso e pieno d'imprevisti, alla ricerca della donna.\nCuriosit\u00e0.\nNel film sono presenti citazioni cinematografiche da Frankenstein e a The Rocky Horror Picture Show"}
{"id": "2922227", "revid": "729019", "url": "https://it.wikipedia.org/wiki?curid=2922227", "title": "Stazione di Altamura (FAL)", "text": "La stazione di Altamura delle Ferrovie Appulo Lucane \u00e8 a servizio della citt\u00e0 omonima. \u00c8 posta sulla linea Bari-Matera, ed \u00e8 punto di diramazione della linea per Potenza.\nCostituisce la stazione di interscambio con la stazione RFI, posta sulla linea Rocchetta Sant'Antonio-Gioia del Colle.\nStoria.\nLa stazione fu aperta nel 1915 come parte della linea Bari-Matera. Nel 1934, con il completamento della linea per Potenza, divenne stazione di diramazione.\nStrutture e impianti.\nLa stazione \u00e8 dotata di un fabbricato viaggiatori che ospita la sala d'attesa e la biglietteria. La biglietteria funge anche da piccolo bar.\nIl piazzale conta 3 binari passanti, raggiungibili attraverso un sottopassaggio che, inoltre, collega la stazione FAL al piazzale esterno di quella RFI.\nTraffico.\nIl movimento passeggeri \u00e8 molto buono durante tutto l'anno, anche grazie ai numerosi pendolari che percorrono la tratta che dopo le numerose lamentele si stanno tranquillizzando grazie al rinnovamento effettuato dalle Ferrovie Appulo Lucane negli ultimi mesi. Nella stazione, come anche in quella di Trenitalia (disattivata dal 2011), i treni non circolano nei giorni festivi. Tutti i treni in transito (circa 90) effettuano fermata in questa stazione."}
{"id": "2922230", "revid": "767487", "url": "https://it.wikipedia.org/wiki?curid=2922230", "title": "Anton Francesco Menchi", "text": "Biografia.\nMenchi, celebre cantastorie e poeta popolare, lavor\u00f2 principalmente a Firenze. Un suo contemporaneo, Giuseppe Arcangeli, narra che Menchi, accompagnato da un'inseparabile faina addomesticata, improvvisava le sue canzoni al suono di un tamburello a sonagli nei giorni del mercato in piazza della Signoria richiamando attorno a s\u00e9 una gran folla di campagnoli.\nAcceso antigiacobino perch\u00e9 non credeva agli sbandierati vantaggi che sarebbero derivati al popolo dai moti rivoluzionari francesi, compianse la morte di Luigi XVI e lament\u00f2, nei suoi canti, i maltrattamenti e i soprusi che Napoleone aveva inflitto al Papa Pio VI. Al contrario di altri autori suoi contemporanei che inneggiavano alle gesta del Bonaparte, Menchi ne celebr\u00f2 invece la caduta e fu l'autore di un canto in cui condann\u00f2 le guerre napoleoniche \"che fecero morire milioni d'uomini\". \nSi racconta che quando, alla fine del 1812, cominciarono a diffondersi le notizie del disastroso esito della Campagna di Russia, Menchi non manc\u00f2 di manifestare il suo entusiasmo prendendo a correre attraverso la piazza al grido di \"evviva, evviva\". Il popolo gli and\u00f2 dietro con risate e schiamazzi che, inevitabilmente, attrassero l'attenzione dei gendarmi. E quando questi si apprestarono ad arrestarlo, lui pronto, mostr\u00f2 loro la sua fedele faina, gridando: \"Ma come, non posso rallegrarmi che la mia faina sia viva? S\u00ec miei signori, la mia faina \"\u00e8 viva, \u00e8 viva!\"\".\nMenchi \u00e8 l'autore delle parole della popolare canzone \"Partire partir\u00f2\" che si avvale di un modulo musicale pi\u00f9 antico, lo stesso impiegato, pi\u00f9 o meno negli stessi anni, per l'altrettanto conosciuta \"Maremma amara\"."}
{"id": "2922233", "revid": "944090", "url": "https://it.wikipedia.org/wiki?curid=2922233", "title": "Giovane introdotto tra le Arti Liberali", "text": "Giovane introdotto tra le Arti Liberali \u00e8 un affresco staccato (237\u00d7269\u00a0cm) di Sandro Botticelli, databile al 1486 circa e conservato nel Museo del Louvre di Parigi. Con \"Venere e le tre Grazie offrono doni a una giovane\" forma il ciclo di villa Lemmi Tornabuoni, residenza suburbana presso Firenze, del quale fa parte anche un affresco frammentario ancora in sede.\nStoria.\nNon \u00e8 chiaro quando la serie venne fatta affrescare, anche perch\u00e9 l'identificazione dei personaggi non \u00e8 univocamente stabilita. L'ipotesi pi\u00f9 probabile \u00e8 che l'opera sia stata commissionata per il matrimonio tra Lorenzo Tornabuoni, figlio di Giovanni, e Giovanna di Maso degli Albizzi, celebrato il 15 giugno 1486. Gli affreschi si trovavano dopotutto in una loggia che verosimilmente poteva essere stata destinata alla festa nuziale.\nGi\u00e0 scialbati, vennero riscoperti nel 1863 dagli allora proprietari Lemmi in condizioni di conservazione non ottimali. Staccati e trasportati su tela, furono messi in vendita sul mercato antiquario e pervennero al Louvre nel 1882.\nDescrizione e stile.\nIn un giardino, come fanno pensare gli alberi sullo sfondo, un giovane, forse Lorenzo Tornabuoni, viene presentato dalla Grammatica alla Prudenza e alle altre Arti Liberali, ciascuno col suo attributo: la retorica con il rotolo, la dialettica con uno scorpione tra le mani (di solito ha un serpente), l'aritmetica con un foglio forato, la geometria con una squadra, l'astronomia con una sfera armillare, la musica con un organo portativo. Secondo Wikimedia Commons, tuttavia (), a presentare il giovane sarebbe Venere o Minerva [ma perch\u00e9 non la Filosofia, che nel Medioevo era colei che \u201cnutriva\u201d le arti liberali?] e le Arti, tutte sedute, sarebbero la Grammatica, la Dialettica (\"Logic\"), la Retorica, l\u2019Aritmetica, la Geometria, l\u2019Astronomia e la Musica.\nLa scena, impregnata di tematiche legate all'Accademia neoplatonica, si svolge di notte, forse perch\u00e9 secondo la letteratura medioevale, compreso anche Dante, gli incontri tra uomini e figure allegoriche o mitologiche possono avvenire solo in sogno.\nA sinistra in basso un putto doveva reggere uno stemma scomparso, dove forse si trovava l'arme dei Tornabuoni o degli Albizi, eliminata probabilmente dai successivi proprietari della villa.\nIl disegno \u00e8 armonico, delicato; le linee sono pi\u00f9 statiche della scena con \"Venere\", ma comunque eleganti e creano da una figura all'altra dei giochi decorativi, sinuosi e aggraziati. Innegabile \u00e8 la ricerca di bellezza ideale e armonia, che si attua nel ricorso in via preferenziale al disegno e alla linea di contorno (derivato dall'esempio di Filippo Lippi). In ogni caso l'attenzione al disegno non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle stoffe delle vesti. Il colore chiaro e nitido, derivato dalla particolare tecnica dell'affresco, intride di luce le figure, facendone risaltare la purezza penetrante della bellezza.\nTipica dell'artista \u00e8 la vena leggermente malinconica, ma serena, che serpeggia negli sguardi."}
{"id": "2922234", "revid": "161374", "url": "https://it.wikipedia.org/wiki?curid=2922234", "title": "Chiesa della Madonna della Croce (Foggia)", "text": ""}
{"id": "2922235", "revid": "1305772", "url": "https://it.wikipedia.org/wiki?curid=2922235", "title": "NNDB", "text": "Notable Names Database (NNDB), \u00e8 una banca dati online, implementata dalla Soylent Communications, contenente dettagli biografici al 2017 circa 37.000 personalit\u00e0. \nIl sito on line si descrive come un \"aggregatore intelligente\" , in pratica \u00e8 un database che raccoglie informazioni biografiche offrendo nelle pagine collegamenti tra le persone o in via diretta o attraverso le categorie a cui appartengono.\nFunzioni.\nDi ogni persona (in rari casi animali famosi) si riassumono dati essenziali della loro vita quali il nome, l'eventuale pseudonimo, il luogo di nascita, il luogo di morte, la causa di morte, il luogo di sepoltura, la nazionalit\u00e0 il credo religioso, il sesso, l'etnia, l'orientamento sessuale;vengono poi elencati i loro familiari gli eventuali conuigi o fidanzati. Alcune persone hanno una breve biografia; inoltre possono esserci richiami alle organizzazioni di cui hanno fanno parte, delle loro malattie, delle loro fobie, delle loro dipendenze, il fare o l'aver fatto uso di droga, l'aver avuto condanne penali o altre notizie. Nel caso di attori, produttori o registi, l'articolo mostra una lista delle loro realizzazioni in ordine cronologico. NNDB ha anche articoli su film o gruppi musicali..\nI lettori possono suggerire aggiunte, correzioni, URL, indirizzi email, o immagini da un forum del sito web, che vengono poi controllati dal personale di NNDB. \nUna caratteristica del sito che \u00e8 stata rimossa nel 2014 era il \"Livello di fama\" assegnato dal sito sulla base della sua percezione, che poteva variare da \"Nicchia\" a \"Icona\".\nNNDB Mapper.\n\u00c8 anche disponibile la mappa di NNDB, uno strumento visivo per esplorare i collegamenti tra le persone famose: lo strumento richiede Flash 7 e JavaScript. L'interfaccia permette all'utente di cercare come sono collegati i vari individui e le istituzioni."}
{"id": "2922240", "revid": "1543377", "url": "https://it.wikipedia.org/wiki?curid=2922240", "title": "Sandar\u00e9", "text": "Sandar\u00e9 \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 23 nuclei abitati:"}
{"id": "2922241", "revid": "300067", "url": "https://it.wikipedia.org/wiki?curid=2922241", "title": "Pedro Chapp\u00e9", "text": ""}
{"id": "2922243", "revid": "287204", "url": "https://it.wikipedia.org/wiki?curid=2922243", "title": "Sandare", "text": ""}
{"id": "2922245", "revid": "287204", "url": "https://it.wikipedia.org/wiki?curid=2922245", "title": "Nel segno della pecora", "text": " \u00e8 un romanzo dello scrittore giapponese Haruki Murakami.\nTrama.\nUn pubblicitario trentenne sta passando un periodo non proprio felice della sua vita; la moglie lo ha lasciato per un individuo non pi\u00f9 insignificante di lui e tutta la sua breve carriera, di discreto successo, potrebbe essere distrutta da un potente uomo politico detto \"Il Boss\" (in edizioni pi\u00f9 recenti \"Il Maestro\"). Quello che \"Il Boss\" vuole \u00e8 trovare una pecora che sembra ossessionarlo e che appare, minuscolo particolare di un paesaggio montano, in un'insignificante fotografia che il protagonista aveva pubblicato su una newsletter.\nLa foto gli era stata spedita da un amico, \"Il Ratto\" (in edizioni pi\u00f9 recenti \"Il Sorcio\"), con il quale non aveva pi\u00f9 contatti da anni e solamente con l'aiuto di una lente si sarebbe potuta identificare la strana pecora bianca con una macchia a forma di stella sulla groppa. Mentre il Boss languisce in fin di vita, un suo emissario incarica (non proprio con le buone) il pubblicitario di rintracciare la pecora. L'unico elemento potenzialmente utile \u00e8 il panorama che si riveler\u00e0 essere una gelida ed isolata localit\u00e0 sull'isola di Hokkaid\u014d. La ricerca della pecora si trasforma in un cammino di ricerca della verit\u00e0.\nPubblicazione.\nLa prima edizione originale \u00e8 stata pubblicata nel 1982. In Italia il testo venne pubblicato nel 1992 da Longanesi &amp; C. con il titolo \"Sotto il segno della pecora\" e nel 2010 da Giulio Einaudi Editore con la traduzione di Antonietta Pastore e il titolo \"Nel segno della pecora\".\nAnalisi.\n\"Nel segno della pecora\", come scrive Antonietta Pastore nella recensione al libro \"... introduce molti dei temi cari all'autore: la solitudine dell'uomo, l'arroganza e lo strapotere della politica, la nostalgia per l'atmosfera esaltante degli anni Sessanta, la passione per il rock e il jazz, l'irrompere del surreale nella prosaicit\u00e0 della vita quotidiana.\""}
{"id": "2922247", "revid": "363629", "url": "https://it.wikipedia.org/wiki?curid=2922247", "title": "Techniscope", "text": "Il techniscope \u00e8 una variante del cinemaScope, ideata e realizzata nel 1962 negli stabilimenti italiani della Technicolor, a Roma che, insediati nel 1956, si erano gi\u00e0 distinti nell'innovazione tecnologica - ad es. i 35mm invertibili da 100 ASA, utilizzati per le riprese delle Olimpiadi di Roma.\nIl sistema si distingueva dall'originale in quanto non necessitava di lenti anamorfiche per la ripresa, permettendo di ottenere lo stesso formato mediante l'utilizzo di solo met\u00e0 fotogramma, con un notevole risparmio di pellicola. L'anamorfizzazione avveniva solo in sede di sviluppo: il fotogramma veniva \" stirato \" verticalmente, per raggiungere le quattro perforazioni standard del cinemaScope. Consentiva l'uso di lenti a focale corta, con una conseguente maggiore profondit\u00e0 di campo della ripresa.\nPer questa sua caratteristica, il techniscope si rivel\u00f2 ideale per la realizzazione dei western. Fu utilizzato, ad esempio, per tutti i western di Sergio Leone. Il primo dei suoi non molti impieghi fu in Ieri, oggi, domani di Vittorio De Sica, (1963)."}
{"id": "2922254", "revid": "767487", "url": "https://it.wikipedia.org/wiki?curid=2922254", "title": "Ennio Cervellati", "text": "Biografia.\nAntifascista sin dalla giovane et\u00e0, dopo aver militato tra gli Arditi del Popolo Ennio Cervellati si iscrive al Partito Comunista d'Italia nel 1927. Arrestato nel 1930 per attivit\u00e0 antifascista viene condannato dal Tribunale speciale a 4 anni di reclusione, che sconta solo parzialmente per via dell'amnistia del 1932 concessa ai detenuti politici. Non cessando di svolgere attivit\u00e0 cospirativa, viene nuovamente arrestato nel 1933 e condannato a 5 anni di confino politico, scontati in un primo momento a Ponza e poi alle Isole Tremiti, dove rimane sino al 1939.\nRientrato a Ravenna, viene nominato Segretario della locale clandestina Federazione del PCd'I, carica che manterr\u00e0 sino al 1943.\nDopo l'8 settembre 1943, il suo ruolo nella Resistenza fu di grande rilievo: l'11 settembre 1943, infatti, prende parte alla riunione fondativa della Resistenza romagnola, tenutasi all'Hotel Mare-Pineta di Milano Marittima e a cui partecipano, oltre a lui, Arrigo Boldrini, Giuseppe D'Alema, Gino Gatta, Riccardo Fedel, Giovanni Fusconi, Mario Gordini, Rodolfo Salvagiani, Agide Samaritani e Zoffoli. In seguito, Cervellati assumer\u00e0 l'incarico di commissario politico della 28\u00aa Brigata Garibaldi.\nNel dopoguerra \u00e8 eletto nel Consiglio provinciale di Ravenna (1951); poi, nel 1953, deputato della II Legislatura. Nel 1958 \u00e8 eletto al Senato, sempre nelle file del PCI, terminando la sua esperienza parlamentare alla fine della III Legislatura (1963).\nDopo la lunga carriera politica, assume diversi incarichi di responsabilit\u00e0 nell'ambito di Associazioni contadine.\nMuore il 15 gennaio 1992."}
{"id": "2922256", "revid": "1543377", "url": "https://it.wikipedia.org/wiki?curid=2922256", "title": "Simbi", "text": "Simbi, o anche Simby, \u00e8 un comune rurale del Mali facente parte del circondario di Nioro du Sahel, nella regione di Kayes."}
{"id": "2922257", "revid": "86343", "url": "https://it.wikipedia.org/wiki?curid=2922257", "title": "Simby", "text": ""}
{"id": "2922260", "revid": "1005847", "url": "https://it.wikipedia.org/wiki?curid=2922260", "title": "Elezioni presidenziali in Austria del 2010", "text": "Le elezioni presidenziali in Austria del 2010 si tennero il 25 aprile. Esse videro contrapposti due candidati principali: il presidente uscente Heinz Fischer, sostenuto da Partito Socialdemocratico d'Austria (di cui \u00e8 esponente) e Partito Popolare Austriaco; Barbara Rosenkranz, sostenuta dal Partito della Libert\u00e0 Austriaco."}
{"id": "2922262", "revid": "599013", "url": "https://it.wikipedia.org/wiki?curid=2922262", "title": "Belarmino Chipongue", "text": ""}
{"id": "2922263", "revid": "33751", "url": "https://it.wikipedia.org/wiki?curid=2922263", "title": "Stadio olimpico Monumental", "text": "Lo stadio olimpico Monumental () \u00e8 uno stadio calcistico di Porto Alegre, nello stato di Rio Grande do Sul, in Brasile, con una capacit\u00e0 massima di 45 000 persone. L'impianto \u00e8 di propriet\u00e0 della societ\u00e0 calcistica che era solito ospitare, il Gr\u00eamio Foot-Ball Porto Alegrense.\nStoria.\nFu inaugurato il 19 settembre 1954 con una capacit\u00e0 originaria di 38.000 persone. La partita inaugurale fu giocata il giorno stesso dell'apertura dello stadio, e vide in campo Gr\u00eamio e Nacional di Montevideo, con i padroni di casa che vinsero per 2-0; il primo gol fu segnato da Vitor. Nel 1980 lo stadio sub\u00ec una ristrutturazione che ne port\u00f2 la capacit\u00e0 ad 85.000, ma nel 1990 una modifica agli anelli la fece diminuire a 51.081 posti.\nIl pubblico record si \u00e8 registrato il 26 aprile 1981 in Gr\u00eamio-Ponte Preta 0-1, con 85.721, spettatori. Il Gr\u00eamio vi vinse la Coppa Libertadores 1983 il 29 luglio di quell'anno, sconfiggendo il Pe\u00f1arol.\nIl Gr\u00eamio si trasfer\u00ec dallo stadio olimpico Monumental alla nuova Arena do Gr\u00eamio l'8 dicembre 2012."}
{"id": "2922264", "revid": "300067", "url": "https://it.wikipedia.org/wiki?curid=2922264", "title": "Pedro Chapp\u00e9 Garc\u00eda", "text": ""}
{"id": "2922265", "revid": "110157", "url": "https://it.wikipedia.org/wiki?curid=2922265", "title": "Lars-Magnus Lindgren", "text": "Biografia.\nIl suo film \"Il mio caro John\" (1964) ricevette la \"nomination\" all'Academy Award come miglior film in lingua straniera. Fra gli altri suoi film noti, Esistono gli angeli? e \"Le calde palme di Rio\" (\"Svarta palmkronor\"), un film del 1968 tratto da un romanzo di Peder Sj\u00f6gren del 1944 ."}
{"id": "2922266", "revid": "3115", "url": "https://it.wikipedia.org/wiki?curid=2922266", "title": "Angelo Davoli", "text": "Biografia.\nDiplomatosi presso l'istituto tecnico industriale della sua citt\u00e0 natale, ha studiato pittura all'Accademia di belle arti di Bologna, completando la sua formazione grazie alla frequentazione di artisti e intellettuali.\nHa esposto opere in una personale presso la Galleria Hof &amp; Huyser di Amsterdam e nelle mostre \"Industrial Landscapes\" (Civici musei di Reggio Emilia) e \"Sky-line\", organizzata dalla Soprintendenza ai Beni e alle Attivit\u00e0 Culturali dell'Emilia-Romagna a Bologna nel 2004. Sempre nel 2004 ha partecipato alla Quadriennale di Roma e ha vinto il premio Michetti (55\u00aa edizione). \u00c8 stato inoltre presente in esposizioni a Palazzo Reale, al PAC (Padiglione d'Arte Contemporanea) di Milano, alla Galleria di arte contemporanea di Lubiana.\nHa curato le scene per lo spettacolo di danza della compagnia Aterballetto \"InCanto dall'Olando Furioso\" (dicembre del 2007) al Teatro Municipale di Reggio Emilia.\nCon la medesima compagnia ha realizzato nel 2009 la parte scenica e i video di \"Certe notti\" (ottobre 2009) al Teatro degli Arcimboldi a Milano. Nel dicembre dello stesso anno, ha realizzato la mostra \"Cantiere Morini Work in Progress\" alla First Gallery di Roma, seguita da una personale a palazzo Casotti di Reggio Emilia.\nNel settembre 2010 ha inaugurato una personale alla Galleria Dieffe di Torino, nell'ambito dell'evento TAG (Torino Art Galleries).\nNel 2011 viene segnalato da Fabio Fazio per il Padiglione Italia della cinquantaquattresima Biennale d'arte di Venezia, curato da Vittorio Sgarbi. Ha partecipato inoltre al film Quiproquo.\n\u00c8 scomparso nel 2014, dopo una lunga malattia, il giorno prima del suo 54-esimo compleanno. \nNella primavera del 2015 viene istituito l'Archivio Angelo Davoli, uno spazio culturale volto alla tutela, alla gestione e alla promozione della sua opera artistica.\nNell'autunno del 2015 ha avuto luogo a Reggio Emilia, presso Palazzo da Mosto, una mostra antologica delle opere di Davoli, comprendente numerosi dipinti, scritti, video e fotografie dell'artista.\nRicerca pittorica.\nDalla fine degli anni ottanta, Angelo Davoli ha indirizzato la propria ricerca pittorica all'ambito del paesaggio contemporaneo, con tematiche relative ai luoghi dismessi e pi\u00f9 in generale alle architetture industriali, rappresentati nel quadro della pittura paesaggistica.\nLa periferia industriale \u00e8 concepita come espressione della modernit\u00e0: mutevole, precaria e soggetta ad un incessante cambiamento. Le fabbriche e gli insediamenti rappresentati sono quelli tipici della pianura padana, che entra in sintonia con essi grazie a una studiata integrazione tra paesaggio e tecnologia. \nElemento caratterizzante delle opere di Davoli \u00e8 l'assenza dell'uomo: il paesaggio viene rappresentato in una dimensione in cui nessuno assiste allo scorrere del tempo; ciminiere e silos restano le sole testimonianze di un'epoca passata e coabitano con l'ambiente in spazi apparentemente abbandonati dalla memoria umana.\nUna luce piena avvolge e fa emergere dallo sfondo gli edifici.\nL'altro soggetto al centro della ricerca dell'artista \u00e8 il cielo, che, contraddistinto da un'impronta realistica, viene spesso ritratto in un limpido azzurro, accompagnato da nuvole e aerei o posto come sfondo alle costruzioni industriali.\nIl significato del cielo nell'indagine artistica di Davoli \u00e8 legato al paesaggio moderno, che appare radicalmente trasformato rispetto a un tempo. Cos\u00ec viene descritto il ruolo che il cielo ricopre nella sua pittura:\nTecnica.\nLa tecnica di Davoli si contraddistingue per un marcato realismo fotografico, affiancato a metodi della pittura tradizionale. La sintesi di questi aspetti d\u00e0 vita a opere caratterizzate da \"una realt\u00e0 ancor pi\u00f9 reale\".\nSecondo l'artista, infatti, \"nell'arte oggi vi \u00e8 un interscambio continuo tra fotografia e pittura\". Il lavoro di Davoli tende perci\u00f2 a sottolineare questa relazione, creando \"attraverso una tecnica \"in apparenza\" iper-realista di avvicinare sempre di pi\u00f9 la pittura alla fotografia, per arrivare paradossalmente ad affermarne anche la profonda diversit\u00e0.\"\nCollegamenti esterni.\nAngelo Davoli\nYouTube - Angelo Davoli dipinge i silos al cantiere Morini \nLibreria Bocca - Angelo Davoli: Esposizioni (1999-2010)\nwww.eccellentipittori.it - Angelo Davoli"}
{"id": "2922267", "revid": "300067", "url": "https://it.wikipedia.org/wiki?curid=2922267", "title": "Pedro Chappe Garcia", "text": ""}
{"id": "2922268", "revid": "339392", "url": "https://it.wikipedia.org/wiki?curid=2922268", "title": "Estadio Olimpico Monumental", "text": ""}
{"id": "2922269", "revid": "125934337", "url": "https://it.wikipedia.org/wiki?curid=2922269", "title": "The Edge of Love", "text": "The Edge of Love \u00e8 un film del 2008 diretto da John Maybury. In Italia \u00e8 stato distribuito direttamente in Home Video a partire dal 22 febbraio 2012.\nTrama.\nBasato su eventi accaduti durante la seconda guerra mondiale tra Londra e il Galles, The Edge of Love racconta dell'amore del poeta Dylan Thomas per due donne affascinanti e grintose, Caitlin McNamara e Vera Phillips. Entrer\u00e0 nelle loro vite un ufficiale dell'esercito inglese, William Killick. \nIl film racconta come le vite dei protagonisti si intrecciano e di come l'amore che provano li coinvolger\u00e0 inevitabilmente in questo grande impeto della vita e delle emozioni, tra promesse non mantenute, passione, tradimento e amore, l'ombra della guerra e la costante minaccia della morte imminente spingere i protagonisti ai limiti dell'amore."}
{"id": "2922270", "revid": "339392", "url": "https://it.wikipedia.org/wiki?curid=2922270", "title": "Stadio Ol\u00edmpico Monumental", "text": ""}
{"id": "2922272", "revid": "287204", "url": "https://it.wikipedia.org/wiki?curid=2922272", "title": "Pedro Chappe", "text": ""}
{"id": "2922274", "revid": "339392", "url": "https://it.wikipedia.org/wiki?curid=2922274", "title": "Stadio Olimpico Monumental", "text": ""}
{"id": "2922277", "revid": "197586", "url": "https://it.wikipedia.org/wiki?curid=2922277", "title": "Giovecca di Lugo", "text": ""}
{"id": "2922281", "revid": "1543377", "url": "https://it.wikipedia.org/wiki?curid=2922281", "title": "Trougoumb\u00e9", "text": "Trougoumb\u00e9, o anche Troungoumb\u00e9, \u00e8 un comune urbano del Mali facente parte del circondario di Nioro du Sahel, nella regione di Kayes."}
{"id": "2922282", "revid": "287204", "url": "https://it.wikipedia.org/wiki?curid=2922282", "title": "Trougoumbe", "text": ""}
{"id": "2922283", "revid": "86343", "url": "https://it.wikipedia.org/wiki?curid=2922283", "title": "Troungoumb\u00e9", "text": ""}
{"id": "2922284", "revid": "526219", "url": "https://it.wikipedia.org/wiki?curid=2922284", "title": "Piero Antonio Toma", "text": "Biografia.\nEsordisce giovanissimo nel suo paese d'origine come corrispondente di numerosi quotidiani e settimanali. Nel 1962 si laurea all'Universit\u00e0 di Napoli in Scienze Politiche con 110/110: \u00e8 la prima tesi in Italia sulla Cina comunista.\nAttivit\u00e0 giornalistica.\nHa collaborato a numerosi quotidiani da Il Mattino al Corriere della Sera, alla Gazzetta del Mezzogiorno, a Il Sole 24 ORE, dove \u00e8 rimasto per una ventina d'anni. Ha fondato e diretto numerosi periodici, come \"La Gazzetta della Campania\", \"Napoli Guide\", la prima testata di quartiere a Napoli, \"Vomero News\" e un mensile per la diffusione del libro, \"L\u00e8ggere Legg\u00e8ro\". Collabora con La Repubblica (Napoli).\nLibri.\n\u00c8 autore di saggi, poesie e racconti, fra i quali:\nCanzoni.\n\u00c8 autore di testi musicati dal cantautore Lino Blandizzi:\nPremi.\nUn premio alla carriera di giornalista e di saggista dell'informazione gli \u00e8 stato conferito il 12 aprile 2003 a Reggio Calabria con il Trofeo Pep\u00e8 Caminiti. Nel dicembre 2004 per i tipi di Grimaldi ha firmato \"Il silenzio dei giusti. Napoli 1943. Il ritorno degli Ebrei\", un romanzo-verit\u00e0 su una intera comunit\u00e0 della Campania che salva una sessantina di ebrei dalla deportazione, e che \u00e8 stato premiato in Israele. Per la sua attivit\u00e0 culturale nel campo del giornalismo e della saggistica ha ricevuto il Trofeo Chinnici, il Premio Pompei, il Premio Palizzi e il Premio Megaris. Nel 2011 gli \u00e8 stato conferito il Premio Fanzago per la sua attivit\u00e0 giornalistica e saggistica. Nel 2015 gli \u00e8 stato assegnato il Premio giornalistico \u201cAntonio Maglio\u201d alla carriera. Nel 2017 gli \u00e8 stato assegnato il Premio internazionale Francesco Saverio Nitti per il saggio \"Dal Mezzogiorno al Mediterraneo, il lungo tempo della rinascita\", Guida Editori, 2015. Ed infine nel 2019 \u00e8 stato insignito del Premio Nazionale Olmo. \nOnorificenze.\nIl 27 gennaio 2015 il Comune di Tora e Piccilli (Caserta) gli ha conferito la cittadinanza onoraria per il suo volume \u201c\"Il silenzio dei giusti - 1943. Il ritorno degli ebrei\"\u201d, pubblicato dieci anni fa dall'editore Grimaldi. Il volume, che \u00e8 stato presentato in tre citt\u00e0 d'Israele, narra di un gruppo di ebrei napoletani che, dopo aver soggiornato in quel paese fra il 1942 e il 1943, all'arrivo delle truppe tedesche furono salvati grazie all'ospitalit\u00e0, all'accoglienza e al \u201csilenzio\" degli abitanti. Per questa coraggiosa solidariet\u00e0 il Presidente della Repubblica Carlo Azeglio Ciampi confer\u00ec al Comune di Tora e Piccilli la medaglia al valor civile.\nAttivit\u00e0 di agenzia stampa.\nNel 1984 ha fondato e diretto fino al 1999 l'agenzia stampa Informedia specializzata nella diffusione di notizie economiche. Dal 1990 al 1993 ha svolto la funzione di ghost writer del Rettore della universit\u00e0 Federico II, Carlo Ciliberto. Dal 2006 dirige l'Istituto di Servizi per l'Informazione.\nEditoria.\nDal dicembre 2005 ha costituito insieme con Nando Vitali e Vittorio Bongiorno, una casa editrice, Compagnia dei Trovatori, con collane riservate alla letteratura, alla memorialistica, alla poesia e alle biografie, e di cui \u00e8 presidente."}
{"id": "2922285", "revid": "86343", "url": "https://it.wikipedia.org/wiki?curid=2922285", "title": "Troungoumbe", "text": ""}
{"id": "2922286", "revid": "123610395", "url": "https://it.wikipedia.org/wiki?curid=2922286", "title": "Rita Coolidge", "text": "Soprannominata \"The Delta Lady\" (\"la ragazza del delta\"), dal titolo di una canzone di Leon Russell a lei dedicata , \u00e8 dedita ai generi pop, country, rock, folk e R&amp;B ed \u00e8 in attivit\u00e0 dalla fine degli anni sessanta. Nel corso della sua cinquantennale carriera, ha inciso circa una trentina di album, tre dei quali in coppia con l'ex-marito Kris Kristofferson e si \u00e8 aggiudicata per due volte il Premio Grammy, nel 1973 e 1975.\nOltre che con Kristofferson, Rita Coolidge ha collaborato anche con artisti quali Eric Clapton, Leon Russell, Joe Cocker, Stephen Stills, Roger Waters.\nBiografia.\nRita Coolidge cominci\u00f2 a cantare a due anni nel coro della chiesa di suo padre, pastore battista. Molti anni pi\u00f9 tardi, mise a frutto il suo talento musicale esibendosi nei club studenteschi per pagarsi gli studi alla Florida State University. Dopo il diploma, tuttavia, si sent\u00ec talmente attratta dalla musica che prefer\u00ec continuare su questa strada.\nLa sua carriera professionale ebbe inizio a Memphis dove, dopo un breve periodo come cantante di \"jingle\" pubblicitari, incise un 45 giri che ebbe un discreto successo nelle radio locali, \"Turn Around and Love Me\". Trasferitasi a Los Angeles, prese parte all'incisione dei cori di \"Accept No Substitute\", LP di Delaney &amp; Bonnie, e al successivo tour che li port\u00f2 in giro per gli Stati Uniti d'America.\nIl grande pubblico la scopr\u00ec nel successivo tour di \"Mad Dogs and Englishmen\" (1970), show di Joe Cocker e Leon Russell da cui fu tratto un fortunato doppio album e un film. In questa occasione Leon Russell compose la canzone \"Delta Lady\", a lei dedicata.\nL'anno successivo vede il debutto solista di Rita, con un LP intitolato semplicemente \"Rita Coolidge\", e l'incontro con Kris Kristofferson, con cui prese parte alla lavorazione del film \"Pat Garrett &amp; Billy the Kid\" e spos\u00f2 nel 1973. Dal matrimonio, durato sette anni e conclusosi con un divorzio per i problemi di alcolismo di lui, \u00e8 nata la figlia Casey.\nInsieme a Kristofferson, Rita Coolidge realizz\u00f2 tre album e ottenne due Grammy come migliore duo country dell'anno (1973 e 1975), senza tuttavia trascurare la sua carriera solista, che prosegu\u00ec con \"Nice Feelin\"', \"The Lady's Not for Sale\" e \"Fall into Spring\", in cui compaiono brani scritti da autori prestigiosi quali Graham Nash, Neil Young, Bob Dylan, Leonard Cohen, Jackie De Shannon, oltre a quelli firmati dal marito e dal chitarrista di fiducia Marc Benno.\nNel 1977 fu dato alle stampe quello che si rivel\u00f2 l'album pi\u00f9 venduto di tutta la sua carriera, \"Anytime... Anywhere\". Oltre a ottenere il disco di platino per aver superato il milione di copie vendute, diede vita a diversi singoli di successo, il pi\u00f9 fortunato dei quali fu \"We're All Alone\", scritto da Boz Scaggs, che raggiunse il primo posto nella classifica della rivista \"Cashbox\".\nNegli anni ottanta, altri significativi successi vennero da brani inclusi in colonne sonore di film, quali \"All Time High\" per \"Octopussy - Operazione piovra\" e \"Love Came For Me\" per \"Splash - Una sirena a Manhattan\". Nel 1991 lanci\u00f2 anche un singolo con due canzoni in lingua giapponese, che ebbero in Giappone un discreto riscontro di vendite, mentre l'anno successivo collabor\u00f2 alla realizzazione di \"Amused to Death\", terzo album da solista di Roger Waters. La sua voce compare proprio nel brano che d\u00e0 il titolo all'album.\nDopo aver pubblicato nel 2004 un cofanetto antologico (\"Delta Lady \u2014 The Rita Coolidge Anthology\") che copre tutta la sua carriera, Rita Coolidge ha realizzato nel 2006 un album di jazz intitolato \"And So Is Love\". A proposito del jazz, Rita ebbe modo di dichiarare: \u00abNon pretendo di capire quel tipo di musica, non so neppure da dove venga: mi sono trovata in studio ad aprire la bocca e i suoni mi sono spontaneamente venuti fuori. \u00c8 stato facile, forse la cosa pi\u00f9 facile che abbia mai registrato.\u00bb"}
{"id": "2922287", "revid": "287204", "url": "https://it.wikipedia.org/wiki?curid=2922287", "title": "Pierre Boulanger", "text": ""}
{"id": "2922292", "revid": "36426", "url": "https://it.wikipedia.org/wiki?curid=2922292", "title": "Giovane uomo introdotto tra le Arti Liberali", "text": ""}
{"id": "2922297", "revid": "461547", "url": "https://it.wikipedia.org/wiki?curid=2922297", "title": "Cervellati", "text": ""}
{"id": "2922298", "revid": "1543377", "url": "https://it.wikipedia.org/wiki?curid=2922298", "title": "Y\u00e9r\u00e9r\u00e9", "text": "Y\u00e9r\u00e9r\u00e9 \u00e8 un comune rurale del Mali facente parte del circondario di Nioro du Sahel, nella regione di Kayes.\nIl comune \u00e8 composto da 10 nuclei abitati:"}
{"id": "2922300", "revid": "287204", "url": "https://it.wikipedia.org/wiki?curid=2922300", "title": "Yerere", "text": ""}
{"id": "2922301", "revid": "984922", "url": "https://it.wikipedia.org/wiki?curid=2922301", "title": "Richard Hobert", "text": "Biografia.\nHa iniziato la sua carriera cinematografica nel 1993 con il film \"Spring of Joy\", dopo aver diretto diversi film televisivi. \u00c8 sposato dal 2000 con l'attrice svedese Lena Endre."}
{"id": "2922309", "revid": "1543377", "url": "https://it.wikipedia.org/wiki?curid=2922309", "title": "Youri (Mali)", "text": "Youri \u00e8 un comune urbano del Mali facente parte del circondario di Nioro du Sahel, nella regione di Kayes."}
{"id": "2922310", "revid": "436907", "url": "https://it.wikipedia.org/wiki?curid=2922310", "title": "Haifisch", "text": "Haifisch \u00e8 un singolo del gruppo musicale tedesco Rammstein, pubblicato il 28 maggio 2010 come terzo estratto dal sesto album in studio \"Liebe ist f\u00fcr alle da\".\nDescrizione.\nLa canzone parla della coesione e della fedelt\u00e0 reciproca dei membri del gruppo, che si espongono al giudizio altrui. La band \u00e8 implicitamente paragonata a uno squalo, considerato un animale crudele eppure sofferente nell'indifferenza generale. Il ritornello \u00e8 un rovesciamento del testo della ballata \"Die Moritat von Mackie Messer\", inserita ne \"L'opera da tre soldi\" di Bertolt Brecht e Kurt Weill.\nVideo musicale.\nIl videoclip \u00e8 stato diffuso il 23 aprile 2010 nella pagina Myspace del gruppo.\nNel \"making of\" del video i membri della band spiegano di aver rappresentato il contrario di quanto afferma il testo (la fedelt\u00e0 reciproca dei membri del gruppo), rappresentando la morte di Till Lindemann e i sospetti reciproci fra i membri della band su chi possa averlo ucciso. Il video inizia con il funerale di Lindemann dove i membri della band si trovano insieme ad altre persone, tra le quali Marilyn Manson. Scoppia una lite tra due donne, di cui una incinta, probabilmente amanti del cantante. Nel frattempo, il resto della band si consulta su chi potrebbe rimpiazzare il defunto cantante (viene mostrata una foto del gruppo con la faccia di Henry Rollins e poi di James Hetfield al posto di quella di Lindemann). Il video continua con le varie scene di come \u00e8 morto il cantante, ripensate dai vari membri, tutte basate su precedenti video dei Rammstein: viene picchiato e dato alle fiamme da Christoph Schneider (\"Du hast\"); Richard Kruspe gli taglia una fune mentre scalano una montagna, lasciandolo cadere da un dirupo (\"Ohne dich\"); Oliver Riedel gli stacca il tubo dell'ossigeno dalla tuta spaziale mentre sono sulla Luna (\"Amerika\") e Christian Lorenz lo ingozza di spaghetti, facendolo alla fine soffocare (\"Keine Lust\"). Inoltre, si pu\u00f2 vedere Till nei panni di Biancaneve schiaffeggiare Paul Landers (\"Sonne\"), il quale poi lo uccider\u00e0 con una mela avvelenata. In seguito, dopo essersi resi conto di essere stati tutti complici della morte di Lindemann, i membri della band iniziano una rissa in cui Kruspe perde due denti, abbastanza appuntiti (\"Du riechst so gut\"), e Lorenz cade nella tomba di Lindemann, rompendo la bara senza trovare nessuno all'interno. Alla fine viene mostrato il cantante, dal look \"austriaco\" (\"Wiener Blut\"), sano e salvo alle Hawaii (\"Mein Land\"), mentre manda una cartolina alla band raffigurante lui stesso con uno squalo che ha catturato.\nNel video si possono leggere dei versi di alcune loro canzoni sulle corone di fiori della bara di Till Lindemann: \u00ab\"Seine Worte frisst der Wind\"\u00bb (\u00abIl vento mangia le sue parole\u00bb) da \"Nebel\", \u00ab\"Mein Herz brennt\"\u00bb (\u00abIl mio cuore brucia\u00bb) dall'omonima canzone, \u00ab\"Ich werde in die Tannen gehen\"\u00bb (\u00abAndr\u00f2 tra gli abeti\u00bb) da \"Ohne dich\" e \u00ab\"Am Ende bleib ich doch alleine\"\u00bb (\u00abAlla fine rimango solo\u00bb) da \"Seemann\".\nTracce.\nTesti e musiche dei Rammstein."}
{"id": "2922311", "revid": "1573940", "url": "https://it.wikipedia.org/wiki?curid=2922311", "title": "Phyllostomidae", "text": "I Fillostomidi (Phyllostomidae ) sono una famiglia di Chirotteri. \nDescrizione.\nDimensioni.\nComprende pipistrelli con la lunghezza dell'avambraccio tra e e un peso fino a . Vi appartiene il Vampiro spettro, il pi\u00f9 grande pipistrello del Nuovo Mondo.\nAspetto.\nLa maggior parte delle forme ha una foglia nasale pi\u00f9 o meno sviluppata, principalmente a forma di punta di lancia, altre volte ridotta ad una cresta sopra il naso oppure formata soltanto da protuberanze o verruche. Un trago \u00e8 sempre presente. Alcune forme specializzate nel succhiare il polline e il nettare dai fiori hanno un muso allungato e sottile e una lingua estensibile, con delle papille filiformi all'estremit\u00e0. La coda pu\u00f2 mancare od essere relativamente lunga, inclusa oppure estendersi oltre l'uropatagio, anch'esso di dimensioni variabili. Il trochite dell'omero \u00e8 articolato con la scapola. Il secondo dito della mano ha un metacarpo ben sviluppato ed una piccola falange; le ultime tre dita hanno ognuna tre falangi ossificate. La cintura scapolare \u00e8 normale. La settima vertebra cervicale non \u00e8 fusa con la prima dorsale. I piedi sono di proporzioni normali, la fibula \u00e8 presente, sebbene la porzione superiore sia cartilaginea, il bacino \u00e8 normale. Il cranio \u00e8 privo di processi post-orbitali, mentre le ossa pre-mascellari sono ben sviluppate e saldate con la parte del rostro circostante. Nella porzione palatale sono presenti due piccoli fori.\nDistribuzione.\nLa famiglia \u00e8 diffusa nel continente americano, dagli Stati Uniti d'America meridionali, fino all'Argentina settentrionale.\nTassonomia.\nAttualmente la famiglia \u00e8 suddivisa in 7 sottofamiglie.\nEvoluzione.\nLa Famiglia \u00e8 presente dal Miocene in America meridionale e dal Pleistocene nell'America settentrionale e nei Caraibi."}
{"id": "2922312", "revid": "110157", "url": "https://it.wikipedia.org/wiki?curid=2922312", "title": "Gaelic Athletic Association", "text": "La Gaelic Athletic Association o GAA (in gaelico Cumann L\u00fathchleas Gael o CLG) \u00e8 l'organizzazione internazionale di promozione culturale e sportiva, di diffusione e di governo degli sport tradizionali gaelici quali hurling, calcio gaelico, pallamano gaelica e rounders.\nLa GAA promuove anche musica e danza e la lingua irlandese.\nStoria.\nLa storia della GAA comincia il 1\u00ba novembre 1884 in una sala da biliardo dell'Hayes' Hotel di Thurles. Michael Cusack, di madrelingua gaelica, aveva appena fondato uno dei primi club di hurling a Dublino e rimase sorpreso dalla scarsa partecipazione allo sport. Per rimediare a questa situazione, e far ritornare l'hurling ad essere il passatempo preferito dagli irlandesi, Cusack convinse altri sei notabili a riunirsi e fondare la Gaelic Athletic Association.\nNel 1918 la GAA venne interdetta dal governo britannico ma i giochi gaelici continuarono ad essere praticati.\nPi\u00f9 recentemente, un graduale disinteresse delle nuove generazioni ha portato la GAA a lanciare una serie di progetti di sviluppo rivolti anche agli irlandesi emigrati.\nStruttura.\nLa GAA \u00e8 un'associazione democratica composta da organi e comitati organizzatori posti in una struttura gerarchica. Tutti i membri partecipano su base volontaria. L'attuale presidente si chiama Christy Cooney.\nAnni fa l'associazione ha varato la cosiddetta Regola 42 che vieta lo svolgimento di manifestazioni sportive non correlate alla GAA nei campi sportivi facenti capo all'associazione, regola poi sospesa temporaneamente solo nel 2005.\nCompetizioni.\nNazionali.\nIl torneo pi\u00f9 popolare \u00e8 chiamato All-Ireland Championships dove le 32 contee dell'isola d'Irlanda (quindi Irlanda e Irlanda del Nord) competono per conquistare il Provincial championships, l'All-Ireland Senior Football Championship e l'All-Ireland Senior Hurling Championship. Fin dal 1892 il club che vince nella propria contea pu\u00f2 rappresentare la stessa anche utilizzando altri giocatori che partecipano allo stesso campionato di contea.\nInternazionali.\nLa GAA non organizza direttamente competizioni internazionali che utilizzino le regole specifiche del calcio gaelico o dell'hurling. Grazie a dei compromessi sul regolamento ci sono incontri con team scozzesi e australiani.\nCampi di gioco.\nCroke Park \u00e8 lo stadio principale ed ha una capacit\u00e0 di 82.300 (si posiziona nei primi cinque stadi d'Europa per capacit\u00e0). Ogni anno, nel giorno di San Patrizio (17 marzo) ospita le finali All-Ireland per club di calcio gaelico e hurling.\nAltri stadi sono il Semple Stadium di Thurles (53.000 spettatori), il Gaelic Grounds di Limerick (50.000) e il P\u00e1irc U\u00ed Chaoimh di Cork (43.500)."}
{"id": "2922314", "revid": "729019", "url": "https://it.wikipedia.org/wiki?curid=2922314", "title": "Barcelona Open Banco Sabadell 2010 - Doppio", "text": "Il doppio del Barcelona Open Banco Sabadell 2010 \u00e8 stato un torneo di tennis facente parte dell'ATP World Tour 2010.\nDaniel Nestor e Nenad Zimonji\u0107 erano i campioni uscenti e hanno sconfitto Lleyton Hewitt e Mark Knowles in finale 4\u20136, 6\u20133, [10-6].\nTeste di serie.\nLe teste di serie passano direttamente al secondo turno."}
{"id": "2922316", "revid": "287204", "url": "https://it.wikipedia.org/wiki?curid=2922316", "title": "Leonard Schapiro", "text": "Nato in una famiglia ebrea a Glasgow e cresciuto in Russia, ha conseguito gli studi superiori presso l'University College di Londra e ha praticato l'avvocatura e la carriera diplomatica fino alla pubblicazione, nel 1955, di \"The Origins of the Communist Autocracy\", che gli ha consentito, nel 1962, l'accesso alla carriera accademica come professore di Scienze Politiche, con particolare riferimento agli studi sull'Unione Sovietica, presso la London School of Economics. Ha composto una biografia di Ivan Turgenev (\"Turgenev: his life and times\") e dello stesso Turgenev ha tradotto dal russo Acque di primavera. \nSecondo Archie Brown (\"The Study of Totalitarianism and Authoritarianism\", in \"The British Study of Politics in the Twentieth Century\") Leonard Schapiro \u00e8 fra le figure chiave degli studi sull'Unione Sovietica e, pi\u00f9 in generale, sul sistema comunista europeo accanto a Hugh Seton-Watson e Alexander Nove e sembra che abbia subito, agli inizi della sua carriera, l'opposizione per motivi politici di Edward H. Carr, autore della nota \"Storia dell'Unione Sovietica\" in 14 volumi. "}
{"id": "2922323", "revid": "125019", "url": "https://it.wikipedia.org/wiki?curid=2922323", "title": "Stanis\u0142aw Kostka Potocki", "text": "Egli era figlio del voivoda di Leopoli, il conte Eustachy Potocki, era fratello di Roman Ignacy Potocki ed apparteneva ad una delle pi\u00f9 antiche famiglie dell'alta nobilt\u00e0 polacca, la szlachta.\nDopo aver studiato con il fratello al Collegium Nobilium di Varsavia storia e lingua polacche e filosofia, letteratura e arte a Wilan\u00f3w, intraprese il Gran Tour d'Europa, visitando la Germania e alcune citt\u00e0 dell'Italia, in particolare Roma, dove conobbe Jacques-Louis David, che sarebbe diventato suo amico e che lo avrebbe ritratto a cavallo nel capolavoro riposto al Museo nazionale di Varsavia: \"Ritratto del conte Stanislao Potocki\".\nNel 1781 venne nominato \"podstoli\" della corona e partecip\u00f2 alla guerra russo-polacca del 1792 come deputato liberal-monarchico di Lublino, fece parte del Partito Patriottico e fu amico dell'ambasciatore sassone Alois Friedrich von Br\u00fchl, cerc\u00f2 di spingere gli stati tedeschi contro la Russia in aiuto dell'indifesa Polonia.\nPotocki fu membro della Societ\u00e0 degli amici della scienza, della Commissione nazionale per l'istruzione e del Consiglio di Stato nel 1809.\nIl conte organizz\u00f2 degli scavi archeologici a Laurentum e a Nola, esibendo la sua collezione d'arte romana al museo nazionale; Potocki fu anche autore di romanzi storici sul modello di Walter Scott e di articoli in riviste liberali dell'epoca."}
{"id": "2922325", "revid": "2173005", "url": "https://it.wikipedia.org/wiki?curid=2922325", "title": "Metropolitane per numero di passeggeri annui", "text": "Le pi\u00f9 usate metropolitane in termini di passeggeri trasportati ogni anno:"}
{"id": "2922327", "revid": "307923", "url": "https://it.wikipedia.org/wiki?curid=2922327", "title": "Diafounou", "text": ""}
{"id": "2922331", "revid": "119103174", "url": "https://it.wikipedia.org/wiki?curid=2922331", "title": "Acidi grassi essenziali", "text": "Gli acidi grassi essenziali (o EFA, dall'inglese \"Essential Fatty Acids\") sono quegli acidi grassi che l'uomo, cos\u00ec anche come altri animali, deve introdurre attraverso la dieta per mantenere l'organismo in buone condizioni di salute. Questi acidi grassi sono necessari all'organismo, che non \u00e8 in grado di sintetizzarli; Sono due: l'acido linoleico e l'acido \u03b1-linolenico.\nStruttura chimica.\nGli acidi grassi sono idrocarburi a catena discontinua e lineare in possesso di un gruppo carbossilico (COOH) ad una estremit\u00e0. Il carbonio accanto al carbossilato \u00e8 noto come \u03b1 (alfa), il carbonio successivo come \u03b2 (beta), e cos\u00ec via. Poich\u00e9 gli acidi grassi biologici possono essere di diverse lunghezze, l'ultima posizione \u00e8 etichettata come \"\u03c9\" (omega), ultima lettera dell'alfabeto greco. Un esempio della struttura chimica di un acido grasso libero \u00e8:\nClassificazione.\nGli acidi grassi essenziali sono classificati in:\nEsempi.\nGli acidi grassi essenziali pi\u00f9 importanti sono l'acido \u03b1-linolenico (appartenente al gruppo degli omega 3) e l'acido linoleico (appartenente al gruppo degli omega 6).\nFurono definiti vitamina F quando, al tempo della loro scoperta nel 1923, se ne intu\u00ec la loro importanza a livello nutrizionale. Nel 1930 essi furono classificati come acidi grassi, pi\u00f9 che come vitamine.\nIn cosmetica questa pseudovitamina F viene definita spesso \"fattore vitageno\"."}
{"id": "2922334", "revid": "1543377", "url": "https://it.wikipedia.org/wiki?curid=2922334", "title": "Diafounou Diongaga", "text": "Diafounou Diongaga \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 8 nuclei abitati:"}
{"id": "2922339", "revid": "1543377", "url": "https://it.wikipedia.org/wiki?curid=2922339", "title": "Diafounou Gory", "text": "Diafounou Gory \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 14 nuclei abitati:"}
{"id": "2922340", "revid": "287204", "url": "https://it.wikipedia.org/wiki?curid=2922340", "title": "Asterix Avo Volley", "text": "L'Asterix Avo Volley \u00e8 una societ\u00e0 pallavolistica femminile belga, con sede a Beveren: milita nel campionato belga di Liga A.\nStoria.\nIl club del Damesvolleybalclub Aster\u00edx Kieldrecht \u00e8 stato fondato nel 1969, ma \u00e8 soltanto alla fine degli anni ottanta che riesce a raggiungere la massima serie del campionato belga.\nNel 1996 vince il primo trofeo della sua storia, la Coppa del Belgio, seguito due anni dopo dal primo scudetto: inizia quindi un prolifico periodo di vittorie che continua ancora oggi con affermazioni in campionato, coppa e Supercoppa, il tutto coronato da una vittoria in campo europeo, la Top Teams Cup 2000-01, attuale Coppa CEV. Nel 2010 sfiora un nuovo successo a livello europeo arrivando al secondo posto nella Challenge Cup, sconfitta in finale dal Dresdner.\nNel 2016, in seguito alla fusione col AVO Melsele, altro club di Beveren, la societ\u00e0 cambia nome in Asterix Avo Volley, continuando a collezionare trofei in patria."}
{"id": "2922341", "revid": "1931498", "url": "https://it.wikipedia.org/wiki?curid=2922341", "title": "Vladimir Dmitrievi\u010d Dudincev", "text": "Comp\u00ec gli studi a Mosca laurandosi in giurisprudenza. Dal 1933 collabor\u00f2 con alcune Case editrici di Stato. Arruolatosi durante la Seconda guerra mondiale, nel 1942 fu ferito nei pressi di Leningrado. Nell'immediato dopoguerra inizi\u00f2 a lavorare come saggista alla \"Komsomolskaja Pravda\". Nel 1952 pubblic\u00f2 \"U semi bogatyrej\" (\"Dai sette paladini russi\").\nNel 1956, a seguito del secondo Congresso degli scrittori sovietici, inizi\u00f2 il cosiddetto \"disgelo\" letterario. In questo contesto Dudincev pubblic\u00f2 il suo primo romanzo, \"Ne chlebom edynim\", uscito in rivista nel 1956 (su Novyj Mir 8, 9,10) e in volume separato nel 1957, pubblicato in Italia con il titolo \"Non di solo pane\" (tradotto da Eridano Bazzarelli). Il romanzo, che mette in luce la corruzione e l'incompetenza del potere burocratico sovietico, diventa un caso letterario in patria e all'estero, suscitando grande scandalo nella classe dirigente, che presto provvede ad ostracizzarne l'autore. Nei quarant'anni che seguirono, fino alla morte avvenuta a Mosca nel 1998, riuscir\u00e0 a pubblicare solo un breve racconto, \"Novogodniaja skazka\" (1960), pubblicato in Italia con il titolo \"Storia di Capodanno\" (tradotto da Fausto Malcovati), e il romanzo \"Belye odezdy\" (1988), pubblicato in Italia con il titolo \"Vesti bianche\" nel 2021 dall'editore Besa Muci (tradotto da Anna Belozorovitch, ISBN 978-88-3629-196-0). "}
{"id": "2922342", "revid": "1632387", "url": "https://it.wikipedia.org/wiki?curid=2922342", "title": "Digital Ghosts", "text": "Digital Ghost \u00e8 il sesto album della band progressive metal statunitense Shadow Gallery, pubblicato nel 2009.\n\u00c8 il primo album della band che vede nella formazione il nuovo cantante Brian Ashland, ingaggiato in sostituzione di Mike Baker, deceduto nel 2008."}
{"id": "2922356", "revid": "2223986", "url": "https://it.wikipedia.org/wiki?curid=2922356", "title": "Squadra italiana di Coppa Davis", "text": "La squadra italiana di Coppa Davis rappresenta l'Italia in Coppa Davis dal 1922. L'Italia ha vinto la coppa soltanto una volta, nel 1976 (Adriano Panatta, Corrado Barazzutti, Paolo Bertolucci e Tonino Zugarelli, capitano non giocatore Nicola Pietrangeli) ed altre sei volte \u00e8 giunta in finale (1960, 1961, 1977, 1979, 1980 e 1998). Fino alla retrocessione del 2000, la nazionale italiana era l'unica a essere sempre stata presente nel Gruppo Mondiale (\"World Group)\".\nOrganico recente.\nNella seguente tabella sono elencati i tennisti che hanno ricevuto almeno una convocazione nelle ultime sei edizioni della Coppa Davis. In colonna le edizioni della competizione e le squadre affrontate. I numeri nei riquadri indicano il ranking del giocatore rispettivamente nel singolare e nel doppio nei giorni in cui si sono disputati gli incontri (i numeri segnati in grassetto segnalano in quale delle due specialit\u00e0 il giocatore \u00e8 sceso in campo, se in una sola o in entrambe). Di tutti gli altri viene comunque indicato il ranking per dare un quadro globale della situazione.\nRisultati.\n = Incontro del Gruppo Mondiale\nSedi.\nLa seguente lista riporta gli impianti sportivi italiani che hanno ospitato nella storia almeno un incontro di Coppa Davis della squadra italiana.\nStatistiche giocatori.\nDi seguito la classifica dei tennisti italiani con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. Evidenziati quelli tuttora in attivit\u00e0.Aggiornato alla Coppa Davis 2020-2021.\nAndamento.\nLa seguente tabella riflette l'andamento della squadra dal 1990 ad oggi.\nPrecedenti.\nLa seguente tabella illustra i precedenti della squadra italiana contro le squadre incontrate almeno una volta nella storia della Coppa Davis.\nAggiornata alla Coppa Davis 2020-2021."}
{"id": "2922358", "revid": "767487", "url": "https://it.wikipedia.org/wiki?curid=2922358", "title": "Le mani (film 1994)", "text": "Le mani \u00e8 un film thriller svedese del 1994 diretto da Richard Hobert.\nTrama.\nIn un piccolo villaggio desertico della Svezia arriva un uomo misterioso con un dono speciale: riesce a trovare il petrolio grazie alla sensibilit\u00e0 delle sue mani. Tutti i paesani finiranno per credergli ed appoggiarlo, ma qual \u00e8 il vero motivo del suo arrivo? \u00c8 questa la domanda che si pone una ragazza che comincia ad indagare.\nDistribuzione.\n\u00c8 uscito nei cinema svedesi il 29 luglio 1994 ed ha incassato circa 135.000 corone svedesi.\nPremi e riconoscimenti.\nSven-Bertil Taube ha vinto il Guldbagge Award come miglior attore per il suo ruolo in questo film."}
{"id": "2922362", "revid": "483293", "url": "https://it.wikipedia.org/wiki?curid=2922362", "title": "Nazionale di tennis maschile dell'Italia", "text": ""}
{"id": "2922366", "revid": "4252", "url": "https://it.wikipedia.org/wiki?curid=2922366", "title": "Federico (patriarca di Aquileia)", "text": "Di probabile origine slava, fu Patriarca durante un periodo con numerose incursioni degli Ungari. Dato la contemporanea inazione dei marchesi del Friuli, Federico si incaric\u00f2 in prima persona di organizzare le difese contro il nemico, accrescendo in tal modo il prestigio del Patriarcato ed acquisendo nuovi castelli e nuove terre."}
{"id": "2922376", "revid": "111806043", "url": "https://it.wikipedia.org/wiki?curid=2922376", "title": "Giacomo Tommasini", "text": "Si laure\u00f2 in medicina all'Universit\u00e0 di Parma all'et\u00e0 di vent'anni. Dopo un periodo di praticantato all'Ospedale di Parma, ottenne una borsa di studio per corsi di perfezionamento sulle nuove metodologie mediche nelle universit\u00e0 di Pavia, Padova, Bologna, Pisa e Torino. Fece viaggi di studio anche all'estero, in Francia ed Inghilterra.\nNel 1792 ebbe l'incarico di sostituto del prof. Cortesi nella cattedra di medicina pratica. Nel 1794 fu nominato professore di fisiologia e patologia. Le sue lezioni erano talmente apprezzate che ottenne un aumento di stipendio in via straordinaria. Tenne la cattedra fino al 1815. Nel 1798 si spos\u00f2 con Antonietta Ferroni.\nDurante il primo impero francese l'Universit\u00e0 di Parma, che pure si era guadagnata fama di ottimo ateneo, sub\u00ec un decreto di soppressione in seguito ad un piano di ristrutturazione degli istituti di insegnamento superiore. La citt\u00e0 di Parma diede incarico a Tommasini, assieme al conte Filippo Linati e al banchiere Giuseppe Serventi, di recarsi a Genova, dove si trovava in quel momento l'imperatore Napoleone Bonaparte, per chiedere la revoca del provvedimento. Fu specialmente Tommasini che, esponendo la causa con particolare eloquenza, riusc\u00ec ad ottenere la sospensione del decreto. Tommasini fu tra i principali redattori del \"Giornale Medico Chirurgico\", edito a Parma dal 1806 al 1813.\nDurante il governo Napoleonico ricopr\u00ec diverse cariche: Ispettore Generale della Pubblica Istruzione, Segretario al Consiglio del Dipartimento del Taro, membro del Consiglio di Sanit\u00e0 Pubblica. Fu uno dei primi soci corrispondenti della \"Societ\u00e0 Medica di Bologna\". Gi\u00e0 prima della sua ammissione a tale societ\u00e0 l'universit\u00e0 di Bologna gli aveva fatto offerte per trasferirsi da Parma a Bologna; dopo non poche trattative nel 1815 Tommasini accett\u00f2 la cattedra di Clinica Medica a Bologna, succedendo al prof. Antonio Testa. A Bologna Tommasini afferm\u00f2 la necessit\u00e0 di adottare il metodo sperimentale nella pratica medica, ci\u00f2 che costituiva un radicale cambiamento rispetto ai metodi in gran parte empirici fino ad allora usuali. Nel 1819 venne fondata la rivista \u00abNuova Dottrina Medica Italiana\u00bb, che fece propri i concetti di Tommasini.\nNel 1828 alcuni professori dell'universit\u00e0 di Bologna, tra cui Tommasini, furono accusati di appartenere a societ\u00e0 segrete rivoluzionarie e furono invitati a dimettersi. Chiesero di essere sottoposti a un processo e furono assolti, ma Tommasini fu amareggiato da questa vicenda e torn\u00f2 a Parma, adducendo il motivo di dover curare il conte Neipperg, in quel periodo effettivamente ammalato. Si reinsedi\u00f2 all'universit\u00e0 e ottenne altre cariche di prestigio, tra cui quella di Protomedico dello Stato e di medico consulente della sovrana regnante, la duchessa Maria Luisa d'Austria. Fu chiamato anche lontano da Parma a curare alte personalit\u00e0, come Carolina d'Inghilterra a Pesaro e al capezzale di madama Letizia, madre di Napoleone Bonaparte, a Roma.\nGiacomo Tommasini era noto per essere un piacevole e fine parlatore e un elegante scrittore, sia in italiano che in latino. Ottenne molte onorificenze, tra cui la Legion d'Onore, l'Ordine Costantiniano di San Giorgio, la Medaglia d'Oro per i benemeriti della salute pubblica.\nLa citt\u00e0 di Parma gli ha dedicato una via del centro storico, \"borgo Giacomo Tommasini\" (chiamato popolarmente \u00abborgo Giacomo\u00bb), che collega strada della Repubblica a borgo Felino. A Bologna \u00e8 intitolata a lui una via nei pressi dei Giardini Margherita.\nOpere.\nGiacomo Tommasini pubblic\u00f2 numerose opere scientifiche e articoli di medicina, tra cui:"}
{"id": "2922378", "revid": "599013", "url": "https://it.wikipedia.org/wiki?curid=2922378", "title": "V\u00edctor Muzadi", "text": ""}
{"id": "2922379", "revid": "116301094", "url": "https://it.wikipedia.org/wiki?curid=2922379", "title": "Ferdinando Augusto Pinelli", "text": "Biografia.\nAppartenente a una famiglia aristocratica del Piemonte, fratello di Pier Dionigi Pinelli, fu militare di carriera. Si distinse durante il combattimento di Mortara tra austriaci e piemontesi nel corso della Prima guerra di indipendenza italiana (21 marzo 1849). Come storico \u00e8 noto per aver scritto un'importante storia militare del Piemonte.\nCome generale \u00e8 noto anche per un episodio successivo alla conquista del Regno delle Due Sicilie da parte di Garibaldi. Comandante militare delle province parmensi, nell'ottobre 1860 venne messo alla testa delle forze italiane assedianti la cittadella di Civitella del Tronto, ancora in mano a una guarnigione dell'esercito delle Due Sicilie al comando del maggiore Luigi Ascione. Nonostante la superiorit\u00e0 delle forze, le truppe comandate da Pinelli non riuscivano ad aver ragione degli assediati. Pinelli adott\u00f2 pertanto misure durissime contro la stessa popolazione civile, il 28 ottobre 1860:\n\u201cDi fronte alla resistenza di Civitella del Tronto e alle insurrezioni di Caramanico, Avezzano, Sora, Carsoli, Pizzoli il generale Pinelli decise la linea dura.\nInvase Pizzoli il 28 ottobre 1860. \nSaccheggi\u00f2 la citt\u00e0, la incendi\u00f2 e fece strage di quanti tentarono di sottrarsi alle fiamme (nella sola mattinata uccise e trucid\u00f2 136 innocenti, la maggior parte dei quali impiccati per risparmiare la polvere da sparo). \nLa sera per dormire requis\u00ec la villetta del farmacista Alessandro Cicchitelli.\nFrugando nei cassetti trov\u00f2 i ritratti di Francesco II e di Maria Sofia.\nLa mattina ordin\u00f2 la fucilazione del farmacista davanti alla moglie implorante. Nel gennaio 1861 venne sostituito con il generale Luigi Mezzacapo; la sua attivit\u00e0 venne tuttavia premiata con la medaglia d'oro al valor militare. Ricordano tuttavia Gian Antonio Stella e Sergio Rizzo:"}
{"id": "2922381", "revid": "55935", "url": "https://it.wikipedia.org/wiki?curid=2922381", "title": "Ferdinando Pinelli", "text": ""}
{"id": "2922382", "revid": "119430955", "url": "https://it.wikipedia.org/wiki?curid=2922382", "title": "Kirsten Gillibrand", "text": "Biografia.\nNasce ad Albany, New York, figlia di Polly Edwina (Noonan) e Douglas Paul Rutnik. Entrambi i genitori, che divorzieranno alla fine degli anni ottanta, sono avvocati e il padre ha anche lavorato come lobbista. Gillibrand ha un fratello maggiore, Douglas Rutnik, e una sorella minore, Erin Rutnik Tschantret. La nonna materna \u00e8 Dorothea \"Polly\" Noonan, fondatrice del Albany Democratic Women's Club e leader della potente macchina politica del sindaco di Albany Erastus Corning, durata per oltre 40 anni.\nDurante l'infanzia e gli anni del college, Gillibrand usa il soprannome di \"Tina\". Inizia a usare il nome di nascita di Kirsten pochi anni dopo all'universit\u00e0. Si diploma alla Emma Willard School, una scuola privata femminile situata a Troy, New York, poi si iscrive al Dartmouth College, collaborando anche nell'ufficio di Albany del senatore repubblicano degli Stati Uniti Alfonse D'Amato. Si specializza in studi asiatici, studiando sia a Pechino che a Taiwan. Mentre era a Pechino, ha studiato con l'attrice Connie Britton alla Beijing Normal University. Si laurea \"magna cum laude\" nel 1988 in giurisprudenza all'UCLA.\nIl 23 gennaio 2009 la Gillibrand \u00e8 stata designata dal governatore dello stato di New York, David Paterson, per occupare il seggio al Senato lasciato vacante da Hillary Clinton, la quale ha assunto la carica di segretaria di Stato nell'amministrazione Obama.\nHa confermato il suo seggio al Senato alle elezioni del 2010 con il 62.95% dei voti, del 2012 con il 72.22% dei suffragi e del 2018 con il 67% delle preferenze. Il 15 gennaio del 2019 annuncia di aver avviato una commissione esplorativa per valutare la sua possibile candidatura alle elezioni presidenziali del 2020, ed il 17 marzo si candida ufficialmente alle primarie democratiche. Si ritira il 28 agosto 2019 avendo solo l'1% dei sondaggi, Donald Trump la saluta con un tweet ironico.\nIdeologicamente, la Gillibrand \u00e8 una democratica moderata e durante la permanenza alla Camera faceva parte della Blue Dog Coalition. Si \u00e8 schierata a favore dell'aborto e della ricerca sulle staminali, ma \u00e8 anche favorevole al diritto di usare delle armi. Sostiene i matrimoni gay.\nVita privata.\nGillibrand ha incontrato colui che sarebbe diventato suo marito, Jonathan Gillibrand, un venture capitalist e cittadino britannico, in un appuntamento al buio. Jonathan aveva pianificato di restare negli Stati Uniti solo per un anno mentre studiava per il suo Master in Business Administration presso la Columbia University, ma \u00e8 invece rimasto proprio per il rapporto con lei. I due si sono sposati in una chiesa cattolica a Manhattan nel 2001.\nI Gillibrands hanno avuto il primo figlio, Theodore, nel 2003, e il loro secondogenito, Henry, nel 2008. Vivono nella citt\u00e0 di Brunswick. A causa delle sue esigenze di lavoro, la famiglia trascorre comunque la maggior parte del tempo a Washington."}
{"id": "2922383", "revid": "287204", "url": "https://it.wikipedia.org/wiki?curid=2922383", "title": "Victor Muzadi", "text": ""}
{"id": "2922386", "revid": "287204", "url": "https://it.wikipedia.org/wiki?curid=2922386", "title": "Herlander Coimbra", "text": ""}
{"id": "2922390", "revid": "121906827", "url": "https://it.wikipedia.org/wiki?curid=2922390", "title": "Squadra italiana di Fed Cup", "text": "La Squadra italiana di Fed Cup rappresenta l'Italia in Fed Cup (gi\u00e0 \"Federation Cup\" fino al 1995) dal 1963. L'Italia ha vinto la Coppa quattro volte, nel 2006, nel 2009, nel 2010 e nel 2013. Attualmente milita nel \"Gruppo I della zona Euro-Africana\" ed \u00e8 una delle 4 nazioni al mondo ad aver partecipato a tutte le edizioni di questa competizione dalla sua creazione ad oggi.\nOrganico 2020 - 2021.\nNella seguente tabella sono elencate le tenniste che hanno ricevuto almeno una convocazione nell'ultima edizione della Fed Cup. \nLe quattro vittorie.\nDopo aver eliminato Francia e Spagna, le azzurre (Flavia Pennetta, Francesca Schiavone, Mara Santangelo e Roberta Vinci) devono affrontare il Belgio della numero 1 al mondo Justine Henin e per giunta in casa loro a Charleroi. L'impresa sembra impossibile: la n.1 al mondo, infatti, si aggiudica i due singolari, ma la seconda singolarista belga li perde entrambi (con Schiavone e Santangelo) ed il doppio Schiavone-Vinci piega la resistenza delle belghe.\nFrancia e Russia non ostacolano il cammino dell'Italia alla finale, stavolta da disputare in casa a Reggio Calabria con gli Stati Uniti. Le statunitensi non schierano le sorelle Williams (Serena e Venus) e per l'Italia \u00e8 una passeggiata con Pennetta (2) e Schiavone che vincono i primi tre singolari, cos\u00ec come la Vinci con Sara Errani il doppio a punteggio acquisito, mentre viene risparmiato alle atlete il 4\u00b0 singolare per assegnare un inutile 5\u00b0 punto.\nLe avversarie delle azzurre nei quarti e nelle semifinali non sono certo irresistibili, e cos\u00ec le italiane si sbarazzano senza troppi problemi di Ucraina prima e Repubblica Ceca poi. 4-1 \u00e8 il risultato con cui viene regolata la squadra ucraina a Charkiv in rimonta, dopo che il primo match vide l'affermazione di Al'ona Bondarenko su Francesca Schiavone. In semifinale ci fu la sfida con la Repubblica Ceca, che nei quarti aveva eliminato le tedesche con un faticato 3-2. Il risultato in favore delle azzurre fu un netto 5-0 nel Foro Italico a Roma con cinque vittorie su cinque concluse in due set. Nell'altra semifinale intanto le statunitensi regolavano la temibile Russia, che aveva in Elena Dement'eva la sua arma migliore, vincitrice peraltro dei suoi due incontri, non sufficienti tuttavia per impedire la vittoria americana con il risultato di 3-2. Ancora una volta le statunitensi riuscirono a conquistare la finale del torneo senza la partecipazione di Serena e Venus Williams. A seguito di una ventilata ipotesi di partecipazione delle due sorelle alla finale, la squadra a stelle strisce era data per favorita per la vittoria del titolo, ma successivamente le Williams non presero parte neanche a questo incontro che vedeva la loro nazionale opposta all'Italia nella riedizione della finale dell'anno precedente. A San Diego la superficie in cemento scelta dalle padrone di casa non fu sufficiente a fermare le ambizioni della squadra azzurra che, imponendosi 3-1 (a risultato raggiunto il doppio non fu disputato), conquistarono il terzo titolo della loro storia.\nFacilitate da una serie di incontri da giocare tutti in casa per via delle rotazioni casa/trasferta, l'Italia affronta come prima sfida, ai quarti di finale, gli Stati Uniti, come ormai consuetudine, privi delle sorelle Williams, a Rimini. Con pi\u00f9 difficolt\u00e0 del previsto, le azzurre vincono l'incontro per 3-2, faticando oltremodo a causa di una straordinaria Varvara Lepchenko, capace di vincere i 2 singolari contro Vinci ed Errani. Le azzurre trovano il punto decisivo solo nella quinta partita dove la coppia Errani/Vinci dimostra d'essere una delle pi\u00f9 forti squadre di doppio al mondo. In semifinale, a Palermo, sempre sulla terra, le avversarie sono le campionesse in carica della Repubblica Ceca. Contro le forti Petra Kvitov\u00e1, e Lucie \u0160af\u00e1\u0159ov\u00e1, Roberta Vinci compie il miracolo sconfiggendole entrambe e rendendo ininfluente il doppio, dopo che anche Sara Errani aveva sconfitto la Safarova all'esordio. La finale si gioca per la prima volta in terra sarda, a Cagliari, e come di consueto sulla superficie preferita dalle italiane, la terra rossa. Le avversarie sono questa volta le russe. Priva delle migliori giocatrici, che preferiscono accumulare punti in classifica WTA giocando gli ultimi tornei annuali del circuito, rifiutando la chiamata, la nazionale Russa \u00e8 composta, per l'occasione, da giocatrici oltre la 120\u00aa posizione nel ranking, e le azzurre dominano la 2 giorni di partite con un netto 4-0 finale che permette loro di alzare per la quarta volta il trofeo.\nAndamento.\nL'Italia \u00e8 una delle quattro nazioni ad aver partecipato a tutte le edizioni della Fed Cup.\nStatistiche giocatrici.\nDi seguito la classifica delle tenniste italiane con almeno una partecipazione in Fed Cup, ordinate in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto centrale quelle tuttora in attivit\u00e0 (Aggiornato al mese di febbraio 2020).\nPrecedenti.\nLa seguente tabella illustra i precedenti della squadra italiana contro le squadre incontrate almeno una volta nella storia della Fed Cup (aggiornati all'8 febbraio 2020). In corsivo le nazioni non pi\u00f9 esistenti."}
{"id": "2922392", "revid": "483293", "url": "https://it.wikipedia.org/wiki?curid=2922392", "title": "Nazionale di tennis femminile dell'Italia", "text": ""}
{"id": "2922398", "revid": "767487", "url": "https://it.wikipedia.org/wiki?curid=2922398", "title": "An\u00edbal Moreira", "text": ""}
{"id": "2922399", "revid": "287204", "url": "https://it.wikipedia.org/wiki?curid=2922399", "title": "Anibal Moreira", "text": ""}
{"id": "2922406", "revid": "486946", "url": "https://it.wikipedia.org/wiki?curid=2922406", "title": "Sindrome di Ekbom", "text": ""}
{"id": "2922414", "revid": "767487", "url": "https://it.wikipedia.org/wiki?curid=2922414", "title": "Citt\u00e0 Zero", "text": "Citt\u00e0 zero (\u0413\u043e\u0440\u043e\u0434 \u0417\u0435\u0440\u043e) \u00e8 un film del 1988 diretto da Karen \u0160achnazarov.\nFu presentato alla Quinzaine des R\u00e9alisateurs del 42\u00ba Festival di Cannes.\nTrama.\nUn ingegnere viene inviato, per conto dell'industria in cui lavora, in una cittadina, i cui abitanti sembrano avere comportamenti alquanto strani; uscire dalla citt\u00e0 non sar\u00e0 affatto semplice per il protagonista.\nPremi e riconoscimenti.\nIl film ha vinto la Rosa Camuna di bronzo al Bergamo Film Meeting nel 1990."}
{"id": "2922416", "revid": "1347902", "url": "https://it.wikipedia.org/wiki?curid=2922416", "title": "Komsomol'skaja Pravda", "text": "La Komsomol'skaja Pravda (, lett. \"Verit\u00e0 del Komsomol\") \u00e8 un quotidiano russo a copertura nazionale, fondato nel 1925 come organo ufficiale del Komsomol, l'organizzazione giovanile del Partito Comunista dell'Unione Sovietica.\nA seguito della dissoluzione dell'Unione Sovietica e del Komsomol nel 1991, si \u00e8 trasformata in un quotidiano indipendente .\nTiratura.\nIn passato ebbe una tiratura media giornaliera di circa copie, che lo rendevano il secondo quotidiano, per tiratura, della Russia dopo il \"Trud\" che con copie entr\u00f2 nel Guinness Book of Records. Il record di tiratura per la \"Komsomol'skaja Pravda\" si ebbe nel 1990 con quasi 22 milioni di copie. Attualmente rimane il quotidiano pi\u00f9 venduto in Russia con una tiratura che varia da a quasi 3 milioni di copie."}
{"id": "2922423", "revid": "1888309", "url": "https://it.wikipedia.org/wiki?curid=2922423", "title": "Grosotto", "text": "Grosotto (\"Gros\u00f9t\" in dialetto valtellinese, \"Gros\u00f3t\" in dialetto locale) \u00e8 un comune italiano di abitanti della provincia di Sondrio in Lombardia, situato a di altitudine sul livello del mare, poco oltre Tirano in direzione di Bormio.\nPiccolo paese tranquillo, risulta essere alle porte della Val Grosina nella quale \u00e8 possibile effettuare numerose escursioni e passeggiate nei vari alpeggi.\nSentieri pi\u00f9 impegnativi portano al Dos Cornin (). Cima pi\u00f9 alta del comune \u00e8 Cima Sasumer in val Piana (). A Grosotto numerose sono le attivit\u00e0, sportive e non, promosse dalla Pro loco, che vengono svolte sia in estate che in inverno.\nMonumenti e luoghi d'interesse.\nDell'antico borgo medievale restano poche testimonianze; fu, infatti, pi\u00f9 volte saccheggiato e dato alle fiamme. \nArchitetture militari.\nSul territorio comunale sono presenti numerose strutture di difesa, realizzate come seconda linea difensiva durante il primo conflitto mondiale. Di particolare interesse sono la postazione difensiva collocata in loc. Castelin e la cannoniera in loc. Pugien. La prima vanta una postazione antiaerea in cemento armato ed una grotta munita di una postazione per cannone; la seconda vanta una postazione multipla per cannoni di cui rimangono i cerchi in roccia all'interno dei quali erano posizionati i cannoni oltre ad altre due postazioni antiaeree ben conservate.\nArchitetture civili.\nTra le architetture civili spiccano Palazzo Omodei, la casa del capitano Giacomo Robustelli e casa Stoppani, davanti alla quale si trova un'antica fontana-lavatoio, detta \"dei quattro cannoni\", risalente al 1695. Di interesse sono anche le seguenti costruzioni."}
{"id": "2922425", "revid": "300067", "url": "https://it.wikipedia.org/wiki?curid=2922425", "title": "V\u00edctor de Carvalho", "text": ""}
{"id": "2922435", "revid": "385321", "url": "https://it.wikipedia.org/wiki?curid=2922435", "title": "La Compagnia dell'Anello (film)", "text": ""}
{"id": "2922437", "revid": "31886", "url": "https://it.wikipedia.org/wiki?curid=2922437", "title": "Barbara Rosenkranz", "text": "Biografia.\n\u00c8 il Ministro provinciale dell'Edilizia e della Protezione degli Animali della Bassa Austria. \u00c8 stata candidata presidente per il suo partito nelle elezioni presidenziali del 2010, dove ha ottenuto il 16% dei voti contro il 78% di Heinz Fischer, presidente uscente.\nPosizioni politiche.\nSi autodescrive come conservatrice nazionalista. \u00c8 una figura controversa della descra radicale in Austria. \u00c8 stata una delle voci pi\u00f9 critiche dell'Unione Europea, dell'immigrazione e delle leggi antinaziste austriache. \u00c8 conosciuta per le sue opinioni conservatrici sulla politica familiare e sociale.\nPolitica sociale.\nRosenkranz sostiene opinioni conservatrici sull'immigrazione, la politica sociale e la famiglia. Osteggia il femminismo. Nel suo libro \"MenschInnen\", sostiene che il gender mainstreaming (l'emancipazione femminile nella vita pubblica) sia un tentativo tentativi di creare esseri umani senza genere. Allo stesso tempo, sostiene la parit\u00e0 di diritti tra uomini e donne.\nRifiuta il matrimonio egualitario e sostiene che debbano potersi sposare solo uomini e donne tra loro. Ha anche espresso affermazioni cospirative sul genere. Sostenendo l'esistenza di una cospirazione totalitaria di attivisti di genere che presumibilmente mirano a creare un nuovo tipo di essere umano - \"una persona senza genere\". Ha sostenuto che tali piani sono perseguiti segretamente da un'\u00e9lite accecata dall'ideologia, ignorante delle leggi della natura e della tradizione.\nOpinioni sull'Unione europea.\nBarbara Rosenkranz \u00e8 critica nei confronti dell'Unione Europea. Sostiene l'idea di un'Europa decentralizzata e stati nazionali. Propone la reintroduzione dei controlli alle frontiere.\nOpinioni sul nazionalsocialismo.\nIl marito di Rosenkranz, Horst Rosenkranz, pubblic\u00f2 materiale di estrema destra e fu membro del Partito Nazionaldemocratico (\"Nationaldemokratische Partei\") (NDP), un partito di estrema destra, sciolto e bandito dalla legislazione antinazista austriaca. Fu al centro di dibattito pubblico se lei condividesse le convinzioni di suo marito in relazione alle prese di posizione neonaziste. Alcuni media austriaci la soprannominarono \"Madre del Reich\".\nNel 1995 denunci\u00f2 per diffamazione il giornalista Hans-Henning Scharsach per essersi riferito a lei come un esempio di \"Kellernazi\", cio\u00e8 una simpatizzante velata di credenze nazionalsocialiste. Ne segu\u00ec un processo che port\u00f2 a una sanzione pecuniaria nei confronti di \"News\", il giornale che pubblic\u00f2 gli articoli di Scharsach. La decisione fu censurata dalla Corte europea dei diritti dell'uomo come una violazione della libert\u00e0 di parola, ritenendola una questione di opinione e libert\u00e0 di critica, evidenziando come l'atteggiamento di Rosenkranz nei confronti del passato nazista fosse del tutto ambiguo. I punti chiave della sentenza della Corte EDU sottoline\u00f2 come Barbara Rosenkranz non si fosse mai allontanata dalle attivit\u00e0 politiche di estrema destra del marito e che in passato avesse pubblicamente contestato la legge del Verbotsgesetz del 1947, che vieta la negazione dell'Olocausto. Sia Scharsach che \"News\" ricevettero un risarcimento dei danni.\nDurante un'intervista con la radio austriaca (ORF) le fu chiesto se credesse nell'esistenza di camere a gas nei campi di concentramento nazisti durante la seconda guerra mondiale, e lei rispose che aveva le conoscenza di un austriaco \"andato a scuola in Austria tra il 1964 e 1976 - perci\u00f2 questa \u00e8 la mia conoscenza della storia e non ho alcun piano per cambiarla\". Questa risposta fu ritenuta \"evasiva\" e, in una successiva intervista a \"Die Presse\", dichiar\u00f2 che non vi fosse dubbio che durante il regime nazista furono commessi crimini terribili.\nVita privata.\nE' madre di dieci figli, quattro maschi e sei femmine. Ha studiato storia e filosofia all'Universit\u00e0 di Vienna senza ottenere la laurea."}
{"id": "2922443", "revid": "300067", "url": "https://it.wikipedia.org/wiki?curid=2922443", "title": "V\u00edctor Carvalho", "text": ""}
{"id": "2922444", "revid": "287204", "url": "https://it.wikipedia.org/wiki?curid=2922444", "title": "Victor Carvalho", "text": ""}
{"id": "2922446", "revid": "287204", "url": "https://it.wikipedia.org/wiki?curid=2922446", "title": "Victor de Carvalho", "text": ""}
{"id": "2922450", "revid": "767487", "url": "https://it.wikipedia.org/wiki?curid=2922450", "title": "Testo unico delle imposte sui redditi", "text": "Il Testo unico delle imposte sui redditi (abbreviato TUIR) \u00e8 una legge della Repubblica Italiana in materia di fisco introdotto nell'ordinamento col D.P.R. n. 917 del 22 dicembre 1986.\nStruttura.\nNella prima parte il legislatore individua il presupposto, i soggetti passivi, la base imponibile e il metodo di calcolo dell'IRPEF.\nA seguito della riforma attuata col d.lgs. 12 dicembre 2003 n. 344 (\"Riforma dell'imposizione sul reddito delle societ\u00e0, a norma dell'articolo 4 della legge 7 aprile 2003, n. 80\"), \u00e8 stato novato il titolo II del TUIR riguardante l'Imposta sul reddito delle persone giuridiche (cosiddetta \"IRPEG\") con l'introduzione dell'Imposta sul reddito delle societ\u00e0 (cosiddetta \"IRES\").\nIl testo unico consta di tre titoli:"}
{"id": "2922451", "revid": "587852", "url": "https://it.wikipedia.org/wiki?curid=2922451", "title": "Jaguar R4", "text": "La Jaguar R4 \u00e8 una monoposto di Formula 1 della stagione 2003. \u00c8 stata guidata da Mark Webber, Justin Wilson e Ant\u00f4nio Pizzonia. Il progetto \u00e8 stato realizzato da Robert Taylor.\nStagione.\nLa Jaguar R4 utilizzava motori Cosworth e gomme Michelin. Durante la stagione ha avuto molti problemi di affidabilit\u00e0 che non le permisero di portare a termine molte gare. A fine stagione si piazz\u00f2 al settimo posto nella classifica costruttori con 18 punti. Durante la stagione Ant\u00f4nio Pizzonia \u00e8 stato sostituito dal pilota britannico Justin Wilson."}
{"id": "2922455", "revid": "123073156", "url": "https://it.wikipedia.org/wiki?curid=2922455", "title": "Neutrino elettronico", "text": "Il neutrino elettronico () \u00e8 il primo dei tre neutrini che, insieme all'elettrone, forma la prima generazione di leptoni, perci\u00f2 il suo nome \"neutrino elettronico\". Venne per la prima volta ipotizzato da Wolfgang Pauli nel 1930, per tenere conto del momento mancante e dell'energia mancante nel decadimento beta, e venne scoperto nel 1956 da una squadra condotta da Clyde Cowan e Frederick Reines (vedi esperimento del neutrino di Cowan e Reines).\nProposta.\nNei primi anni del 1900, le teorie hanno previsto che gli elettroni del decadimento beta avrebbero dovuto essere emessi ad una specifica energia. Tuttavia, nel 1914, James Chadwick ha dimostrato che gli elettroni venivano invece emessi in uno spettro continuo.\nNel 1930, Wolfgang Pauli teorizzava che una particella non rilevata portava via la differenza osservata tra energia, momento e momento angolare delle particelle iniziali e finali.\nLettera di Pauli.\nIl 4 dicembre del 1930, Pauli scrisse la sua famosa lettera all'Istituto di Fisica dell'Istituto Federale di Tecnologia, Zurigo, dove proponeva il neutrino elettronico come una soluzione potenziale per risolvere il problema dello spettro continuo del decadimento beta. Nella comprensione del testo della lettera pu\u00f2 essere utile ricordare che nella lettera Pauli denomina il neutrino \"neutrone\" come si spiega nel paragrafo successivo di questo articolo.\nUna ristampa della lettera completa tradotta \u00e8 disponibile nel numero di settembre del 1978 di \"Physics Today\".\nScoperta.\nIl neutrino elettrone venne scoperto da Clyde Cowan e Frederick Reines nel 1956.\nNome.\nPauli originariamente chiam\u00f2 la sua particella di luce proposta \"neutrone\". Quando James Chadwick nel 1932 scopr\u00ec una particella nucleare di massa molto maggiore la chiam\u00f2 ugualmente neutrone, e ci\u00f2 lasci\u00f2 le due particelle con lo stesso nome. Enrico Fermi, che svilupp\u00f2 la teoria del decadimento beta, per risolvere in modo intelligente la confusione, nel 1934 coni\u00f2 il termine di \"neutrino\". Fu una paronomasia sul \"neutrone\", l'equivalente italiano di \"neutrone\".\nCon la previsione e la scoperta di un secondo neutrino, divenne importante distinguere tra i diversi tipi di neutrini. Il neutrino di Pauli viene adesso identificato come neutrino elettronico, mentre il secondo neutrino \u00e8 identificato come neutrino muonico. Tuttavia, a causa delle considerazioni storiche, il neutrino elettronico viene spesso semplicemente riferito come neutrino."}
{"id": "2922489", "revid": "203463", "url": "https://it.wikipedia.org/wiki?curid=2922489", "title": "Campionato del mondo di scacchi del 2010", "text": ""}
{"id": "2922492", "revid": "74801", "url": "https://it.wikipedia.org/wiki?curid=2922492", "title": "Reynolds Price", "text": "Biografia.\nLaureato alla Duke University e specializzato ad Oxford in letteratura inglese.\nHa pubblicato racconti sulla rivista \"Encounter\".\n\"Una lunga vita felice\" (\"A long and happy life\") \u00e8 stato il suo primo romanzo, tradotto in Italiano da Giancarlo Bonacina e pubblicato da Bompiani nel 1963."}
{"id": "2922496", "revid": "1573940", "url": "https://it.wikipedia.org/wiki?curid=2922496", "title": "Natalidae", "text": "I Natalidi (Natalidae ) sono una famiglia di pipistrelli, del sottordine dei Microchirotteri, comunemente noti come \"pipistrelli dalle orecchie ad imbuto\". \nDescrizione.\nDimensioni.\nQuesta famiglia comprende piccoli pipistrelli con la lunghezza dell'avambraccio tra 32\u00a0mm e 51,2\u00a0mm e un peso fino a 12,6\u00a0g.\nCaratteristiche ossee e dentarie.\nL'omero presenta il trochite grande quanto il trochine e proiettato oltre la testa dell'osso. Il pollice \u00e8 accorciato e quasi completamente avvolto dalla membrana alare, il secondo dito della mano ha il metacarpo ben sviluppato ma nessuna falange, mentre il terzo dito possiede due falangi. La cintura scapolare \u00e8 normale eccetto il pre-sterno il quale \u00e8 grande e robusto. Il piede \u00e8 di proporzioni normali, la fibula \u00e8 filiforme mentre gli arti inferiori sono notevolmente lunghi. Le vertebre, dall'ultima dorsale alla penultima lombare, sono fuse insieme, mentre le ultime due lombari sono libere. Il cranio \u00e8 privo del processo post-orbitale, le ossa pre-mascellari sono complete, con due piccole aperture laterali ai margini della porzione palatale. Il rostro \u00e8 lungo mentre la scatola cranica \u00e8 talmente elevata da formare circa un angolo retto con esso. I denti sono normali.\nAspetto.\nIl corpo \u00e8 abbastanza esile. Il muso \u00e8 lungo, appiattito e privo di foglie nasali, sebbene sia presente sul naso una struttura chiamata \"organo natalide\", formata da cellule che assomigliano a cellule sensoriali ma che possono avere anche una funzione ghiandolare. La fronte \u00e8 alta, gli occhi sono molto piccoli e non prominenti. In alcune forme sono presenti dei rigonfiamenti sul labbro inferiore. Le orecchie sono grandi, separate, a forma di imbuto e ricoperte esternamente di piccoli tubercoli, similmente a quelle del genere \"Kerivoula\". Il trago \u00e8 piccolo e triangolare. Le ali sono lunghe e strette. Gli arti inferiori sono allungati. La coda \u00e8 molto lunga ed inclusa interamente nell'ampio uropatagio.\nDistribuzione e habitat.\nLe specie di questa famiglia sono diffuse dal Messico settentrionale fino al Brasile orientale.\nSi rifugiano principalmente all'interno di grotte.\nTassonomia.\nLa famiglia si suddivide in 3 generi e 9 specie:"}
{"id": "2922502", "revid": "46291", "url": "https://it.wikipedia.org/wiki?curid=2922502", "title": "Pandanus tectorius", "text": "Pandanus tectorius , \u00e8 una pianta della famiglia Pandanaceae.\nDistribuzione e habitat.\nIl suo areale si estende dal sudest asiatico, dalle Filippine e dall'Indonesia, ad est attraverso Papua Nuova Guinea e l'Australia settentrionale, coprendo la gran parte delle isole dell'oceano Pacifico, incluse la Melanesia (Isole Salomone, Vanuatu, Nuova Caledonia e Isole Figi), la Micronesia e la Polinesia (Wallis e Futuna, Tokelau, Samoa, Tonga, Niue, isole Cook, Polinesia francese e isole Hawaii).\nCresce fino a 1500 m di altitudine.\nEcologia.\nIl granchio \"Cardisoma carnifex\" si nutre dei frutti di \"P. tectorius\" favorendone la dispersione dei semi.\nEsiste una stretta relazione tra \"P. tectorius\" e l'insetto stecco \"Megacrania batesii\", che si nutre solo delle foglie delle sue piante.\nUsi.\nEtnomedicina.\nPresso alcune popolazioni tribali del Bangladesh, le foglie di \"P. tectorius\" sono usate come lassativo e per trattare le malattie da raffreddamento e la varicella.\nNella medicina popolare hawaiiana, il polline, i fiori, le foglie e le radici di \"P. tectorius\" trovano svariati impieghi: nel trattamento della scrofula, delle infiammazioni cutanee e delle ferite, nella costipazione, nelle infezioni urinarie.\nNelle Filippine, un decotto di radici di \"P. tectorius\" \u00e8 tradizionalmente utilizzato come diuretico. Decotti di foglie sono invece utilizzati per il mal di testa, i dolori reumatici ed il mal di stomaco. Le foglie secche polverizzate vengono utilizzate per favorire la cicatrizzazione delle ferite."}
{"id": "2922503", "revid": "305248", "url": "https://it.wikipedia.org/wiki?curid=2922503", "title": "T.U.I.R.", "text": ""}
{"id": "2922505", "revid": "1305772", "url": "https://it.wikipedia.org/wiki?curid=2922505", "title": "Champions of Zulula", "text": "Champions of Zulula \u00e8 un videogioco picchiaduro a incontri sviluppato da Oracle Software Enr. nel 1994 per piattaforma DOS, in cui diversi mostri provenienti da vari paesi si incontrano per combattere tra di loro per vedere chi sar\u00e0 il migliore.\nPersonaggi.\nTra i personaggi sono presenti: zombie, morti viventi, uomini-ragno, uomini serpente, ciclopi, draghi, troll, guerrieri, cani-mostro, occhi camminanti, polipi terrestri, golem, mostri melmosi, stregoni, struzzi, mostri uccelliformi con 3 zampe\nOgni personaggio ha caratteristiche diverse, alcuni mostri sono potenti, altri fanno affidamento sulla loro agilit\u00e0 mentre altri ancora sull'astuzia. Ad esempio i mostri pi\u00f9 forti sono i golem, i ciclopi e i morti viventi mentre i pi\u00f9 deboli ma agili sono i polipi terrestri, gli struzzi, i mostri melmosi e i cani-mostro.\nModalit\u00e0 di gioco.\nLe modalit\u00e0 di gioco sono 4: battaglia singola, torneo a eliminazione, tutti contro tutti e storia.\nBattaglia singola.\nIn questa modalit\u00e0 il giocatore pu\u00f2 scegliere un personaggio e combattere contro un altro mostro (comandato dal computer) oppure assistere al combattimento tra due mostri comandati entrambi dal computer. Questa \u00e8 una battaglia veloce, pertanto non ci sar\u00e0 nessuna premiazione alla fine di essa.\nTorneo a eliminazione.\nIn questa modalit\u00e0 16 mostri si affronteranno tra di loro a coppie. Il mostro vincente passer\u00e0 al turno successivo dove incontrer\u00e0 il mostro vincente di un'altra sfida. Alla fine due mostri arriveranno in finale dove dovranno scontrarsi per decidere chi sar\u00e0 il campione. Il vincitore sar\u00e0 poi premiato e diventer\u00e0 il Campione di Zulula, esponendo davanti a tutti le sue parole di saggezza.\nTutti contro tutti.\nIn questa modalit\u00e0 20 mostri combatteranno tra di loro a turni di4. I primi 4 mostri scendono in campo affrontandosi tutti contro tutti. Ogni volta che un mostro viene eliminato gli prender\u00e0 il posto un altro mostro cos\u00ec fino ad arrivare al 20\u00ba. Al termine ci sar\u00e0 solo un sopravvissuto che anche in questo caso sar\u00e0 premiato e diverr\u00e0 il Campione di Zulula. Il giocatore potr\u00e0 partecipare alla battaglia solo nella versione registrata).\nStoria.\nIn questa modalit\u00e0 (funzionante solo in versione registrata) il giocatore deve affrontare diversi nemici che man mano che si prosegue diventano sempre pi\u00f9 forti. Ci sono 3 boss da sconfiggere: un ectoplasma, uno scheletro e un orco. Una volta battuto il boss finale il giocatore avr\u00e0 finito il gioco."}
{"id": "2922510", "revid": "1315817", "url": "https://it.wikipedia.org/wiki?curid=2922510", "title": "Giudice (storia della Sardegna)", "text": "Giudice, nel significato di \"sovrano\" \u00e8 la definizione utilizzata in lingua italiana per tradurre dalla lingua sarda la parola \"judike\". Nei documenti ufficiali delle cancellerie dei quattro regni sardi tale parola veniva utilizzata per indicare la persona del re. Sempre con lo stesso significato tale parola veniva espressa anche in altre forme quali: \"iudike\", \"judiche\" o \"iudice\" o ancora nella forma femminile \"juyghissa\" (vedi la Carta de Logu promulgata da Eleonora d'Arborea), ma anche \"rege\" (dal latino \"rex, regis\", \"re\").\nOrigine del nome.\nPer il loro significato, il termine \"judike\" e le sue varianti sono di derivazione bizantina (vedi arconte), mentre quanto all'etimologia derivano dal latino: \"iudex, iudicis\", \"magistrato, giudice\". \nPeculiarit\u00e0 delle funzioni del giudice.\nSebbene in lingua italiana la parola \"giudice\" (riferita a \"judike\") indichi un generico sovrano, in realt\u00e0 i sovrani dei regni sardi medioevali si differenziavano nettamente da quelli dei regni continentali coevi. \nLa principale differenza consisteva nel fatto che il loro patrimonio personale era distinto dal demanio statale. I regni infatti non erano di propriet\u00e0 del sovrano, ma del popolo che accettava di sottomettersi a lui in cambio di un solenne giuramento nel quale il re si impegnava a rispettarne le prerogative. Al riguardo, lo storico Francesco Cesare Casula scrive: \nLegittimazione del giudice.\nI due primari principi giuridici che legittimavano le funzioni dei giudici erano quello dinastico e quello della designazione fatta dalla Corona de Logu (il parlamento del regno). Successivamente alla loro elezione, dopo la cerimonia di investitura (\"su collectu\") e dopo il solenne giuramento chiamato \"bannus consensus\" in cui si affermava la loro appartenenza al popolo, veniva affidato loro lo Stato; essi diventavano da quel momento titolari di tutti i poteri sovrani, da quelli amministrativi a quelli giudiziari e militari. I giudici qualificavano loro stessi come \"reges\" e definivano come regno (\"rennu\") l'ambito territoriale della loro potest\u00e0; essi erano sovrani ben inseriti nel contesto internazionale del Medioevo: parteciparono infatti alle crociate, presero parte nella lotta tra impero e papato, furono fautori del monachesimo. Dimoravano in palazzi protetti da un efficiente corpo di guardia chiamato \"kita de buiakesos\" e nei sigilli e nelle pergamene usavano scrivere il loro nome seguito da \"rex\". Secondo alcuni storici, in conformit\u00e0 agli usi continentali, per evitare fraintendimenti circa il loro titolo, ogni monarca sardo specificava che era \"judex sive rex\" (giudice ovverosia re) .\nLa reggenza.\nIn caso di impedimento del giudice legittimo, veniva eletto un judike de factu, ossia un reggente. Solitamente provenivano dalla famiglia del sovrano stesso e svolgevano tutte le azioni di governo dello Stato. Il caso pi\u00f9 celebre fu Eleonora d'Arborea, che resse il trono per il figlio primogenito Federico (che mor\u00ec all'et\u00e0 di dieci anni) e, dopo di lui, in nome del secondogenito Mariano V. Precedettero Eleonora come giudicesse reggenti o \"portatrici di titolo\" (al consorte o al figlio): Elena di Gallura, Benedetta di Cagliari e Adelasia di Torres."}
{"id": "2922512", "revid": "1305772", "url": "https://it.wikipedia.org/wiki?curid=2922512", "title": "Klimentov", "text": "Klimentov (in tedesco \"Klemensdorf\") \u00e8 una frazione di Velk\u00e1 Hle\u010fsebe, comune ceco del distretto di Cheb, nella regione di Karlovy Vary.\nGeografia fisica.\nIl villaggio si trova 1\u00a0km a nord-ovest da Velk\u00e1 Hle\u010fsebe. Nel villaggio sono state registrate 143 abitazioni, nelle quali vivono 590 persone.\nAltri comuni limitrofi sono Sekersk\u00e9 Chalupy, Velk\u00e9 Kr\u00e1sn\u00e9, Mal\u00e9 Kr\u00e1sn\u00e9 e Jedlov\u00e1 ad ovest, Valy e L\u00e1zn\u011b Kyn\u017evart a nord, H\u00f6rgassing, Mari\u00e1nsk\u00e9 L\u00e1zn\u011b, \u00da\u0161ovice e Stanovi\u0161t\u011b ad est e Mal\u00e1 Hle\u010fsebe, Drmoul, Horn\u00ed Ves, Trst\u011bnice, Pl\u00e1nsk\u00e1 Hu\u0165, Skeln\u00e9 Hut\u011b, Zadn\u00ed Chodov e Chodovsk\u00e1 Hu\u0165 a sud."}
{"id": "2922513", "revid": "305248", "url": "https://it.wikipedia.org/wiki?curid=2922513", "title": "TUIR", "text": ""}
{"id": "2922514", "revid": "1452073", "url": "https://it.wikipedia.org/wiki?curid=2922514", "title": "Acido fulminico", "text": "L'acido fulminico \u00e8 un composto chimico scoperto nel 1824 da Justus von Liebig ed \u00e8 un acido organico.\nL'acido fulminico \u00e8 altamente instabile e non esiste allo stato puro (se non forse in concentrazione molto diluita) ma alcuni suoi sali sono sufficientemente stabili a temperatura ambiente per essere isolati e conservati per lungo tempo, sebbene manifestino tutti propriet\u00e0 altamente esplosive. Per tale motivo quelli di mercurio ed argento sono tradizionalmente usati come innescanti per detonatori per altri materiali esplosivi.\nPropriet\u00e0.\nL'acido fulminico \u00e8 un isomero dell'acido isofulminico (HONC), dell'acido cianico (HOCN) e dell'acido isocianico (HNCO).\nUsi.\nL'acido fulminico, poich\u00e9 non \u00e8 di fatto isolabile come tale, non ha applicazioni pratiche ma si utilizzano alcuni suoi sali, soprattutto il fulminato di mercurio e, assai meno per il costo elevato, quello di argento, entrambi usati nelle cartucce per arma da fuoco come detonatore a causa della sensibilit\u00e0 agli urti e nei detonatori di mine da cava."}
{"id": "2922515", "revid": "228587", "url": "https://it.wikipedia.org/wiki?curid=2922515", "title": "Chiesa di Santa Maria (Durazzano)", "text": "La chiesa di Santa Maria di Durazzano, in diocesi di Forl\u00ec, ma frazione di Ravenna, risalente al 1750, fu distrutta dai tedeschi il 29 ottobre 1944. La chiesa attuale fu inaugurata nel 1961.\nA pochi metri dalla chiesa si trova una celletta in ricordo dell'Apparizione della Madonna a Maria di Minghino, avvenuta il 7 maggio 1562: la giovane contadina stava conducendo al pascolo una giovenca quando le apparve la Vergine; il fatto prodigioso si ripet\u00e9 per ben tre volte in analoghe condizioni e durante i colloqui con la fanciulla la Vergine espresse il desiderio che in quel luogo sorgesse una celletta con un altare.\nAll'interno della chiesa \u00e8 presente una copia del dipinto realizzato da Pompeo Randi \"Apparizione della Madonna a Maria di Minghino\" (1864), olio su tela. L'originale \u00e8 custodito al palazzo vescovile.\nIn ricordo di questo avvenimento, la festa parrocchiale \u00e8 stata spostata dalla seconda domenica di settembre Nativit\u00e0 di Maria Vergine alla settimana del 7 maggio e gi\u00e0 da qualche anno, in tale giorno, si celebra la santa messa preceduta dalla processione con il quadro, dalla celletta alla chiesa parrocchiale."}
{"id": "2922520", "revid": "2196166", "url": "https://it.wikipedia.org/wiki?curid=2922520", "title": "Bosque Redondo", "text": "Bosque Redondo (in lingua navajo: \"Hw\u00e9eldi\") \u00e8 una localit\u00e0 che si trova nello stato federale del Nuovo Messico negli Stati Uniti. Il luogo \u00e8 tristemente famoso in quanto nel periodo 1863-1868 fu adibito a riserva indiana e vi furono confinati oltre 8.500 Navajo e circa 500 Mescalero. La riserva si trovava lungo il fiume Pecos, nella attuale Contea di De Baca, a sud-est della attuale cittadina di Fort Sumner.\nStoria.\nBosque Redondo in lingua spagnola significa \"foresta rotonda\". Il luogo infatti deve il suo nome agli spagnoli Coronado ed Espejo che rispettivamente nel 1541 e 1583 vi passarono nei loro viaggi di esplorazione e conquista del Nuovo Messico. Nel 1851 vi fu stabilito un \"trading post\" per favorire gli scambi commerciali con Apache e Comanche.\nNel 1862 il generale James Henry Carleton, comandante del Dipartimento del Nuovo Messico, propose la creazione di una riserva indiana in un'area di circa 100\u00a0km\u00b2 nella zona di Bosque Redondo.\nL'obiettivo dichiarato della riserva era quello di trasferirvi gli indiani Navajo e Mescaleros per realizzare una comunit\u00e0 autosufficiente attraverso lo sviluppo di nuove tecniche agricole. In realt\u00e0 il vero obiettivo di Carleton era quello di togliere di mezzo gli indiani per procedere senza intoppi allo sfruttamento delle risorse minerarie, in particolare le miniere d'oro e d'argento, che egli si aspettava di trovare in entrambi i territori Apache e Navajo e che riteneva fossero la principale risorsa per lo sviluppo economico del Nuovo Messico.\nIl piano ottenne l'approvazione del governatore del Nuovo Messico, Henry Connelly, e dell'Agente indiano James L. Collins che lo appoggiarono entusiasticamente. Tuttavia non tutti a Washington la pensavano allo stesso modo e fu nominata una commissione di ufficiali dell'esercito con il compito di ispezionare Bosque Redondo e riferire la situazione. La commissione in effetti evidenzi\u00f2 una serie di problemi, fra cui la distanza del luogo da tutti i depositi dei fornitori di materiali e foraggio, l'acqua del Pecos che conteneva minerali malsani, ed il fatto che la vallata era soggetta a frequenti inondazioni durante il periodo primaverile; consigli\u00f2 quindi un altro sito per la riserva. Carleton era per\u00f2 molto caparbio e sapeva come muoversi: propose quindi la costruzione di un forte militare presso Bosque Redondo con il compito di proteggere i coloni della valle del Pecos e fare da punto di riferimento per il deposito dei materiali, proponendo inoltre di intitolarlo al suo vecchio comandante, il generale Edwin Vose Sumner, ed il 31 ottobre 1862 ottenne dal Congresso l'autorizzazione per il suo piano.\nCarleton non perse tempo e diede ordine al colonnello Kit Carson di condurre prima i Mescalero e poi i Navajo con ogni mezzo a Bosque Redondo. Carson alla testa di gruppi di volontari della California e del Nuovo Messico si indirizz\u00f2 verso i Mescalero, mentre una truppa di regolari fu inviata contro gli Apache Gila. Carson in poco tempo ebbe ragione dei Mescalero e ne cattur\u00f2 alcune centinaia che nel marzo del 1863 furono imprigionati a Fort Sumner, mentre il resto della trib\u00f9, circa 100 uomini, fugg\u00ec verso il Messico. Viceversa il confinamento dei Navajo si rivel\u00f2 un'operazione pi\u00f9 lunga e complicata del previsto.\nNell'aprile del 1863 una delegazione di capi Navajo, fra cui Delgadito e Barboncito, ma non Manuelito, andarono a Fort Wingate per incontrare Carleton. L'incontro non ebbe successo, in quanto Carleton dichiar\u00f2 di non credere alle promesse di pace dei Navajo e questi non erano disponibili a lasciare le loro terre natie per andare a Bosque Redondo dove avrebbero dovuto forzatamente coabitare con i Mescalero che loro consideravano nemici. Carleton diede quindi ai Navajo un ultimatum di arrendersi entro il 20 luglio 1863.\nIn realt\u00e0 solo pochi gruppi si arresero, mentre la gran parte si rifiut\u00f2 sfuggendo alla cattura. Di fronte ai Navajo che fuggivano all'arrivo delle truppe nascondendosi nell'interno del loro territorio e che si rifiutavano di combattere in campo aperto, Carson adott\u00f2 una tattica da \"terra bruciata\", distruggendo i villaggi ed i raccolti e requisendo o uccidendo il bestiame che i Navajo in fuga erano costretti a lasciare incustodito. Nonostante tutto ci\u00f2, alla fine dell'estate del 1863, solo poche centinaia di Navajo erano stati catturati. Il colpo di grazia alla resistenza Navajo venne inferto nel gennaio del 1864, quando le truppe di Carson si diressero verso il cuore del territorio Navajo, nel Canyon de Chelly, ove distrussero i raccolti e le scorte, un frutteto con alcune migliaia di piante di pesche, orgoglio dei Navajo, requisirono ed uccisero il bestiame e distrussero il villaggio. Questa operazione e l'arrivo dell'inverno prostrarono fisicamente e moralmente i Navajo che cominciarono ad arrendersi.\nI Navajo vennero raccolti a Fort Canby ed a Fort Wingate e a partire dal marzo del 1864 vennero condotti forzatamente a Bosque Redondo affrontando un viaggio di circa 500\u00a0km in quella che viene ricordata come la \"Lunga marcia dei Navajo\".\nTra la primavera del 1864 e quella dell'anno successivo circa 8.500 Navajo vennero condotti a Bosque Redondo andando a raggiungere i Mescalero gi\u00e0 presenti e portando la popolazione complessiva della riserva a circa 9.000 persone.\nLa situazione nella riserva si rivel\u00f2 critica fin dall'inizio. In primo luogo Mescalero e Navajo si vedevano reciprocamente come nemici, non parlavano la stessa lingua, e nella gi\u00e0 difficile situazione spesso fra loro nascevano dei veri e propri conflitti. Inoltre c'era scarsit\u00e0 di cibo in quanto l'esercito aveva stimato una popolazione di circa 5000 persone mentre erano quasi il doppio. Altro elemento di criticit\u00e0 si rivel\u00f2 l'acqua del Pecos che era estremamente alcalina e quindi causava disturbi intestinali. Infine anche la legna da ardere era insufficiente in quanto gli unici alberi nel raggio di molte miglia erano i pioppi che crescevano lungo il Pecos, ma non erano abbastanza e vennero consumati rapidamente.\nAnche sul fronte dell'agricoltura, che nei piani di Carleton serviva per far diventare i Navajo dei pacifici e sedentari contadini, ci furono grosse delusioni. In primo luogo il terreno coltivabile all'interno della riserva era insufficiente a sostenere la popolazione residente. Secondo una prima valutazione il terreno coltivabile era stato stimato in circa 4.000 acri (1.600 ettari), poi aumentati a 6.000 acri (2.400 ettari). Tuttavia inizialmente sembrava che il piano stesse funzionando. Infatti nell'estate del 1864 i Navajo erano riusciti a seminare a mais e grano circa 3000 acri. Purtroppo il mais fu attaccato dalle larve di un lepidottero (Agrotis segetum) che ne compromise il raccolto, mentre il grano fu distrutto dalle tempeste. Fu quindi necessario razionare le riserve per scongiurare una possibile carestia. Gli anni successivi non furono molto migliori: nel 1865 nonostante un aumento della terra seminata il raccolto fu scarso in quanto le larve attaccarono nuovamente il mais, nel 1866 e 1867 i raccolti furono ugualmente scarsi per la siccit\u00e0 e tempeste di grandine.\nNel frattempo chi poteva scappava. Nel novembre del 1865 tutti i Mescalero abbastanza in forze per poter viaggiare fuggirono dalla riserva e si rifugiarono sui Monti Sacramento a sud di Bosque Redondo. Anche alcuni Navajo riuscirono a fuggire: secondo stime circa 900 abbandonarono la riserva entro aprile del 1865 ed altri continuarono a farlo anche dopo, nonostante Carleton avesse emanato una direttiva ad agosto in cui si stabiliva che ogni indiano trovato fuori dalla riserva senza autorizzazione doveva essere ucciso.\nLa situazione critica della riserva cominci\u00f2 a destare preoccupazione fino a Washington anche a causa dei costi per il mantenimento degli indiani che il fallimento del piano di autosufficienza agraria rendeva necessari e che ammontavano a circa 62.000 $ al mese.\nCarleton e le sue teorie vennero aspramente criticati sia dell'Ufficio per gli Affari indiani che dalle autorit\u00e0 locali del Nuovo Messico e nel dicembre del 1865 venne inviato dal Dipartimento degli Interni Julius K. Graves con il compito di investigare sulla situazione a Bosque Redondo.\nNel dicembre 1866 l'amministrazione di Bosque Redondo pass\u00f2 dall'esercito all'Ufficio per gli Affari Indiani. Nel mese di aprile 1867 il generale Carleton lasci\u00f2 il suo comando e venne sostituito dal generale George W. Getty.\nSotto la spinta delle autorit\u00e0 del Nuovo Messico, preoccupate dai costi del mantenimento dei Navajo, il commissario agli affari indiani Nathaniel Green Taylor scrisse al segretario degli Interni 0. H. Browning, segnalando che lo stanziamento del Congresso per i Navajo era esaurito ed i Navajo stavano diventando inquieti. Il Dipartimento degli Interni da un lato era desideroso di liberarsi della riserva di Bosque Redondo, dall'altro temeva che Dipartimento della Guerra avrebbe potuto fare ostruzione. Fortunatamente il Congresso venne loro in aiuto in quanto, il 20 luglio 1867, istitu\u00ec una Commissione per stipulare dei trattati di pace con tutte le trib\u00f9 ostili che si trovavano ad ovest del fiume Mississippi.\nLa Commissione, presieduta da N. G. Taylor, lavor\u00f2 intensamente per oltre 6 mesi incontrando tutti i capi delle trib\u00f9 indiane ostili, e present\u00f2 il proprio rapporto al Presidente degli Stati Uniti il 7 gennaio 1868. Per quanto riguardava i Navajo, la commissione chiese il permesso di fare un trattato allo scopo di definire il loro allontanamento da Bosque Redondo. Il 10 marzo 1868, un membro della Commissione di Pace, il senatore John B. Henderson, propose un disegno di legge per autorizzare la Commissione a concludere un trattato con i Navajos, che prevedesse il trasferimento nei loro antichi territori o nel cosiddetto Territorio indiano.\nIl 9 maggio 1868 la Commissione invio a Fort Sumner due suoi membri, il Generale William T. Sherman e il Colonnello Samuel F. Tappan, con l'obiettivo di stipulare un trattato con i Navajo e concordare il territorio della loro nuova riserva. In quel momento la situazione alla riserva era molto tesa, il raccolto dell'anno precedente era stato un fallimento e quindi i Navajo, che non avevano mai avuto un raccolto soddisfacente, nel 1868 si rifiutarono di seminare. In aprile una delegazione di capi Navajo era andata a Washington ed aveva parlato con il presidente Johnson che li aveva rassicurati che presto sarebbe stata trovata una soluzione di comune soddisfazione. Al loro ritorno fu fatta circolare la voce che se i Navajo non fossero tornati alla loro terra ancestrale (\"Dinetah\") l'intera trib\u00f9 sarebbe scappata da Bosque Redondo.\nI Commissari arrivarono a Fort Sumner il 27 maggio 1868, accompagnati da una piccola scorta militare tra cui il generale George Getty, comandante del distretto militare del New Mexico, che aveva sostituito Carleton un anno prima. Il consiglio con i Navajo ebbe inizio il 28 maggio; vi parteciparono i due commissari pi\u00f9 il generale Getty e il generale Roberts, per i Navajo sedeva al tavolo Barboncito con sei leader. Erano presenti due interpreti in quanto non fu possibile trovare nessuno che potesse tradurre da navajo a inglese: quindi era presente un messicano che traduceva in spagnolo ed uno dallo spagnolo all'inglese.\nI colloqui durarono tre giorni e si svolsero principalmente fra Sherman e Barboncito. Il generale propose ai Navajo di trasferirsi in una riserva posta in Oklahoma nel Territorio indiano, ma Barboncito si oppose decisamente. L'insistenza Navajo per tornare nei loro territori ancestrali e l'azione di Tappan convinsero Sherman ad accordare ai Navajos una riserva nel loro vecchio territorio fra il Rio Grande ed il Little Colorado. Il secondo giorno fu dedicato a definire i confini ed i limiti della riserva ed il terzo giorno a rivedere e discutere il trattato preparato. Il quarto giorno, 1\u00ba giugno 1868, il trattato venne firmato da entrambe le parti.\nSherman lasci\u00f2 istruzioni dettagliate al generale Getty affinch\u00e9 la partenza dei Navajos verso la loro nuova riserva avvenisse il pi\u00f9 rapidamente possibile in modo che potessero procedere con la semina prima della conclusione della stagione.\nIl 18 giugno 1868 una colonna composta da circa 7.300 uomini, 1.500 cavalli e muli, 2.000 ovini, insieme con 50 carri dell'esercito e una scorta di cavalleria, mosse da Bosque Redondo per far ritorno nei territori Navajo del Nuovo Messico e Arizona. I primi Navajo arrivarono nella zona di Fort Defiance alla fine di luglio 1868.\nDopo la partenza dei Navajo, anche Fort Sumner, che era stato costruito apposta per sorvegliare Bosque Redondo, fu abbandonato.\nNel 1968 Fort Sumner \u00e8 stato dichiarato monumento nazionale dello stato del Nuovo Messico. Il 4 giugno 2005 \u00e8 stato inaugurato un nuovo museo, progettato dall'architetto Navajo David N. Sloan, che prende il nome di Bosque Redondo Memorial. Il Bosque Redondo Memorial e il Fort Sumner State Monument si trovano a circa 10\u00a0km a sud-est della citt\u00e0 di For Sumner lungo la Billy The Kid Road."}
{"id": "2922522", "revid": "1573940", "url": "https://it.wikipedia.org/wiki?curid=2922522", "title": "Thyroptera", "text": "Thyroptera () \u00e8 l'unico genere della famiglia di pipistrelli dei Tirotteridi.\nDescrizione.\nDimensioni.\nAl genere Thyroptera appartengono pipistrelli di piccole dimensioni, con lunghezza della testa e del corpo tra 37 e 50\u00a0mm, la lunghezza dell'avambraccio tra 31 e 42\u00a0mm, la lunghezza della coda tra 24 e 33\u00a0mm e un peso fino a 9\u00a0g.\nCaratteristiche ossee e dentarie.\nIl cranio presenta una scatola cranica grande, liscia e rotonda che si eleva distintamente dal rostro sottile e delicato. Le ossa pre-mascellari sono complete, sulla porzione palatale sono presenti due fori incisivi. I denti non sono particolarmente modificati. Gli incisivi superiori interni sono pi\u00f9 grandi di quelli esterni, mentre quelli inferiori sono tricuspidati. I premolari sono lunghi e stretti. La bolla timpanica \u00e8 relativamente piccola. Il trochite \u00e8 sempre pi\u00f9 grande del trochine. Il secondo dito della mano \u00e8 ridotto al solo metacarpo, lungo meno della met\u00e0 del terzo dito, il quale \u00e8 fornito di tre falangi. Le dita dei piedi hanno due falangi ciascuna, il terzo e il quarto dito sono anchilosati per tutta la loro lunghezza e fusi tra loro. La fibula \u00e8 ridotta ad un filamento osseo. Il pre-sterno \u00e8 piccolo. La prima e seconda vertebra dorsale sono fuse tra loro, mentre quelle lombari sono distinte.\nSono caratterizzati dalla seguente formula dentaria:\nAspetto.\nLa pelliccia \u00e8 lunga e lanuginosa, talvolta pi\u00f9 corta sulle spalle. Le parti dorsali variano dal bruno cannella al marrone scuro, mentre quelle ventrali sono generalmente pi\u00f9 chiare e variano dal marrone al bianco. La fronte \u00e8 alta, il muso \u00e8 lungo, appuntito e fornito di una escrescenza sopra le narici. Gli occhi sono piccoli. Le orecchie sono a forma di imbuto e separate, il trago \u00e8 corto e con l'estremit\u00e0 arrotondata. La famiglia \u00e8 caratterizzata dalla presenza alla base dei pollici e sulla pianta dei piedi di un disco adesivo ben sviluppato, che pu\u00f2 avere una forma perfettamente rotonda oppure oblunga. Le membrane alari sono attaccate posteriormente alla base dell'artiglio dell'alluce. La punta della lunga coda si estende leggermente oltre l'ampio uropatagio, mentre il calcar \u00e8 lungo e in diverse forme supportato da uno o due grossi lobi di rinforzo.\nDistribuzione.\nIl genere \u00e8 diffuso in America Centrale e meridionale.\nTassonomia.\nIl genere comprende 5 specie."}
{"id": "2922523", "revid": "118321852", "url": "https://it.wikipedia.org/wiki?curid=2922523", "title": "Alison Mosshart", "text": "Ha iniziato la sua carriera musicale nel 1995 con il gruppo Discount, scioltosi nel 2000. Subito dopo fond\u00f2, assieme al chitarrista Jamie Hince la band The Kills. Nel 2009 insieme a Jack White, Jack Lawrence e Dean Fertita, fa parte del gruppo The Dead Weather.\nNel 2006 ha collaborato con la band inglese Placebo per la title track di \"Meds\".\nHa cantato in due tracce dell'album \"Riot City Blues\" dei Primal Scream, oltre alla traccia \"It's just forever\" del terzo album dei \"Cage the elephant.\"\nNel 2017, collabora con la band metal svedese Ghost per la realizzazione di una versione alternativa del singolo \"He Is\"."}
{"id": "2922526", "revid": "228587", "url": "https://it.wikipedia.org/wiki?curid=2922526", "title": "Cross-over (serie televisiva)", "text": ""}
{"id": "2922529", "revid": "1154737", "url": "https://it.wikipedia.org/wiki?curid=2922529", "title": "Suck (fiume)", "text": "Il Suck (An tSuca in gaelico) \u00e8 un fiume irlandese, lungo circa 80\u00a0km; \u00e8 il principale affluente del fiume Shannon.\nPercorso.\nIl Suck nasce a Loug O'Flynn, nella contea di Roscommon e sfocia nella Shannon pochi chilometri Nord della cittadina di Shannonbridge.\nIl Suck funge anche da linea di confine tra le contee di Galway e Roscommon. La citt\u00e0 principale che sorge lungo il suo corso \u00e8 Ballinasloe."}
{"id": "2922532", "revid": "1573940", "url": "https://it.wikipedia.org/wiki?curid=2922532", "title": "Noctilio", "text": "Noctilio () \u00e8 l'unico genere di pipistrelli della famiglia dei Nottilionidi, comunemente noti come \"pipistrelli pescatori\".\nDescrizione.\nDimensioni.\nAl genere Noctilio appartengono pipistrelli di medie dimensioni, con lunghezza della testa e del corpo tra 69 e 105\u00a0mm, la lunghezza dell'avambraccio tra 53 e 78\u00a0mm, la lunghezza della coda tra 17 e 35\u00a0mm e un peso fino a 90\u00a0g.\nCaratteristiche ossee e dentarie.\nIl cranio \u00e8 privo di processi post-orbitali, mentre ha le ossa pre-mascellari rappresentate sia dalle porzioni nasali che palatali, fuse negli esemplari adulti con le ossa nasali e con quello palatale. Le ossa nasali stesse sono insolitamente lunghe e ben sviluppate. I denti sono di forma e dimensioni normali. L'omero presenta il trochite pi\u00f9 piccolo del trochine e l'articolazione con la scapola debole. Il secondo dito della mano ha il metacarpo uguale in lunghezza a quello del terzo dito, mentre l'unica falange \u00e8 molto corta e rudimentale. Il terzo dito ha 2 falangi, l'ultima delle quali, insieme all'ultima del quarto dito, si ripiega internamente quando l'animale \u00e8 a riposo. La cinta scapolare \u00e8 di proporzioni normali. La settima vertebra cervicale non \u00e8 fusa con la prima toracica. La fibula \u00e8 filiforme, mentre il bacino \u00e8 modificato, con le ossa iliache fuse tra loro e con la base lateralmente compressa.\nSono caratterizzati dalla seguente formula dentaria:\nAspetto.\nLa pelliccia \u00e8 molto corta e pu\u00f2 variare dall'arancione chiaro al bruno-grigiastro. Solitamente \u00e8 presente una striscia longitudinale pi\u00f9 chiara lungo la spina dorsale. Il muso \u00e8 privo di escrescenze carnose ma con la punta proiettata in avanti e le labbra rigonfie, sotto le quali sono situate due tasche guanciali. Il mento \u00e8 solitamente fornito di due creste cutanee trasversali e pendenti, che donano al pipistrello un aspetto simile al bulldog. Le orecchie sono separate, rivolte in avanti ed appuntite. Gli arti inferiori, e i piedi sono sproporzionatamente ingranditi, come anche le dita e gli artigli. Vengono utilizzati per catturare i pesci sulla superficie dell'acqua od immediatamente sotto di essa. La coda \u00e8 lunga circa la met\u00e0 del femore. l'uropatagio \u00e8 ben sviluppato, mentre il calcar \u00e8 robusto ed ossificato.\nDistribuzione.\nIl genere \u00e8 diffuso nel Continente americano, dall'isola di Cuba fino all'Argentina settentrionale.\nTassonomia.\nIl genere comprende 2 specie."}
{"id": "2922533", "revid": "767487", "url": "https://it.wikipedia.org/wiki?curid=2922533", "title": "Anime fiammeggianti", "text": "Anime fiammeggianti \u00e8 un film del 1994 diretto da Davide Ferrario.\nTrama.\nRosario, un professore di filosofia in crisi per la fine del suo matrimonio, inizia - sospinto dalla \"Vergine Maria\" che gli appare di continuo - a godersi la vita commettendo ogni sorta di crimine. Grazie al suo cambiamento di personalit\u00e0, Rosario riuscir\u00e0 a riavvicinarsi all'amata moglie."}
{"id": "2922535", "revid": "1305772", "url": "https://it.wikipedia.org/wiki?curid=2922535", "title": "Mal\u00e1 Hle\u010fsebe", "text": "Mal\u00e1 Hle\u010fsebe (in tedesco \"Klein-Sichdichf\u00fcr\") \u00e8 una frazione di Velk\u00e1 Hle\u010fsebe, comune ceco del distretto di Cheb, nella regione di Karlovy Vary.\nGeografia fisica.\nIl villaggio si trova 2\u00a0km a sud-ovest da Velk\u00e1 Hle\u010fsebe. Nel villaggio sono state registrate 16 abitazioni, nelle quali vivono 22 persone.\nAltri comuni limitrofi sono Velk\u00e9 Kr\u00e1sn\u00e9, Mal\u00e9 Kr\u00e1sn\u00e9, Sekersk\u00e9 Chalupy, Pl\u00e1nsk\u00e1 Hu\u0165, T\u0159i Sekery, Tachovsk\u00e1 Hu\u0165 e Jedlov\u00e1 ad ovest, Valy e Klimentov a nord, H\u00f6rgassing ad est e Drmoul, Skeln\u00e9 Hut\u011b, Horn\u00ed Ves, Trst\u011bnice, Chodovsk\u00e1 Hu\u0165 e Zadn\u00ed Chodov a sud."}
{"id": "2922538", "revid": "438678", "url": "https://it.wikipedia.org/wiki?curid=2922538", "title": "Klemensdorf", "text": ""}
{"id": "2922540", "revid": "438678", "url": "https://it.wikipedia.org/wiki?curid=2922540", "title": "Klein-Sichdichf\u00fcr", "text": ""}
{"id": "2922543", "revid": "125371144", "url": "https://it.wikipedia.org/wiki?curid=2922543", "title": "Jenna Ushkowitz", "text": "Biografia.\nJenna \u00e8 nata a Seul, ed \u00e8 stata adottata quando aveva tre mesi. Ha vissuto, quindi, con i suoi genitori adottivi nell'East Meadow, New York.\n\u00c8 cattolica, anche se il suo cognome le \u00e8 stato dato dal nonno adottivo che invece era ebreo; ha frequentato la Parkway Elementary School e la Holy Trinity Diocesan High School, una scuola cattolica ad Hicksville, che si trova a Long Island, un posto conosciuto per il suo forte dipartimento teatrale. Durante il liceo ha partecipato a numerosi musical, inclusa la prima interpretazione di \"Les Miserables\" del suo liceo. Ha interpretato Penny in \"Honk! \", Inez in \"The Baker's Wife\", Cappuccetto Rosso in\" Into The Hoods\" e Romaine Patterson in \"The Laramie Project\". Si \u00e8 diplomata nel 2004 e si \u00e8 trasferita per frequentare il Marymount Manhattan College, dove ha riottenuto il ruolo di Cappuccetto Rosso nello stesso musical che anche il college mise in atto. Si \u00e8 laureata nel 2007 con un B.A. in Arti Teatrali, con una specializzazione in Performance e, con minor evidenza, anche in Musical.\nVita Privata.\nIn agosto 2020,annuncia il suo fidanzamento con David Stanley,con cui si sposa il 24 luglio 2021.\nA gennaio 2022 la coppia ha dichiarato di aspettare la loro prima figlia.\nCarriera.\nJenna Ushkowitz entr\u00f2 nel mondo dello spettacolo sin da quando aveva tre anni. Da bambina, appar\u00ec in Sesame Street e altri spettacoli televisivi per bambini. Ottenne il suo primo ruolo in un musical di Broadway nel 1996, nel revival di \"The King And I\". A tredici anni, cant\u00f2 l'inno nazionale americano all'inizio di una partita degli Knicks, giocata al Madison Square Garden. Ha inoltre sostituito i ruoli di Anna, Martha, Thea e Ilse nel musical di Broadway \"Spring Awakening \"iniziato nel 2008.\nNel 2009 ottenne il ruolo di Tina Cohen-Chang, nel telefilm della Fox, \"Glee. \"Il regista di questo telefilm, invece che ingaggiare attori gi\u00e0 piuttosto esperti nel campo televisivo, ha preferito cercare attori che potessero ben calarsi nel ruolo di attori di musical, per questo ha trascorso tre mesi a Broadway: qui ha trovato Jenna Ushkowitz. Inizialmente, non le era stato detto molto sulla storia passata del suo personaggio, e credeva anche che la sua balbuzia fosse reale, ma quando la realt\u00e0 fu rivelata ne fu contenta, ma disse: \u00abSarebbe stato divertente tenerlo, le avrebbe dato un altro vezzo, ma questo apre un'altra serie di porte per Tina.\u00bb\nRaymund Flandez di The Wall Street Journal ha commentato la sua cover di \"True Color \"come una dimostrazione di voce forte e cristallina, mentre Gerrick D. Kennedy, scrivendo per il Los Angeles Times, ha scritto che l'ha resa toccante e strappalacrime. Rolling Stone Erica Futterman scrisse invece della sua performance di \"Because You Loved Me\", \u00abLa ricchezza della sua voce da' nuove sfumature alla canzone, ed \u00e8 davvero bello vedere Tina riceverai un brano che si adatta alle sue capacit\u00e0 vocali.\u00bb Jenna Ushkowitz ha anche eseguito concerti dal vivo negli Stati Uniti, Canada, Regno Unito e Irlanda con i suoi membri del cast di Glee e scritto un libro: \"Choosing Glee.\"\nNel 2016 entra a far parte del cast del musical Broadway \"Waitress\" sostituendo Kimiko Glenn."}
{"id": "2922544", "revid": "438678", "url": "https://it.wikipedia.org/wiki?curid=2922544", "title": "Mostau", "text": ""}
{"id": "2922546", "revid": "438678", "url": "https://it.wikipedia.org/wiki?curid=2922546", "title": "Kornov", "text": ""}
{"id": "2922547", "revid": "287204", "url": "https://it.wikipedia.org/wiki?curid=2922547", "title": "D\u00fcrnbach", "text": ""}
{"id": "2922565", "revid": "287204", "url": "https://it.wikipedia.org/wiki?curid=2922565", "title": "Jonathan Adams", "text": ""}
{"id": "2922567", "revid": "729019", "url": "https://it.wikipedia.org/wiki?curid=2922567", "title": "Riccardo Chicco", "text": "Biografia.\nRiccardo Chicco nasce da una famiglia di mercanti imprenditori legati ad una delle pi\u00f9 importanti industrie agricole dell'Ottocento piemontese: la bachicoltura. Appena nato \u00e8 colpito da una grave infermit\u00e0 all'anca che lo costringer\u00e0 ad anni di immobilit\u00e0 e ad un futuro di claudicazione.\nIl padre, Pietro, proprietario di filande per la produzione di seta greggia, gestiva rapporti d'affari con tutta l'Europa. La madre, Maria Elisabetta, aveva origini albesi, era di vent'anni pi\u00f9 giovane del marito e possedeva un'educazione cattolica collegiale. Sar\u00e0 lei ad incoraggiare e guidare il figlio nei primi esperimenti di disegno, per alleviare il tedio delle lunghe giornate di malattia.\nLa formazione scolastica giovanile avviene nei collegi religiosi torinesi dei quali avversa la rigida educazione.\nNel 1922 \u00e8 allievo di Vittorio Cavalleri esponente della scuola tradizionale paesaggistica. Cavalleri, con il suo sperimentalismo tecnico-pittorico, lo introdurr\u00e0 alla comprensione della funzione tonale della luce.\nDal 1925 al 1928 viene accolto nell'atelier di Giovanni Grande, pittore e ceramista, collaboratore della manifattura di ceramiche artistiche Lenci. Chicco riconoscer\u00e0 sempre un debito particolare verso Grande e verso il suo insegnamento.\nNel 1928 entra a far parte della scuola torinese di Felice Casorati, indiscusso punto di riferimento della pittura torinese di inizio novecento.\nNel 1931 lascia lo studio di Casorati ed esordisce alla Societ\u00e0 Promotrice di Belle Arti trasformata in quegli anni \nnella \"Esposizione sindacale fascista della Societ\u00e0 promotrice delle Belle Arti\" dal processo di fascistizzazione della \nvita culturale torinese.\nDalla seconda met\u00e0 degli anni Trenta soggiorna a Londra, a Parigi, presso la scuola di copia del Louvre, a Vienna ed a Monaco, presso l'Alte Pinakothek.\nDurante la Seconda guerra mondiale, dopo una iniziale neutralit\u00e0, entra in contatto con la Resistenza e viene arrestato perch\u00e9 sospettato di essere una spia inglese.\nNel marzo del 1946 realizza la sua prima mostra personale alla Galleria del Bosco di Torino con una presentazione del suo maestro, Felice Casorati.\nNel 1948, nel 1950 e nel 1956 espone alla Biennale di Venezia.\nNel 1950 partecipa all'esposizione nazionale torinese \"I pittori di Bardonecchia\" nella Galleria della Gazzetta del Popolo.\nTra il 1951 ed 1963 le sue opere ricevono numerosi riconoscimenti di livello locale e nazionale e dal 1963 \nsar\u00e0 presente alla Triennale di Milano.\nFondatore e precettore della \"Scuola di Via Cavour\" a Torino dove crebbe giovani di talento, affianca\nall'attivit\u00e0 di pittore quella di educatore come insegnante di storia dell'arte nei licei classici torinesi ed anche come\ndivulgatore televisivo per la RAI in un breve ciclo di trasmissioni dal titolo \"L'Arte di guardare un quadro\" \nandate in onda nell'estate del 1961.\nMuore a Torino il 21 giugno 1973."}
{"id": "2922570", "revid": "367445", "url": "https://it.wikipedia.org/wiki?curid=2922570", "title": "Bann (fiume)", "text": "Il fiume Bann, in gaelico irlandese \"An Bhanna\", \u00e8 il pi\u00f9 lungo dell'Irlanda del Nord scorrendo dalla sorgente alla foce per circa 129 chilometri. Col suo corso, il Bann attraversa la provincia dall'estremo angolo sud-orientale fino alla costa nord-occidentale e, circa a met\u00e0 della sua strada, funge da immissario del Lough Neagh, il pi\u00f9 vasto lago dell'intera isola irlandese. Il fiume ha giocato un ruolo di vitale importanza per lo sviluppo economico e l'industrializzazione dell'Ulster, specialmente per l'industria del lino. Oggigiorno una delle pi\u00f9 importanti attivit\u00e0 economiche che hanno sede sul Bann sono le pescherie di salmoni e anguille. An Bhanna \u00e8 inoltre ritenuta la linea di confine naturale tra l'area orientale e quella occidentale dell'Irlanda del Nord. Queste ultime risultano parecchio dissimili in vari ambiti: prima di tutto a livello economico, essendo la parte ad est del fiume molto pi\u00f9 sviluppata, oltre che soggetta a maggiori finanziamenti da parte del governo. Differenze sussistono anche dal punto di vista sociale: a ovest vi \u00e8 una maggiore concentrazione di repubblicani, nazionalisti e cattolici, mentre a est prevalgono i protestanti e gli unionisti.\nCorso del fiume.\nCorso superiore.\nViene conosciuta come \"Upper Bann\", la parte del fiume compresa tra la sorgente, che si trova presso le Mourne Mountains, nella contea di Down e Bannfoot, nella contea di Armagh, dove il fiume confluisce nel Lough Neagh. Questa parte del corso \u00e8 una delle pi\u00f9 rinomate a livello europeo limitatamente all'ambito della pesca. Vicino a Portadown il Bann si collega al \"Newry Canal\", un canale ormai caduto in disuso che consentiva un rapido tragitto per giungere al Mare d'Irlanda\nCorso inferiore.\nIl corso inferiore, noto come \"Lower Bann\", costituisce la parte compresa tra Toome, dove il fiume esce dal Lough Neagh, e l'Oceano Atlantico, dove il fiume sfocia presso Portstewart. Questo tratto \u00e8 rinomato per gli amanti degli sport d'acqua, vista la grande e costante portata del fiume e i prezzi ridotti. Il Bann, nella seconda parte del suo corso, funge da confine tra le contee di Antrim e Londonderry. L'unico porto commerciale si trova presso Coleraine."}
{"id": "2922571", "revid": "36426", "url": "https://it.wikipedia.org/wiki?curid=2922571", "title": "Compianto su Cristo morto, con san Gerolamo, san Paolo e san Pietro", "text": ""}
{"id": "2922573", "revid": "36426", "url": "https://it.wikipedia.org/wiki?curid=2922573", "title": "Compianto su Cristo morto con i santi Girolamo, Paolo e Pietro", "text": ""}
{"id": "2922575", "revid": "305524", "url": "https://it.wikipedia.org/wiki?curid=2922575", "title": "Beato Giovanni Battista Piamarta", "text": ""}
{"id": "2922578", "revid": "2044650", "url": "https://it.wikipedia.org/wiki?curid=2922578", "title": "Tamara Taylor (attrice)", "text": "Biografia.\nDopo aver recitato in numerose serie televisive, nel 2006 viene scelta per il ruolo di Camille Saroyan in \"Bones\".\nDoppiatrici italiane.\nNelle versioni in italiano dei suoi lavori, Tamara Taylor \u00e8 stata doppiata da:"}
{"id": "2922586", "revid": "447535", "url": "https://it.wikipedia.org/wiki?curid=2922586", "title": "Val Canonica", "text": ""}
{"id": "2922592", "revid": "26630", "url": "https://it.wikipedia.org/wiki?curid=2922592", "title": "Bush (fiume)", "text": "Il fiume Bush (\"An Bhuais\" in gaelico) scorre nella contea di Antrim, in Irlanda del Nord. Le sorgenti si trovano presso le colline di Antrim a 480 metri sul livello del mare e da l\u00ec il fiume scorre verso nord-ovest fino alla citt\u00e0 di Armoy. Da qui prosegue verso Ovest, passando verso Stranocum, e poi continua verso Nord, passando per Bushmills, prima di sfociare nell'oceano presso Portballintrae, sulla costa settentrionale di Antrim. Scorre attraverso un'area molto fertile, caratterizzata da ampi prati verdi e adibita al pascolo. Solo una piccola fetta di territorio \u00e8 coltivata. Il letto del fiume \u00e8 costituito da basalto e l'acqua ha un alto contenuto di magnesio. Le acque pi\u00f9 pure sono popolate da salmoni e trote e l'acqua del suo affluente Saint Columb's Rill \u00e8 impiegata dalla Old Bushmills Distillery nella produzione del famoso whiskey locale."}
{"id": "2922618", "revid": "179980", "url": "https://it.wikipedia.org/wiki?curid=2922618", "title": "XXI Secolo", "text": ""}
{"id": "2922623", "revid": "442848", "url": "https://it.wikipedia.org/wiki?curid=2922623", "title": "Oum Er-Rbia", "text": "L'Oum Er-Rbia (), che significa \"Madre della primavera\", \u00e8 un fiume del Marocco centrale. Il fiume \u00e8 lungo 1000\u00a0km ed \u00e8 il secondo pi\u00f9 lungo del paese. Con una portata media di 117\u00a0m\u00b3/s \u00e8 il secondo fiume del Marocco dopo il fiume Sebou. Prende origine nel Medio Atlante, attraversa la citt\u00e0 di Khenifra e sfocia nell'Oceano Atlantico ad Azemmour. Il fiume ha sei dighe, la pi\u00f9 importante delle quali \u00e8 quella di Almassira. I suoi affluenti principali sono: El Abid, Tessaoute e Lakhdar."}
{"id": "2922625", "revid": "1573940", "url": "https://it.wikipedia.org/wiki?curid=2922625", "title": "Megadermatidae", "text": "I Megadermatidi (Megadermatidae ) sono una famiglia di pipistrelli, del sottordine dei Microchirotteri. \nDescrizione.\nDimensioni.\nQuesta famiglia comprende pipistrelli con la lunghezza dell'avambraccio tra 49\u00a0mm e 115\u00a0mm e un peso fino a 216\u00a0g. Vi appartiene il pipistrello fantasma, il pi\u00f9 grande microchirottero al mondo.\nCaratteristiche ossee.\nIl cranio \u00e8 di proporzioni normali, il processo post-orbitale \u00e8 piccolo oppure assente ed insieme alle creste sopra-orbitali forma generalmente uno scudo osseo sulla regione frontale. Le ossa pre-mascellari e gli incisivi superiori sono mancanti, sostituiti da una profonda apertura palatale che talvolta raggiunge l'altezza dei premolari superiori. I canini sono proiettati in avanti e sono muniti di una seconda cuspide. La scapole sono ampie e sono fuse con le prime costole, la prima vertebra dorsale e la settima vertebra cervicale, in maniera tale da formare un solido anello osseo. Il secondo dito della mano ha una falange, mentre gli altri ne hanno due. L'arto inferiore \u00e8 allungato e possiede una fibula filiforme lunga meno della met\u00e0 della tibia. Ogni dito del piede ha tre falangi, eccetto l'alluce.\nAspetto.\nLa pelliccia \u00e8 relativamente lunga, il colore \u00e8 generalmente grigiastro, pi\u00f9 chiaro sulle parti ventrali. Il muso \u00e8 corto, gli occhi sono relativamente grandi. La foglia nasale \u00e8 semplice, lunga ed eretta, formata da un lobo anteriore e da una lancetta con la punta troncata ed attraversata da un rilievo longitudinale. Le narici fuoriescono da una zona cutanea priva di peli, sotto la porzione anteriore della foglia nasale. Le orecchie sono molto lunghe ed erette, unite lungo il margine interno dalla base per quasi met\u00e0 della loro lunghezza. Il trago \u00e8 lungo e bifido. Sebbene la coda sia mancante o ridotta ad un piccolo tubercolo, l'uropatagio \u00e8 ben sviluppato. Il calcar \u00e8 sempre presente. Le ali sono grandi e larghe. Le femmine hanno una seconda coppia di mammelle fittizie, sulle quali si aggrappano con i denti i piccoli durante il volo.\nDistribuzione e habitat.\nLe specie di questa famiglia vivono nell'Africa subsahariana, in Asia, dall'Afghanistan alle Molucche ed in Australia.\nSi rifugiano principalmente in grotte, edifici ed anche nelle cavit\u00e0 degli alberi. \nTassonomia.\nLa famiglia si suddivide in 5 generi e 6 specie viventi pi\u00f9 due generi estinti:"}
{"id": "2922633", "revid": "96799408", "url": "https://it.wikipedia.org/wiki?curid=2922633", "title": "Volo KAL 007 - Alla ricerca della verit\u00e0", "text": "Volo KAL 007 - Alla ricerca della verit\u00e0 (\"Shootdown\") \u00e8 un film per la televisione del 1988 diretto da Michael Pressman. Si ispira alla tragedia del Volo KAL 007, un aereo civile sudcoreano abbattuto apparentemente per errore dall'aeronautica sovietica nel settembre del 1983, causando 269 vittime. In Italia \u00e8 uscito prima in videocassetta, nel 1990, col titolo Shootdown - Abbattuto e un doppiaggio eseguito a Milano, mentre nel 1992 \u00e8 approdato in televisione, su Rai 3, col nuovo titolo e un nuovo doppiaggio.\nTrama.\nNan Moore \u00e8 una donna di mezza et\u00e0, felice del suo lavoro e della sua famiglia. La sua tranquillit\u00e0 viene sconvolta quando l'aereo su cui si \u00e8 imbarcato il figlio viene abbattuto per errore dai sovietici: inizia cos\u00ec una dura battaglia per scoprire cosa \u00e8 realmente accaduto negli ultimi drammatici minuti prima della tragedia."}
{"id": "2922644", "revid": "7", "url": "https://it.wikipedia.org/wiki?curid=2922644", "title": "The Boswell Sisters", "text": ""}
{"id": "2922649", "revid": "287204", "url": "https://it.wikipedia.org/wiki?curid=2922649", "title": "Serie B 1991-1992 (calcio femminile)", "text": "L'edizione 1991-1992 \u00e8 stata la ventitreesima edizione del campionato di Serie B femminile italiana di calcio.\nStagione.\nNovit\u00e0.\nVariazioni prima dell'inizio del campionato:\ncambio di denominazione e sede:\nfusione:\nhanno rinunciato al campionato di Serie B per iscriversi alla Serie C Regionale:\nha rinunciato al campionato di Serie B (inattiva):\nsociet\u00e0 non avente diritto ammessa in Serie B:\nFormula.\nVi hanno partecipato 30 squadre divise in due gironi. La prima classificata di ognuno dei due gironi viene promossa in Serie A, mentre la terza squadra promossa \u00e8 stata determinata da uno spareggio in campo neutro tra le seconde classificate. Le ultime tre classificate di ciascun girone vengono retrocesse nei rispettivi campionati regionale di Serie C.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nSpareggio promozione.\nNon essendo pari lo scambio promosse/retrocesse con la Serie A, per determinare la terza squadra promossa si disput\u00f2 uno spareggio in campo neutro tra le seconde squadre classificate dei due gironi."}
{"id": "2922650", "revid": "74801", "url": "https://it.wikipedia.org/wiki?curid=2922650", "title": "Anne Francis", "text": "Biografia.\nCarriera.\nIn accordo con il modello femminile corrente all'epoca, era una ragazza prorompente ma di un'infantile innocenza, caratterizzata da un sensuale neo al lato della bocca. Anne Francis fece il suo esordio cinematografico a 18 anni nel musical \"Summer Holiday\" (1948). Nel 1951 fu tra i protagonisti della commedia \"Fuga d'amore\" e qualche anno dopo ottenne una parte significativa nel film \"Giorno maledetto\" (1955) di John Sturges, accanto a Spencer Tracy. \nNello stesso anno ebbe il suo primo ruolo da protagonista nel film \"Il seme della violenza\" (1955) di Richard Brooks, con Sidney Poitier, ma la pellicola che la fece conoscere al grande pubblico fu \"Il pianeta proibito\" (1956), che divenne subito un classico della fantascienza. A partire dagli anni sessanta dirad\u00f2 le sue apparizioni sul grande schermo, dedicandosi alla televisione e apparendo in molte puntate della serie \"Alfred Hitchcock Presenta\" e in due episodi di \"Ai confini della realt\u00e0\". Negli anni ottanta partecip\u00f2 al serial Tv \"Dallas\" e alla serie televisiva \"Riptide\", nel ruolo di Mama Jo, mentre negli anni novanta recit\u00f2 in tre episodi de \"La signora in giallo\".\nIl suo nome e il suo film pi\u00f9 famoso (\"Il pianeta proibito\") vengono citati nella canzone \"Science Fiction / Double Feature\" di Richard O'Brien, brano d'apertura del musical \"The Rocky Horror Show\".\nVita privata.\nDopo due matrimoni e la nascita di una figlia dalla seconda unione, la Francis non si rispos\u00f2 pi\u00f9. Nel 1970 adott\u00f2 la giovanissima Margareth West, usufruendo di un cambiamento avvenuto da poco tempo nella legislazione californiana che concedeva facolt\u00e0 d'adozione a donne non coniugate. Accanita fumatrice, le fu diagnosticato nel 2007 un cancro ai polmoni. Mor\u00ec nel gennaio 2011 per l'evoluzione di una neoplasia pancreatica."}
{"id": "2922654", "revid": "92723", "url": "https://it.wikipedia.org/wiki?curid=2922654", "title": "Leopold Godowsky", "text": ""}
{"id": "2922655", "revid": "83531", "url": "https://it.wikipedia.org/wiki?curid=2922655", "title": "Giancarlo Passeroni", "text": "Biografia.\nGian Carlo Passeroni \u00e8 la figura pi\u00f9 importante della letteratura nizzarda del secolo XVIII. Il padre, Gian Ludovico, fu poeta dialettale. La famiglia era di condizioni assai modeste, perci\u00f2 a 14 anni venne inviato a studiare a Milano presso uno zio prete. Anche Gian Carlo divenne sacerdote, fu ordinato a Lantosca e l\u00ec celebr\u00f2 la prima messa.\nTornato a Milano, si dedic\u00f2 soprattutto agli studi letterari, raggiungendo ben presto fama di erudito, tanto che venne chiamato dalla famiglia dei marchesi Lucini a fare da istitutore al giovine marchesino Cesare Alberico. I rapporti che si instaurarono fra la famiglia Lucini e il Passeroni furono improntati a viva amicizia e i marchesi spronavano il Passeroni allo studio e alla composizione poetica.\nNel 1743 il Passeroni restaur\u00f2 assieme al conte Giuseppe Imbonati l'Accademia dei Trasformati e l'anno successivo accompagn\u00f2 il suo allievo a proseguire gli studi a Roma nel Collegio Clementino dei padri somaschi. Sempre a Roma il Passeroni entr\u00f2 in Arcadia.\nDopo otto mesi di permanenza a Roma, il Passeroni rientr\u00f2 a Milano.\nNel 1758 rifiut\u00f2 una cattedra all'Universit\u00e0 di Padova e l'anno seguente segu\u00ec il suo antico discepolo Cesare Alberico Lucini in Germania, a Colonia, dove era stato nominato nunzio apostolico. Dopo il 1770 il Passeroni ebbe a patire varie traversie economiche alla quali cercarono di porre parziale rimedio sia il governo austriaco di Maria Teresa, sia quello della napoleonica Repubblica Italiana con aiuti finanziari.\nPer gratitudine dell'aiuto avuto dalla Repubblica italica, il Passeroni raccolse in un volume le sue poesie inedite e lo dedic\u00f2 al vice presidente Melzi d'Eril. Napoleone lo nominava pochi anni prima della morte membro dell'Istituto Nazionale.\nOpere.\nL'opera sua maggiore \u00e8 \"Il Cicerone\", un lunghissimo poema diviso in tre parti, che, col pretesto di una biografia del grande oratore latino, si spinge in lunghissime disgressioni, soprattutto satiriche, ironiche e fustiganti il malcostume settecentesco.\nInizi\u00f2 a comporlo prima del 1743 e gi\u00e0 durante il suo soggiorno a Roma il Passeroni recit\u00f2 ad un pubblico di letterati diversi canti dell'opera. Il primo tomo de \"Il Cicerone\" venne pubblicato a Milano nel 1755, l'ultimo nel 1774."}
{"id": "2922659", "revid": "200568", "url": "https://it.wikipedia.org/wiki?curid=2922659", "title": "Eugene Znosko-Borovsky", "text": ""}
{"id": "2922663", "revid": "767487", "url": "https://it.wikipedia.org/wiki?curid=2922663", "title": "La Fid\u00e9lit\u00e9", "text": "La Fid\u00e9lit\u00e9 \u00e8 un film del 2000 diretto da Andrzej \u017bu\u0142awski.\nIl soggetto \u00e8 liberamente tratto dal romanzo \"La principessa di Cl\u00e8ves\" di Madame de La Fayette.\nTrama.\nCl\u00e9lia, una fotografa assunta da un giornale scandalistico, sposa per stima e ammirazione (ma non per amore) Cl\u00e8ve, proprietario di una piccola casa editrice. Dopo il matrimonio Cl\u00e9lia s'innamora di N\u00e9mo, un giovane fotoreporter dalla vita oscura e, presa nel pericoloso vortice della passione, finir\u00e0 per perdere il controllo della situazione.\nDistribuzione.\nData di uscita.\nIl film \u00e8 uscito nelle sale francesi il 5 aprile 2000', mentre in Italia \u00e8 arrivato il 17 maggio 2002."}
{"id": "2922670", "revid": "73997", "url": "https://it.wikipedia.org/wiki?curid=2922670", "title": "Driver 4", "text": ""}
{"id": "2922671", "revid": "196390", "url": "https://it.wikipedia.org/wiki?curid=2922671", "title": "Sigurd Ottovich Schmidt", "text": ""}
{"id": "2922679", "revid": "287204", "url": "https://it.wikipedia.org/wiki?curid=2922679", "title": "18335 San Cassiano", "text": "18335 San Cassiano \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,5894684\u00a0UA e da un'eccentricit\u00e0 di 0,2529563, inclinata di 5,35784\u00b0 rispetto all'eclittica."}
{"id": "2922681", "revid": "467420", "url": "https://it.wikipedia.org/wiki?curid=2922681", "title": "Rettifilo/Vannulo", "text": "Rettifilo/Vannulo, \u00e8 una borgata del comune di Capaccio Paestum, in provincia di Salerno, ubicata nei pressi di Paestum.\nGeografia fisica.\nTerritorio.\nL'abitato si sviluppa in zona pianeggiante a 31 m s.l.m. circa, fra le borgate Capaccio Scalo e Capo di Fiume, lungo la Strada statale 166 degli Alburni. In base all'ultimo censimento (2001) ha 1.266 abitanti.\nGeografia antropica.\nLa borgata grazie alla sua posizione favorevole, in pianura e lungo un asse viario di grande importanza, oltre che confinante con la sviluppatissima borgata di Capaccio Scalo, ha incrementato notevolmente negli ultimi anni sia la popolazione che la superficie edificata.\nMonumenti e luoghi d'interesse.\nNel 1974, a seguito di scavi, \u00e8 stata rinvenuta una necropoli di et\u00e0 lucana databile intorno al IV secolo a.C. comprendente 4 tombe dipinte, pertinenti a un piccolo insediamento rurale."}
{"id": "2922690", "revid": "287204", "url": "https://it.wikipedia.org/wiki?curid=2922690", "title": "32734 Kryukov", "text": "32734 Kryukov \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 3,1985180\u00a0UA e da un'eccentricit\u00e0 di 0,1477365, inclinata di 0,62028\u00b0 rispetto all'eclittica."}
{"id": "2922692", "revid": "467420", "url": "https://it.wikipedia.org/wiki?curid=2922692", "title": "Vuccolo Maiorano", "text": "Vuccolo Maiorano, \u00e8 una borgata del comune di Capaccio Paestum, in provincia di Salerno.\nGeografia fisica.\nTerritorio.\nL'abitato si sviluppa in zona collinare a 57 m/slm circa, fra le borgate Capo di Fiume e Seude, lungo la Strada statale 166 degli Alburni . In base all'ultimo censimento (2001) ha 539 abitanti.\nSport.\nCalcio.\nLa frazione Vuccolo Maiorano \u00e8 rappresentata dalla seguente squadra di calcio dopo che il Vuccolo Maiorano si \u00e8 fuso con lo Scigliati:"}
{"id": "2922693", "revid": "1543377", "url": "https://it.wikipedia.org/wiki?curid=2922693", "title": "Fay\u1e63al bin Mus\u0101\u02bfid bin \u02bfAbd al-\u02bfAz\u012bz \u0100l Sa\u02bf\u016bd", "text": "Primi anni di vita.\nIl principe Faysal \u00e8 nato a Riad nel 1944 . Suo padre era il principe Musa'id bin Abd al-Aziz Al Sa'ud, mentre sua madre era Watfa, figlia di Muhammad bin Talal, 12\u00b0 (e ultimo) emiro di Jebel Shammar. In seguito i suoi genitori divorziarono. Lui e i suoi fratelli e sorelle erano molto pi\u00f9 vicini ai loro parenti Rashidi che a quelli paterni, gli Al Sa'ud.\nNel 1966, suo fratello Khaled \u00e8 stato ucciso nella capitale in una protesta contro l'introduzione della televisione. I dettagli della sua morte sono contestati. Alcuni rapporti sostengono che lui in realt\u00e0 \u00e8 morto nel resistere all'arresto fuori dalla sua casa. Nessuna indagine sul suo decesso \u00e8 mai stata avviata. Faysal aveva un altro fratello, Bandar, e una sorella, Al Jawhara. Abdul Rahman bin Musa'id \u00e8 suo fratellastro.\nFormazione.\nFaysal ha studiato negli Stati Uniti, prima presso la San Francisco State University, poi presso l'Universit\u00e0 del Colorado a Boulder. \u00c8 stato descritto dai suoi colleghi come \"tranquillo, simpatico, anche se non studioso\". Il professor Edward Rozek, suo docente in tre corsi di governo comparato, lo ha descritto come \"un accademico D e uno studente C\" e ha affermato, a suo parere, che la motivazione per l'assassinio \"deve essere stata la droga\".\nNel 1970, \u00e8 stato arrestato a Boulder, in Colorado, per la vendita di LSD e hashish. Nel mese di maggio dello stesso anno, il procuratore distrettuale ha lasciato cadere le accuse.\nChristine Surma.\nLa sua fidanzata, Christine Surma, aveva 26 anni al momento dell'assassinio. Surma riteneva essere nell'interesse del regno \"raggiungere la pace con Israele, anche se ci\u00f2 non era possibile con i predecessori di re Faysal.\"\nDopo gli Stati Uniti.\nDopo aver lasciato gli Stati Uniti, si \u00e8 recato a Beirut. Per ragioni sconosciute, \u00e8 andato anche nella Germania dell'Est. Quando torn\u00f2 in Arabia Saudita, le autorit\u00e0 gli hanno sequestrato il passaporto a causa dei problemi causati all'estero. Ha quindi iniziato a insegnare presso l'Universit\u00e0 di Riyad e si \u00e8 tenuto in contatto con Christine Surma.\nAssassinio e processo.\nAttentato.\nIl 25 marzo 1975, si \u00e8 recato al Palazzo Reale di Riyad, dove re Faysal stava tenendo un majlis, un evento in cui il monarca o il capo di una trib\u00f9 apre la sua residenza ai cittadini per permettere loro di entrare e presentare una petizione. Si \u00e8 quindi unito alla delegazione kuwaitiana e messo in fila per incontrare il re. Quest'ultimo, una volta riconosciuto il nipote ha chinato la testa in avanti, in modo che il giovane Faysal potesse baciargli la testa in segno di rispetto. Il principe ha tirato fuori una pistola dalla sua veste e sparato due colpi che hanno centrato il sovrano sul volto. Ha esploso un terzo colpo che per\u00f2 non ha colpito il monarca e gettato via la pistola. Re Faysal \u00e8 poi caduto a terra ferito. Una guardia del corpo ha colpito il principe Faysal con una spada inguainata mentre il ministro del petrolio Zaki Yamani ha urlato pi\u00f9 volte di non uccidere l'attentatore. Il sovrano \u00e8 stato subito ricoverato in ospedale ma i medici non sono riusciti a salvarlo. Prima di morire, il re ordin\u00f2 che l'assassino non fosse giustiziato. Una troupe televisiva saudita ha catturato l'intero assassinio con una macchina fotografica.\nImprigionamento ed esecuzione.\nI primi rapporti hanno descritto Faysal bin Musa'id come \"mentalmente squilibrato\". \u00c8 stato quindi trasferito in una prigione di Riyad. Tuttavia, \u00e8 stato successivamente ritenuto sano di mente per essere processato.\nIl 18 giugno successivo, una corte della shari'a ha ritenuto Faysal colpevole di regicidio e giustiziato pubblicamente alcune ore pi\u00f9 tardi, alle 16.30. Il fratello Bandar \u00e8 stato imprigionato per un anno e poi rilasciato. Alcune auto con altoparlanti hanno annunciato il verdetto e l'imminente esecuzione; la folla si \u00e8 quindi riunita nella piazza. Faysal, barcollante secondo alcuni rapporti, \u00e8 stato condotto da un soldato al punto di esecuzione. Indossava abiti bianchi e aveva gli occhi bendati. Il principe \u00e8 stato decapitato con un solo colpo. Dopo l'esecuzione, la sua testa \u00e8 stata esposta alla folla su una picca di legno per 15 minuti, prima di essere portata via con il cadavere in ambulanza.\nPossibili moventi.\nI giornali di Beirut hanno sostenuto un coinvolgimento con la droga come una motivazione per l'assassinio. I funzionari sauditi hanno affermato che le azioni del principe erano deliberate e pianificate. Alcune voci hanno suggerito che il principe avesse comunicato alla madre i suoi piani omicidi, la quale a sua volta, ha riferito al sovrano che ha risposto che \"se era la volont\u00e0 di Allah, allora sarebbe accaduto\". Il movente comunemente accettato dai media arabi sostiene che il principe era stato lo strumento della CIA che cercava vendetta per la crisi energetica cominciata nel 1973.\nSempre i giornali della capitale libanese hanno offerto tre diverse spiegazioni per l'attacco. An-Nahar ha riferito che l'attacco potrebbe essere stato una possibile vendetta per la detronizzazione di re Sa'ud, in quanto il principe Faysal era destinato a sposare Sita, una delle figlie dell'ex monarca. Nella stessa settimana, \"Un-Nahar\" ha riferito che il sovrano aveva ignorato le sue ripetute lamentele in cui sosteneva che l'assegno mensile di 3500 dollari (15 400 dollari a settimana e 800 000 l'anno al tasso del 2014) era insufficiente e che questo poteva averlo spinto all'omicidio. \"Al Bayrak\" ha riferito che secondo affidabili fonti arabe, il monarca gli aveva vietato di lasciare il paese a causa del consumo eccessivo di alcol e droghe all'estero e che l'attacco mortale potrebbe essere stato una rappresaglia contro il divieto."}
{"id": "2922694", "revid": "287204", "url": "https://it.wikipedia.org/wiki?curid=2922694", "title": "18287 Verkin", "text": "18287 Verkin \u00e8 un asteroide della fascia principale. Scoperto nel 1975, presenta un'orbita caratterizzata da un semiasse maggiore pari a 2,2696363\u00a0UA e da un'eccentricit\u00e0 di 0,0495198, inclinata di 8,81436\u00b0 rispetto all'eclittica."}
{"id": "2922696", "revid": "547034", "url": "https://it.wikipedia.org/wiki?curid=2922696", "title": "Ignazio Affanni", "text": "Suo nipote \u00e8 stato lo scultore Garibaldo Affanni.\nBiografia.\nDopo gli studi all'Accademia di Belle Arti di Parma e un periodo di pensionato a Firenze, ottenne premi e onorificenze che gli diedero la ricchezza che fin\u00ec per\u00f2 con lo sperperare, morendo nel 1889 nell'ospizio dei poveri di Borgo San Donnino.\nOpere.\nLasci\u00f2 quadri di soggetto religioso, mitologico, storico, patriottico e sociale e, nella cripta del duomo di Parma, affreschi raffiguranti con episodi della vita di San Bernardo."}
{"id": "2922699", "revid": "86599", "url": "https://it.wikipedia.org/wiki?curid=2922699", "title": "19919 Pogorelov", "text": "19919 Pogorelov \u00e8 un asteroide della fascia principale. Scoperto nel 1977, presenta un'orbita caratterizzata da un semiasse maggiore pari a e da un'eccentricit\u00e0 di 0,1920986, inclinata di 13,03136\u00b0 rispetto all'eclittica.\nL'asteroide \u00e8 dedicato al matematico russo Aleksey Vasil'evi\u010d Pogorelov."}
{"id": "2922702", "revid": "729019", "url": "https://it.wikipedia.org/wiki?curid=2922702", "title": "Maret Ani", "text": "Professionista dal 1997, fino all'inizio del 2006 \u00e8 stata la migliore estone del ranking (arrivando anche a conquistare la posizione numero 63 del ranking) prima di essere sopravanzata da Kaia Kanepi.\nDa ragazzina Ani \u00e8 stata una giocatrice di pallacanestro, ma a quattordici anni ha deciso di dedicarsi completamente al tennis. L'ha allenata inizialmente il connazionale Aita P\u00f5ldma, poi l'italiano Pierfrancesco Restelli.\nIl suo debutto in Fed Cup \u00e8 avvenuto nel 1998.\nHa partecipato alle Olimpiadi di Pechino nel 2008, ma non \u00e8 andata pi\u00f9 in l\u00e0 del primo turno. Nel 2011 ha dato l'addio al tennis."}
{"id": "2922705", "revid": "1543377", "url": "https://it.wikipedia.org/wiki?curid=2922705", "title": "Maserati Tipo 63", "text": "La Tipo 63 \u00e8 una autovettura da competizione costruita dalla Maserati nel 1961.\nIl contesto.\nIl modello era una della serie Birdcage con motore centrale. Sostitu\u00ec la Tipo 60 e la Tipo 61 che avevano un propulsore anteriore, anche se questi ultimi modelli avevano una migliore distribuzione dei pesi.\nLa Tipo 63 era mossa da un propulsore a quattro cilindri da 260 CV derivato dalla Tipo 61. Questo motore fu avvicendato a met\u00e0 stagione da un V12 da 3 L di cilindrata erogante 320 CV a 8200 giri al minuto, derivante dalla 350S e dalla 250F. Da questa modifica conseguirono problemi di surriscaldamento che avrebbero penalizzato i risultati sportivi. Il modello aveva due serbatoi posizionati lateralmente, ed in alcuni esemplari i cerchioni a raggi erano sostituiti da blocchi unici in fusione di magnesio.\nOltre al prototipo iniziale, vennero costruiti solo sei esemplari, acquistati a coppie dalla Camoradi e dalla Scuderia Serenissima.\nSulla stessa base telaistica vennero in seguito costruiti i due esemplari della Maserati Tipo 64 che parteciparono alle competizioni l'anno successivo.\nLe competizioni.\nDestinata a competere principalmente nelle gare del Campionato mondiale sportprototipi, il debutto nelle corse fu nel 1961 alla 12 Ore di Sebring. Nella Targa Florio del 1961 giunse quarta con Maurice Trintignant e Nino Vaccarella, e quinta con Umberto Maglioli e Giorgio Scarlatti. Nello stesso anno, con alla guida Augie Papst e Dick Thompson, arriv\u00f2 quarta alla 24 Ore di Le Mans, malgrado i lunghi pit stop a causa dell'eccessivo surriscaldamento del motore, che caus\u00f2 anche la fusione delle 24 candele. Dopo questo tribolato inizio di stagione, la Tipo 63 consegu\u00ec buoni risultati negli Stati Uniti d'America con alla guida Walt Hangsen, alla 500 km di Bridgehampotn, a New York ed alla 500 miglia di Elkhart Lak, nel Wisconsin.\nCaratteristiche tecniche.\nL'accensione era doppia con spinterogeno di marca Marelli. L'alimentazione era ad aspirazione libera con sei carburatori tipo Weber 35 DCV o tre Weber 38 IDM.\nIl motore era un V12 a 60\u00b0. L'alesaggio e la corsa erano rispettivamente di 70,4 e 64 mm, mentre la cilindrata era di 2989,5 cm\u00b3. Il rapporto di compressione era 10:1. La distribuzione era a due valvole per cilindro con doppio albero a camme in testa. La lubrificazione era forzata con pompe di mandata e recupero. Il sistema di raffreddamento era a circolazione d\u2019acqua con pompa centrifuga. La potenza erogata era di 320 CV a 8200 giri al minuto.\nI freni erano a disco sulle ruote con comando idraulico ed aveva un serbatoio da 120 L. Le sospensioni erano a molle elicoidali con ammortizzatori telescopici Koni. Lo sterzo era a cremagliera. La trasmissione aveva un cambio installato in blocco con il differenziale ed aveva cinque rapporti pi\u00f9 la retromarcia.\nLa carrozzeria era biposto sport in alluminio aperta. Il telaio era tubolare a traliccio, reticolato.\nLa Tipo 63 raggiungeva una velocit\u00e0 massima di 312 km/h."}
{"id": "2922706", "revid": "1564499", "url": "https://it.wikipedia.org/wiki?curid=2922706", "title": "Ponte Barizzo", "text": "Ponte Barizzo, \u00e8 una borgata del comune di Capaccio Paestum, in provincia di Salerno.\nGeografia fisica.\nTerritorio.\nL'abitato si sviluppa in zona pianeggiante a 14 m s.l.m. circa, fra il fiume Sele e la borgata Capaccio Scalo, lungo la Strada statale 18 Tirrena Inferiore e le Strade provinciali 11 e 43. In base all'ultimo censimento (2001) ha 479 abitanti.\nInfrastrutture e trasporti.\nFerrovie.\nA Ponte Barizzo era attiva la \"stazione ferroviaria di Albanella\", dismessa a met\u00e0 degli anni '80 del XX secolo e poi divenuta sede di un laboratorio di profumi.\nSport.\nCalcio.\nLa frazione Ponte Barizzo \u00e8 rappresentata dalla seguente squadra di calcio:"}
{"id": "2922710", "revid": "237256", "url": "https://it.wikipedia.org/wiki?curid=2922710", "title": "Vladimir Dudintsev", "text": ""}
{"id": "2922712", "revid": "767487", "url": "https://it.wikipedia.org/wiki?curid=2922712", "title": "31956 Wald", "text": "31956 Wald \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,7346104\u00a0UA e da un'eccentricit\u00e0 di 0,0322825, inclinata di 2,25778\u00b0 rispetto all'eclittica.\nL'asteroide \u00e8 dedicato al matematico ungherese Abraham Wald."}
{"id": "2922717", "revid": "339392", "url": "https://it.wikipedia.org/wiki?curid=2922717", "title": "31956 Thuringer Wald", "text": ""}
{"id": "2922718", "revid": "110157", "url": "https://it.wikipedia.org/wiki?curid=2922718", "title": "Finch\u00e9 il cuculo canta", "text": "Finch\u00e9 il cuculo canta, dello scrittore friulano Mauro Corona, \u00e8 un insieme di venti racconti divisi in cinque categorie, illustrati dal figlio dell'autore, Matteo.\nDescrizione.\nIl libro \u00e8 diviso in cinque parti, pi\u00f9 una finale. Ogni episodio \u00e8 ambientato nella terra tanto amata dallo scrittore, dal suo paese, Erto, ai boschi e alle vette.\nLa serie di racconti intitolata ARIA parla della passione di Corona per l'alpinismo, con resoconti di scalate e di amicizie particolarmente significative. In CIELO sono presenti solo due brani, dove l'autore ricorda il suo corvo Franz, che lo seguiva ovunque, e un'aquila che gli faceva paura. In FUOCO viene trattato il tema della caccia al camoscio, tra ricordi d'infanzia e leggende di paese.\nIn ACQUA vengono presentate tre storie drammatiche di donne, realmente esistite o a tratti mescolate con una sorta di superstizione come nella storia di Giobba, dove appare per la prima volta l'idea che gli alberi hanno un carattere come gli uomini. In TERRA si ritrovano le vite dei lavoratori di montagna, artigiani del legno, boscaioli o cavatori. La narrazione a tratti \u00e8 personale, a tratti passa nella leggenda attraverso superstizioni religiose. Altri due racconti riportano immagini dell'infanzia, dai viaggi verso paesi vicini per chiedere l'elemosina insieme a sua nonna, al salvataggio della zia sordomuta.\nL'ultimo brano, che porta il titolo del libro, \u00e8 un ricordo degli amici di sempre, i compagni di lavoro e di bevute."}
{"id": "2922720", "revid": "767487", "url": "https://it.wikipedia.org/wiki?curid=2922720", "title": "Giovanni Afflacio", "text": " \n \nBiografia.\nDi origine saracena, divenuto monaco benedettino, venne salvato in circostanze ignote dallo stesso Costantino ed indirizzato verso gli studi medici."}
{"id": "2922727", "revid": "287204", "url": "https://it.wikipedia.org/wiki?curid=2922727", "title": "17465 Inawashiroko", "text": "17465 Inawashiroko \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,9857731\u00a0UA e da un'eccentricit\u00e0 di 0,1339114, inclinata di 1,31080\u00b0 rispetto all'eclittica."}
{"id": "2922729", "revid": "824274", "url": "https://it.wikipedia.org/wiki?curid=2922729", "title": "Anastasija Rodionova", "text": "Biografia.\nHa una sorella minore, Arina, anch'essa tennista professionista, e che come lei ha cambiato nazionalit\u00e0 nel 2009.\nNel settembre 2008 si \u00e8 sottoposto a un intervento chirurgico al fianco, per un infortunio rimediato nel 2003 a Wimbledon."}
{"id": "2922730", "revid": "339392", "url": "https://it.wikipedia.org/wiki?curid=2922730", "title": "Lista di quasiparticelle", "text": ""}
{"id": "2922733", "revid": "83531", "url": "https://it.wikipedia.org/wiki?curid=2922733", "title": "FMRIB Software Library", "text": "La FMRIB Software Library (sigla FSL), che si pu\u00f2 tradurre in italiano \"libreria software per la risonanza magnetica funzionale\", consiste in una serie di programmi che contengono strumenti per l'analisi delle immagini e programmi di statistica per l'analisi dei dati provenienti da immagini di risonanza magnetica funzionale, strutturale e di risonanza magnetica a tensore di diffusione.\nIl programma FSL \u00e8 disponibile sia come file binario pre-compilato che come codice sorgente disponibile sia per macOS che per i PC (Linux, Windows 10). Viene concesso gratuitamente per l'utilizzo non commerciale.\nStoria e sviluppo.\nFSL \u00e8 stato scritto e viene portato avanti principalmente dai componenti del FMRIB (Functional Magnetic Resonance Imaging of the Brain) Analysis Group, sito nell'Universit\u00e0 di Oxford, in Inghilterra. La prima versione del software FSL \u00e8 uscita nel 2000; di solito in ogni \u00e8 uscita una nuova versione. Il FMRIB Analysis Group viene finanziato principalmente dai concili di ricerca del EPSRC e del Medical Research Council del Regno Unito."}
{"id": "2922734", "revid": "287204", "url": "https://it.wikipedia.org/wiki?curid=2922734", "title": "S\u00e9bastien di Montfalcon", "text": "Biografia.\nS\u00e9bastien proveniva da un'antica famiglia del ducato di Savoia. Era figlio di Fran\u00e7ois, signore di Pierre-Charve, e di Jacqueline de la Rochette. Studi\u00f2 all'Universit\u00e0 di Basilea. Fu titolare di diversi benefici ecclesiastici, tra cui la commenda dell'abbazia di Ripaglia. Papa Leone X lo nomin\u00f2 nel 1513 coadiutore dello zio Aymon di Montfalcon, cui succedette il 18 agosto 1517 nella carica di vescovo di Losanna.\nCombatt\u00e9 contro la Riforma protestante che si diffondeva nel Vaud ma fu cacciato dal Canton Vaud nel marzo 1536 dai riformatori bernesi. Prov\u00f2 a ottenere un'amministrazione episcopale a Friburgo, ma non ci riusc\u00ec.\nAnd\u00f2 allora in esilio nel suo castello della Pesse (Annecy-le-Vieux). Vendette questo castello, verso il 1550, ad Am\u00e9d\u00e9e Viallon. Fin\u00ec la sua vita nel Bugey."}
{"id": "2922738", "revid": "287204", "url": "https://it.wikipedia.org/wiki?curid=2922738", "title": "Sebastien di Montfalcon", "text": ""}
{"id": "2922748", "revid": "1687355", "url": "https://it.wikipedia.org/wiki?curid=2922748", "title": "Magdal\u00e9na Ryb\u00e1rikov\u00e1", "text": "Nel corso della sua carriera, costellata da numerosi infortuni, si \u00e8 aggiudicata quattro titoli WTA su un totale di otto finali disputate, tra cui due di categoria Premier. Nei tornei del Grande Slam, vanta una semifinale a Wimbledon 2017. Ha raggiunto la diciassettesima posizione del \"ranking\" mondiale il 5 marzo 2018. In doppio, invece, ha vinto un torneo WTA ed ha raggiunto una semifinale Slam a Wimbledon 2014, grazie alla quale si \u00e8 spinta fino alla cinquantesima posizione della classifica mondiale il 6 giugno dello stesso anno. \nIl 6 marzo 2020 annuncia il ritiro dal tennis professionistico, a trentuno anni di et\u00e0.\nBiografia.\nMagdalena Ryb\u00e1rikov\u00e1 era allenata da Mojmir Mihal e, successivamente, da Peter Huber; i suoi preparatori atletici erano Kristian Cupak e Michal Dubovec. Ha iniziato alla giovane et\u00e0 di 8 anni. \u00c8 nata a Piestany da Anton, un manager in pensione, e Maria. Ha due fratelli gemelli, Filip e Nada. Le sue superfici preferite sono l'erba, dove il suo tennis ottiene maggior espressione, e il cemento. I suoi idoli sono gli elvetici Roger Federer e Martina Hingis.\nCarriera.\n2004 - 2007.\nNel 2004 disputa il suo primo torneo ITF. \nNel 2005 prende parte alle prime qualificazioni del circuito maggiore a Portorose e Hasselt, senza accedere al tabellone principale. Si aggiudica due titoli ITF: Cairo ($10.000) e Mestre ($25.000).\nNel 2006 raggiunge i primi quarti di finale WTA a Praga, dove perde contro Peng Shuai, con lo score di 5-7 4-6. Nel corso del torneo si era imposta su Lucie \u0160af\u00e1\u0159ov\u00e1 per 63-7 6-4 6-4 e Milagros Sequera per 7-63 6-0. \nNel 2007 prende parte alle prime qualificazioni Slam, ma senza successo.\n2008: Top 100.\nNel 2008 prende parte alle qualificazioni nel torneo Copa Colsanitas ma senza successo. Rimanendo nell'America Latina, riesce ad entrare nel tabellone principale al torneo Abierto Mexicano Telcel; si scontra all'esordio contro Yvonne Meusburger, contro la quale perde in due lottati sets. A Praga supera il primo turno per la prima volta (si impone su Meghann Shaughnessy), ma si ritira nel match contro Vera Zvonar\u00ebva. Fa il suo debutto Slam nel tabellone principale nel Roland Garros. Superate Roberta Vinci, per 8-6 al terzo set, Johanna Larsson e Christina Wheeler nelle qualificazioni, si impone su Karolina \u0160prem al primo turno nel \"main draw\" con il punteggio di 7-63 3-6 8-6, prima di venire letteralmente spazzata via da Dinara Safina, futura finalista e n\u00ba 14 del mondo. \nRaccoglie un'altra vittoria al primo turno a Barcellona, ma cede successivamente contro St\u00e9phanie Cohen-Aloro. \nA Wimbledon, in seguito alle vittorie su Anda Perianu, Sesil Karatan\u010deva e Regina Kulikova, raggiunge Monica Niculescu al primo turno dello Slam londinese; tuttavia, verr\u00e0 sconfitta in rimonta per 1-6 6-3 6-4. Prende parte al torneo Gaz de France Grand Prix, dove colleziona una vittoria, prima di perdere contro Aliz\u00e9 Cornet, n\u00ba 20 del mondo. Disputa gli US Open come ottantanovesima tennista al mondo; qui si impone sulle meglio classificate Gisela Dulko e Tamira Paszek, cedendo poi contro la Top 20 Patty Schnyder. \nRaggiunge la sua prima semifinale WTA a Tashkent, ma \u00e8 costretta a ritirarsi contro Sorana C\u00eerstea dopo aver perso il primo parziale.\n2009: primo titolo WTA e Top 50.\nIl 2009 vede la partecipazione della slovacca in pi\u00f9 tornei maggiori. Dopo aver subito una sconfitta in tre sets ad Auckland all'esordio, viene fermata a Hobart in semifinale da Iveta Melzer, sconfiggendo tra le altre Flavia Pennetta (n\u00ba 13 del mondo). Entrata nella Top 50, disputa gli Australian Open uscendo al primo turno contro Vera Zvonar\u00ebva, numero sette della classifica mondiale, impegnandola per il primo set. \nNel torneo di Pattaya supera a sorpresa un'altra Top 15, stavolta Caroline Wozniacki, prima di venire sconfitta da Sania Mirza nella seconda semifinale stagionale. Esce di scena all'esordio a Dubai contro Samantha Stosur; al secondo turno a Monterrey contro Marion Bartoli; al primo turno contro Yanina Wickmayer a Indian Wells; al secondo turno a Miami e Barcellona contro Am\u00e9lie Mauresmo e Nastas'sja Jakimava. Colleziona, in seguito, tre sconfitte all'esordio a Stoccarda, Roma e Madrid. Nel Roland Garros viene annichilita dalla Top 10 Jelena Jankovi\u0107.\nIl periodo negativo sembra finire con la conquista del primo titolo in carriera sull'erba di Birmingham. Qui supera: Akgul Amanmuradova per 6-4 6-4; Chanelle Scheepers per 68-7 6-1 6-3; Zheng Jie, n\u00ba 16 del mondo, per 7-610 6-4; Urszula Radwa\u0144ska per 6-3 6-3; Sania Mirza per 3-6 6-0 6-3 e Li Na, n\u00ba 20 del mondo ed ex numero due, per 6-0 7-62. Subisce una battuta d'arresto a Londra e a Praga, dove viene sconfitta da Roberta Vinci e Timea Bacsinszky. \nDisputa i quarti di finale a Bad Gastein, sconfitta da Ioana Raluca Olaru, mentre subisce un'altra sconfitta all'esordio a Cincinnati. Si qualifica per il Premier 5 di Toronto, ma cede ad Ana Ivanovi\u0107. Successivamente, a New Haven supera le qualificazioni e si impone su Francesca Schiavone ed usufruisce del ritiro di Marion Bartoli sul punteggio di 1-6 7-65 2-0; subisce la vendetta della Top 10 Flavia Pennetta. Ripete il terzo turno agli US Open, dove viene sconfitta da Venus Williams, numero tre del mondo.\nRaggiunge i quarti di finale nel Hansol Korea Open e nel Toray Pan Pacific Open (in quest'ultimo si impone su Nadia Petrova). Seguono due sconfitte all'esordio a Pechino e a Mosca.\n2010: crisi.\nIl 2010 \u00e8 un anno di crisi per la tennista slovacca, che riesce a spingersi solo fino ai quarti di finale di un unico torneo nel corso di tutto l'anno. \nInfatti, la stagione non si avvia nel migliore dei modi, poich\u00e9 viene annichilita da Shahar Peer nel secondo turno ad Auckland; esce al primo turno a Hobart, agli Australian Open e Dubai. \nDisputa l'unico quarto di finale dell'anno in Malaysia, ma perde contro Elena Dement'eva, numero sette del mondo. Riprendono i scarsi risultati a Indian Wells (primo turno), a Miami (secondo turno), a Ponte Vedra Beach (primo turno), Charleston (secondo turno), Estoril (primo turno), Madrid (primo turno), Varsavia (secondo turno) e Roland Garros (secondo turno). \nSi presenta a Birmingham come campionessa in carica, ma esce al terzo turno. In seguito, perde nel secondo turno a s-Herogenbosch e all'esordio a Wimbledon. \nSi alternano le sconfitte al primo e al secondo turno nei tornei di: Praga, Istanbul, US Open, Tashkent, Osaka. A fine anno crolla alla posizione n\u00ba 104 del mondo.\n2011: secondo titolo WTA.\n\u00c8 costretta a giocare le qualificazioni a Hobart: ha successo, anche se con visibili difficolt\u00e0; tuttavia, cede ad Alla Kudrjavceva al primo turno del tabellone principale. Agli Australian Open subisce una pesante rimonta da parte di Kaia Kanepi. \nPrende parte al torneo di Memphis dove, con una serie di cinque vittorie, si aggiudica il secondo titolo in carriera. Si impone su: Vania King per 6-1 3-6 7-6, Anne Keothavong per 6-4 3-6 6-1, Alexa Glatch per 6-3 6-2, Lucie Hradeck\u00e1 per 6-4 4-6 6-4 e Rebecca Marino, la quale si ritira dopo aver perso il primo set per 6-2. Grazie ai 280 punti conquistati, sale alle posizione n\u00ba 67 del mondo, un salto in avanti di 38 posti.\nSuccessivamente, non si qualifica a Indian Wells, mentre a Charleston esce all'esordio. Contro ogni prognostico elimina Marion Bartoli a Barcellona, prima di perdere contro Virginie Razzano. Non si qualifica a Madrid, mentre colleziona due sconfitte al primo turno a Strasburgo e Roland Garros. \nRaggiunge i quarti di finale a Birmingham, torneo che l'ha vista trionfare due anni fa, ma viene sconfitta da Sabine Lisicki. In seguito, \u00e8 costretta a ritirarsi nel match contro Viktoryja Azaranka a Wimbledon, mentre viene rimontata all'esordio da Aravane Reza\u00ef in Texas. Agli US Open non va oltre il primo turno, perdendo contro Lucie \u0160af\u00e1\u0159ov\u00e1. \nSi impone con difficolt\u00e0 sulla n\u00ba 469 del mondo, Nigina Abduraimova, a Tashkent, prima di perdere contro la Top 300 Victoria Larri\u00e8re. Raggiunge la seconda finale del 2011 a Guangzhou, dove cede a Chanelle Scheepers con un doppio 2-6; si impone tra le altre su Jarmila Wolfe, numero trentaquattro del mondo. Seguono le sconfitte all'esordio a Tokyo contro Dominika Cibulkov\u00e1, mentre \u00e8 costretta al ritiro a Linz contro Evgenija Rodina. \n2012: terzo titolo WTA.\nApre l'anno malamente, in quanto perde all'esordio ad Auckland contro Elena Vesnina e agli Australian Open contro Dominika Cibulkov\u00e1. In qualit\u00e0 di campionessa in carica, gioca il torneo di Memphis, ma perde rovinosamente all'esordio contro Jamie Hampton. Nel torneo di Acapulco cede nei quarti di finale a Irina-Camelia Begu per 1-6 2-6, mentre a Indian Wells nel secondo turno perde nuovamente contro Cibulkova, per poi venire estromessa all'esordio a Miami da Madison Keys (n\u00ba 275 del mondo). Successivamente, non va oltre il primo turno a Fes, a Bucarest e a Parigi. \nRitorna in campo a Wimbledon, scesa alla posizione n\u00ba 122, perdendo contro Agnieszka Radwa\u0144ska. Nel torneo di Baku torna alla vittorie, imponendosi su Eva Birnerov\u00e1 per 6-1 6-1 e Tamarine Tanasugarn per 6-1 6-0, per poi venire fermata da Julia Cohen. Si aggiudica il terzo titolo in carriera a Washington, dove si impone, tra le altre, sulle prime tre teste di serie: Chanelle Scheepers al primo turno, Sloane Stephens in semifinale ed Anastasija Pavlju\u010denkova in finale. Ci\u00f2 le permette di risalire la classifica dalla 102\u00aa alla 66\u00aa posizione. Si qualifica per il mai draw degli US Open superando il primo turno, prima di perdere contro Zheng Jie.\nL'ultima parte della stagione \u00e8 poco soddisfacente, in quanto colleziona sconfitte al primo turno Tashkent e Linz. Mentre perde da Lourdes Dom\u00ednguez Lino nel secondo turno in Lussemburgo. \n2013: quarto titolo WTA e ritorno in Top 50.\nIl trend negativo continua anche ad Auckland e agli Australian Open, dove cede a Garbi\u00f1e Muguruza per 12-14 nel set decisivo. Superate le qualificazioni nel Premier di Parigi, estromette Virginie Razzano, prima di ritirarsi sotto di 0-4 contro Sara Errani. Nel torneo di Memphis raggiunge la semifinale, sconfitta da Sabine Lisicki, mentre a Florianopolis esce di scena nei quarti di finale contro Venus Williams. A Indian Wells accede al terzo turno in seguito alla vittoria sulla Top 20 Lucie \u0160af\u00e1\u0159ov\u00e1, ma perde contro Garbi\u00f1e Muguruza. Stessa sorte le tocca anche a Miami, dove si sbarazza di Mona Barthel nel secondo turno, venendo sconfitta poi da Agnieszka Radwa\u0144ska. Successivamente, esce di scena all'esordio a Madrid, Roma e Bruxelles, mentre al Roland Garros perde al secondo turno contro Svetlana Kuznecova in rimonta, tornando in Top 50. \nNel torneo di Birmingham si sbarazza di Kirsten Flipkens, n\u00ba 20 del mondo, per poi cedere alla futura campionessa Donna Veki\u0107 in semifinale. Non brilla nei tornei di s-Hertogenbosch (ritiro nel secondo turno), subisce una clamorosa rimonta da parte di Barbora Str\u00fdcov\u00e1 a Wimbledon (7-5 0-6 1-6) ed esce di scena all'esordio a Stanford contro Madison Keys. \nTuttavia, si rif\u00e0 a Washington, dove si aggiudica il quarto titolo in carriera. Nella corsa al titolo si impone su: Christina McHale per 2-6 6-4 6-2; Jana \u010cepelov\u00e1 per 7-5 5-7 7-5; Angelique Kerber, numero nove del mondo e sua prima vittoria Top 10, per 7-60 3-6 6-3; Ekaterina Makarova, numero ventisette del mondo, per 6-2 6-0 ed Andrea Petkovi\u0107 per 6-4 7-62. Si presenta a Toronto, dove sorprendentemente accede ai quarti di finali, grazie al ritiro di Marion Bartoli, n\u00ba 8 WTA, sul punteggio di 7-65 1-0 in favore alla slovacca; tuttavia, viene spazzata via da Serena Williams. A fine torneo, per la prima volta entra nella Top 40, precisamente al 33\u00ba posto.\nNel torneo di Cincinnati viene sconfitta nel terzo turno da Viktoryja Azaranka. Questo risultato, proietta Ryrikova a ridosso della Top 30, ma viene sconfitta all'esordio agli US Open da Patricia Mayr-Achleitner. A Tokyo raggiunge il terzo turno, ma perde malamente contro la n\u00ba 8 del mondo, Caroline Wozniacki. In seguito, perde all'esordio a Pechino e a Linz, mentre a Mosca si ritira dopo aver perso il primo parziale nel secondo turno contro Simona Halep.\n2014: prima finale Premier.\nLa prima parte della stagione non \u00e8 particolarmente brillante, tant'\u00e8 che la slovacca viene sconfitta nel primo turno a Brisbane e Hobort, mentre agli Australian Open nel secondo turno contro Kurumi Nara. Successivamente, viene rimontata nel match d'esordio a Parigi da Aliz\u00e9 Cornet; nel secondo turno a Doha porta la terza tennista del mondo Li Na al terzo set, ma perde ugualmente; ad Acapulco cede all'esordio ad Ajla Tomljanovi\u0107; a Indian Wels non pu\u00f2 far niente contro l'ottava forza del ranking Jelena Jankovi\u0107 nel secondo turno; a Miami viene fermata da M\u00f3nica Puig nel primo turno. In seguito, raggiunge due quarti di finale a Monterrey e Katowice, perdendo rispettivamente contro Ana Ivanovi\u0107 e Carla Su\u00e1rez Navarro. \nFino al torneo di s-Hertogenbosch, alterna sconfitte al primo e al secondo turno. In Olanda, invece, raggiunge la prima semifinale dell'anno, imponendosi tra le altre sulla Top 20 Andrea Petkovi\u0107, perdendo contro Zheng Jie. Seguono le sconfitte all'esordio a Wimbledon, Istanbul, Baku, Washington, Montr\u00e9al e Cincinnati. Si riprende a New Haven, dove disputa la sua prima finale Premier, grazie alla vittoria su Simona Halep, numero due del mondo, per 6-2 4-6 6-3; nell'ultimo atto viene sconfitta da Petra Kvitov\u00e1 in due sets. Agli US Open, \u00e8 costretta al ritiro all'esordio nel terzo set contro la futura finalista, Caroline Wozniacki. \nRitorna in campo a Seoul, dove esce di scena nei quarti di finale contro Christina McHale, complice un altro infortunio. Nell'ultimo torneo dell'anno, a Linz, si ritira per la terza volta consecutiva, stavolta contro Karin Knapp. \n2015 - 2016: scarsi risultati.\n2015.\nCome ogni inizio di stagione, non parte bene: incassa una pesante sconfitta contro Elina Svitolina per 0-6 2-6 a Brisbane e da Heather Watson a Hobart per 5-7 1-6. Si aggiudica il primo match dell'anno a Melbourne contro Ana Konjuh, prima di venire nettamente sconfitta da Peng Shuai. Non va oltre il primo turno ad Antwerp, mentre raggiunge i quarti di finale ad Acapulco, fermata dalla numero due del mondo, Marija \u0160arapova, per 6-1 4-6 6-2. Arriva il secondo quarto di finale a Monterrey, ma si ritira contro Caroline Garcia. Nei tornei di Indian Wells e Miami non va oltre il primo turno, sconfitta da Lara Arruabarrena Vecino ed Alison Van Uytvanck. Incontra di nuovo la belga a Katowice ed anche stavolta viene sconfitta. Esce di scena al secondo turno a Roma e Parigi per mano di Jelena Jankovi\u0107 e Flavia Pennetta.\nInaugura la stagione sull'erba a Nottingham, dove viene estromessa da Johanna Konta. Prende parte al torneo di Birmingham, venendo eliminata da Sabine Lisicki. Si qualifica ad Eastbourne, ma viene subito fermata da Svetlana Kuznecova. Si spinge fino al terzo turno a Wimbledon dopo una splendida vittoria sulla Top 10 Ekaterina Makarova, ma viene rovinosamente sconfitta dalla n\u00ba 122 del mondo, Vol'ha Havarcova.\nDisputa la prima semifinale della stagione a Istanbul, eliminando al primo turno la Top 20 Elina Svitolina; qui, cede a Urszula Radwa\u0144ska. A Washington non va oltre il primo turno. Si qualifica a New Haven ed ha la meglio su Flavia Pennetta, prima di perdere contro Caroline Garcia. \nIl finale di stagione vede la slovacca uscire di scena all'esordio agli Us Open contro Anastasija Pavlju\u010denkova, al secondo turno a Seoul contro Aljaksandra Sasnovi\u010d, al primo turno a Wuhan contro Madison Keys, nelle qualificazioni a Pechino contro Bojana Jovanovski e al primo match a Linz contro Anna-Lena Friedsam.\n2016: quarti di finale a Indian Wells e infortunio.\nApre la stagione con la sconfitta nelle qualificazioni ad Auckland, mentre ci riesce a Sydney. Tuttavia, verr\u00e0 poi sconfitta da M\u00f3nica Puig. Conquista la prima vittoria, seppur sofferta, a Melbourne contro Yanina Wickmayer, prima di ritirarsi contro Lauren Davis. Si presenta in campo dopo poco pi\u00f9 di mese a Monterrey, dove esce di scena all'esordio contro Sara Errani. Sorprende tutti a Indian Wells, dove in seguito alle vittorie su Belinda Bencic (n\u00ba 8 WTA) e Roberta Vinci (n\u00ba 10 WTA), disputa i quarti di finale; il match contro Viktoryja Azaranka \u00e8 senza storia, tant'\u00e8 che la slovacca non vince neanche un game: doppio baghel. Nel Roland Garros subisce una sonora sconfitta da parte di Serena Williams. \nScesa alla posizione n\u00ba 90, esce di scena nel secondo turno a Nottingham ritirandosi contro Tamira Paszek. Ritorna in campo a Londra, ma qui disputa il suo ultimo match della stagione: viene sconfitta dalla finalista dell'edizione 2014, Eugenie Bouchard.\nTermina l'anno alla posizione n\u00ba 156 del ranking.\n2017 - 2018: gli anni migliori.\n2017: prima semifinale Slam a Wimbledon, settima finale WTA e Top 20.\nArrivando a toccare la posizione n\u00ba 453 della classifica mondiale nella settimana del 20 marzo, disputa per quattro mesi i tornei ITF ottenendo altrettanti titoli. Ottiene una \"wildcard\" per disputare il Roland Garros riuscendo ad aggiudicarsi il primo match contro la Top 20 Coco Vandeweghe, prima di perdere per 6-8 nel terzo set contro Mariana Duque Mari\u00f1o. \nSi presenta nel torneo di Nottingham raggiungendo la semifinale, fermata dalla Top 10 Johanna Konta. Contro ogni prognostico e giocando con il ranking protetto, raggiunge la sua prima semifinale Slam a Wimbledon; sull'erba londinese estromette: Monica Niculescu per 6-4 6-1; Karol\u00edna Pl\u00ed\u0161kov\u00e1, numero tre del mondo, per 3-6 7-5 6-2; Lesja Curenko per 6-2 6-1; Petra Marti\u0107 per 6-4 2-6 6-3 e Coco Vandeweghe, n\u00ba 25 del mondo, per 6-3 6-3. Affronta Garbi\u00f1e Muguruza, futura campionessa, contro la quale riuscir\u00e0 a vincere solo due games. Grazie ai 780 punti ottenuti, sale dall'87\u00ba posto della classifica al 33\u00b0.\nNel torneo di Toronto si sbarazza di Mirjana Lu\u010di\u0107-Baroni, prima di perdere contro Simona Halep. Agli US Open si impone su Camila Giorgi e Krist\u00fdna Pl\u00ed\u0161kov\u00e1, per poi perde nuovamente contro Muguruza con un doppio 1-6. Viene sconfitta al primo turno a Tokyo e a Wuhan, mentre si ritira nel secondo turno contro Simona Halep a Pechino. Disputa il torneo di Linz, dove raggiunge la settima finale in carriera; verr\u00e0 sconfitta nettamente da Barbora Str\u00fdcov\u00e1. Successivamente, nel torneo di Mosca si ritira ancora una volta contro Aliz\u00e9 Cornet, doppo essersi imposta su Marija \u0160arapova, ormai crollata oltre la Top 50. \nSalita alla posizione n\u00ba 22 della classifica, disputa il torneo secondario alle WTA Finals, l'Elite Trophy di Zhuhai. Dopo la vittoria contro Kristina Mladenovic, n\u00ba 10 del mondo, per 7-5 1-6 7-65, non riesce a procedere verso la semifinale a causa della sconfitta inflittale da Julia G\u00f6rges per 1-6 65-7. \nConclude la stagione al ventesimo posto della classifica, venendo premiata in patria come la tennista slovacca dell'anno. \n2018: ottavi di finale agli Australian Open, seconda finale Premier e \"best ranking\".\nPerde all'esordio contro Catherine Bellis, tornata in campo dopo due anni, a Sydney. Raggiunge per la prima volta gli ottavi di finale agli Australian Open, dove cede malamente a Caroline Wozniacki, futura campionessa. A Doha supera Fatma Al-Nabhani per 6-3 6-1, prima di ritirarsi contro Monica Niculescu. Non riesce a ripetere i quarti di finale raggiunti a Indian Wells l'anno precedente, in quanto perde all'esordio per mano di Sof'ja \u017duk, raggiungendo comunque il \"best ranking\", ovvero la posizione numero diciassette del mondo. Non fa meglio a Miami, uscedendo nuovamente di scena contro Niculescu. Raggiunge i quarti di finale a Monterrey con le vittorie su Risa Ozaki e Jana Fett, prima di perdere nettamente contro Sachia Vickery. Nel torneo di Stoccarda, nel secondo turno, ruba un set a Simona Halep, ma poi subisce la rimonta. In seguito, sia a Madrid che a Roma perde al primo turno contro Johanna Konta. Giunge al Roland Garros, dove esce di scena al terzo turno contro Lesja Curenko. \nLa stagione sull'erba rappresenta per la slovacca l'ultimo momento memorabile del 2018. Dopo un secondo turno a Nottingham, raggiunge la finale nel torneo Premier di Birmingham. Qui si impone sulla numero tre del mondo, Karol\u00edna Pl\u00ed\u0161kov\u00e1, per 6-2 6-3; Kristina Mladenovic per 3-6 6-2 6-1; Dalila Jakupovi\u010d per 6-2 6-4 e Barbora Str\u00fdcov\u00e1 per 7-6 6-4. Nell'ultimo atto, nonostante l'ottimo avvio della slovacca (vittoria del primo parziale per 6-4), viene sconfitta in rimonta da Petra Kvitov\u00e1. Successivamente, si ritira contro Hsieh Su-wei ad Eastbourne. Non riesce a ripetere e a difendere i punti della semifinale del 2017 a Wimbledon, in quanto viene sorpresa da Sorana C\u00eerstea. \nI tornei successivi rappresentano l'inesorabile crollo in classifica: disputa un secondo turno a Montr\u00e9al, primo turno a Cincinnati, secondo turno a New Haven, primo turno agli US Open, si ritira nel primo turno a Seoul, primo turno a Pechino, Linz e Mosca.\n2019-2020: ultimi tornei prima del ritiro.\n2019.\nApre il nuovo anno con le sconfitte all'esordio a Brisbane, contro Donna Veki\u0107, e agli Australian Open, contro la futura finalista Petra Kvitov\u00e1. Successivamente, scende in campo a Indian Wells, venendo sconfitta da Tatjana Maria. Si aggiudica la prima vittoria il 20 marzo contro Natal'ja Vichljanceva, battendola con il punteggio di 1-6 7-5 7-6; tuttavia, cede contro Julia G\u00f6rges. Ritorna ad aggiudicarsi pi\u00f9 vittorie consecutive a Monterrey: Misaki Doi per 2-6 7-6 6-4, Stefanie V\u00f6gele per 5-7 6-2 6-3 e Sachia Vickery per 6-4 6-4; viene fermata dalla futura campionessa, Garbi\u00f1e Muguruza. Subisce la rimonta da parte di Ysaline Bonaventure nel primo turno a Rabat, mentre si ritira contro Irina Maria Bara a Madrid. Non fa meglio nemmeno al Roland Garros, sconfitta da Johanna Larsson.\nSi ritira ancora una volta a Nottingham contro Astra Sharma, mentre a Wimbledon sorprende imponendosi su Aryna Sabalenka, decima testa di serie, per 6-2 6-4; viene poi sconfitta dalla sorpresa del torneo Cori Gauff.\nConclude la stagione con la sconfitta nelle qualificazioni agli US Open, dove cede in rimonta a Han Na-lae.\n2020: ritiro.\nSenza disputare alcuna partita ufficiale nel 2020, annuncia il suo ritiro il 6 marzo, che originariamente sarebbe dovuto avvenire dopo la finale di Fed Cup. A causa della successiva posticipazione dell'evento al 2021 in seguito alla pandemia di COVID-19, nel mese di ottobre 2020 chiarisce che non sarebbe tornata in campo l'anno dopo."}
{"id": "2922749", "revid": "66387", "url": "https://it.wikipedia.org/wiki?curid=2922749", "title": "Capacit\u00e0 calorica specifica", "text": ""}
{"id": "2922752", "revid": "767487", "url": "https://it.wikipedia.org/wiki?curid=2922752", "title": "The Show Girl's Glove", "text": "The Show Girl's Glove \u00e8 un cortometraggio muto del 1914 diretto da Robert G. Vignola e interpretato da Alice Joyce. Prodotto dalla Kalem Company, il film venne distribuito nelle sale il 22 giugno 1914 dalla General Film Company.\nTrama.\nTrama e critica del film su Stanford University\nProduzione.\nProdotto dalla Kalem Company.\nDistribuzione.\nIl film - un cortometraggio in due bobine - venne distribuito nelle sale il 22 giugno 1914 dalla General Film Company."}
{"id": "2922755", "revid": "767487", "url": "https://it.wikipedia.org/wiki?curid=2922755", "title": "The Cabaret Dancer", "text": "The Cabaret Dancer \u00e8 un cortometraggio muto del 1914 diretto da Robert G. Vignola e interpretato da Alice Joyce. Prodotto dalla Kalem Company, il film venne distribuito nelle sale il 6 aprile 1914 dalla General Film Company.\nProduzione.\nLa Kalem Company produsse il film nel 1914.\nDistribuzione.\nIl film - un cortometraggio in due bobine - usc\u00ec nelle sale USA il 6 aprile 1914, distribuito dalla General FIlm Company."}
{"id": "2922756", "revid": "31656831", "url": "https://it.wikipedia.org/wiki?curid=2922756", "title": "San J\u00f3zef Bilczewski", "text": ""}
{"id": "2922761", "revid": "106990", "url": "https://it.wikipedia.org/wiki?curid=2922761", "title": "BWV 1012", "text": ""}
{"id": "2922764", "revid": "547992", "url": "https://it.wikipedia.org/wiki?curid=2922764", "title": "Qui non \u00e8 il paradiso", "text": "Qui non \u00e8 il paradiso \u00e8 un film del 2000 diretto da Gianluca Maria Tavarelli.\nLa pellicola \u00e8 basata su un fatto di cronaca realmente accaduto a Torino nel 1996. Allo stesso fatto si ispira il film del 2019 \"Gli uomini d'oro\".\nTrama.\nTorino. Renato Sapienza fa l'autista alle Poste, incaricato di trasportare e consegnare i valori. Separato, \u00e8 appassionato di poesia e da tempo sogna di dare una svolta alla propria vita: comincia quindi a pensare di fuggire con le ingenti somme di danaro che trasporta nel furgone di servizio. Per fare ci\u00f2 cerca e riesce a convincere il suo amico e collega Walter, poco per volta, all'inizio pi\u00f9 riluttante. I due per\u00f2 non possono fare tutto da soli: vengono allora coinvolti anche Enzo Pace, proprietario di un locale, e Michele Manzo, anche lui impiegato alle Poste. Dopo un primo tentativo andato male, la seconda volta il colpo riesce. I quattro si riuniscono per dividersi il bottino di otto miliardi. Sul caso indaga il commissario Lucidi, incaricato delle indagini, il quale riesce a portare a galla la verit\u00e0.\nDistribuzione.\nIl film \u00e8 uscito nelle sale italiane il 22 settembre 2000."}
{"id": "2922766", "revid": "11959", "url": "https://it.wikipedia.org/wiki?curid=2922766", "title": "Campi minati", "text": ""}
{"id": "2922767", "revid": "11959", "url": "https://it.wikipedia.org/wiki?curid=2922767", "title": "Fili spinati", "text": ""}
{"id": "2922770", "revid": "184755", "url": "https://it.wikipedia.org/wiki?curid=2922770", "title": "Bentvueghels", "text": "La Schildersbent (\"clan dei pittori\") fu un'associazione di pittori, principalmente olandesi e fiamminghi, che prosper\u00f2 per un secolo tra il 1620 e il 1720 circa a Roma.\nEra famosa per i suoi rituali bacchici e per l'opposizione all'Accademia di San Luca. I suoi membri si definivano Bentvueghels (\"simili\").\nStoria.\nQuesta organizzazione fu principalmente di tipo sociale, fornendo un luogo d'incontro per i membri e, quando necessario, un aiuto finanziario per gli amici compatrioti, in caso di malattia o di noie con l'amministrazione o la giustizia.\nEssa non possedeva uno statuto o un programma determinati. La lingua utilizzata nelle riunioni era l'olandese. Tra i membri, i tedeschi erano ben accetti, mentre in teoria artisti di altre nazioni erano esclusi.\nTra i fondatori di questa corporazione vi furono dei pittori paesaggisti olandesi \"italianates\" come Cornelis van Poelenburch e Bartholomeus Breenbergh e seguaci del Caravaggio come Paulus Bor e Wouter Crabeth II. Ma l'esponente pi\u00f9 di spicco della \"bent\", arrivato alcuni anni dopo la sua fondazione nel 1625, fu Pieter van Laer, detto \"Il Bamboccio\" per il suo aspetto sproporzionato. Questi dipingeva scene di genere rappresentanti la vita quotidiana del popolo romano, dette \"bambocciate\". Gli appartenenti alla sua scuola furono detti Bamboccianti.\nLa maggior parte dei \"Bentvueghels\", come pure degli artisti stranieri a Roma, abitava nei quartieri ai piedi del Pincio e intorno a Piazza di Spagna, spesso addirittura sotto lo stesso tetto.\nNon sembra che la religione abbia giocato un ruolo importante nella vita dell'organizzazione, ma la maggior parte degli appartenenti ad essa era protestante, quindi probabilmente i poteri imperiale e papale erano sentiti come nemici, anche se non vi erano impedimenti affinch\u00e9 uno di questi artisti potesse divenire un protetto di un qualche grande mecenate vicino alla corte papale.\nComunque i \"Bentvueghels\" difesero sempre strenuamente i loro diritti e la loro libert\u00e0 nei confronti del potere papale e delle istituzioni che da questo dipendevano. \nLa Schildersbent si oppose in modo polemico alle procedure dell'Accademia e propugn\u00f2 principi artistici contrari a quelli promossi dalle organizzazioni ufficiali di pittori, in particolare i \"Bentvueghels\" si rifiutarono di pagare la tassa per il diritto d'esercitare il mestiere d'artista e si misero a vendere le loro opere per strada, cosa che era stata proibita dall'Accademia. Questo fatto costrinse, nel 1633, il papa Urbano VIII ad imporre loro ufficialmente questa tassa annuale. Inizi\u00f2 cos\u00ec un lungo braccio di ferro tra la \"Bent\" e \"l'Accademia\": nel 1635, il direttore (\"Principe\") dell'Accademia di San Luca, Pietro da Cortona, indisse una riunione per discutere della \"tassa sulla licenza professionale\". Il conflitto si protrasse ancora fino al 1644 quando, ormai morto papa Urbano VIII, \"l'Accademia\" fu costretta a concedere ai \"Bentvueghels\" di poter vendere i loro dipinti \"volgari\" per strada senza pagare tasse. Questo fu un brutto colpo per il prestigio dell'Accademia di San Luca, tanto pi\u00f9 che ormai un buon numero di \"Bentvueghels\" aveva trovato protezione presso grandi famiglie o prelati di Roma.\nTuttavia, nel 1720, l'associazione fu sciolta per decreto papale. Ormai da lungo tempo i suoi membri venivano accusati e spesso portati davanti al giudice per vita notturna dissoluta e perfino violenta.\nAltra caratteristica della \"Schildersbent\", che richiamava scarso apprezzamento, erano i rituali e pratiche bacchici dei suoi associati. Anche se l'organizzazione non aveva uno statuto o un qualsivoglia regolamento, era comunque previsto un rituale di iniziazione a cui doveva sottoporsi ogni nuovo adepto e che ci \u00e8 noto da varie testimonianze lasciate da \"Bentvueghels\", come disegni, incisioni e racconti (vedi il \"Teutsche Academie der Bau-, Bild- und Mahlerey-K\u00fcnste\" di Joachim von Sandrart e i racconti di Cornelis de Bruijn relativi alla sua visita a Roma). Si trattava di una parodia di antiche feste, in cui i vari membri, vestiti con toghe e con la corona d'alloro, onoravano Bacco. Il novizio aveva il privilegio di giocare il ruolo del dio. La cerimonia iniziava con uno pseudo-battesimo in chiave sempre di parodia, in cui il nuovo adepto veniva innaffiato di vino. Seguivano lauti banchetti e la visita alla \"tomba di Bacco\", ovvero al Sarcofago di Costantina in porfido rosso, recante scolpite scene di vendemmie con tralci di vite e putti. Questo sarcofago si trovava nella Chiesa di Santa Costanza, che allora si credeva, erroneamente, essere stata costruita su un tempio dedicato a Bacco.\nOltre all'iniziazione, era usanza che ogni membro avesse un soprannome: in una nicchia vicino al sarcofago, si trovano centinaia di nomi di \"Bentvueghels\" con i relativi soprannomi."}
{"id": "2922771", "revid": "767487", "url": "https://it.wikipedia.org/wiki?curid=2922771", "title": "The Dance of Death", "text": "The Dance of Death \u00e8 un cortometraggio muto del 1914 diretto da Robert G. Vignola e interpretato da Tom Moore e Alice Joyce. Prodotto dalla Kalem Company, il film venne distribuito nelle sale il 27 aprile 1914 dalla General Film Company.\nFu la prima sceneggiatura firmata da Hamilton Smith.\nTrama.\nA causa del carattere indolente di Richard, Mabel rifiuta la sua proposta di matrimonio. Il giovane, allora, parte per dimostrare di poter cavarsela da solo. Trova lavoro come segretario del console in un'isola dei Mari del Sud. L\u00ec conosce Sahki, una danzatrice che sposa con il rito locale. Ben presto, per\u00f2, Richard se ne va, promettendo di tornare presto. Ma, negli USA, Mabel accetta di sposarlo e i due fidanzati fanno la pace. Sahki, nella sua isola, attende il ritorno del marito, insieme al piccolo che ha avuto da lui. Un impresario teatrale, vedendola danzare, la induce a lasciare l'isola per portarla negli Stati Uniti. Lei accetta, con la speranza di ritrovare Richard e, nel viaggio, viene accompagnata dalla sorella Nahaku.\nLa sera prima del matrimonio, Mabel e Richard si recano a teatro. L\u00ec, l'uomo resta sconvolto a vedere sul palcoscenico Sahki danzare. \u00c8 la \"danza della morte\", e l'esibizione provoca l'entusiasmo del pubblico. Ma, Sahki vede tra gli spettatori Richard e comprende che lui l'ha lasciata. Allora, quando deve mimare sulla scena la sua morte, prende un vero pugnale e si uccide davanti a tutti. Quando gli astanti si rendono conto di quello che \u00e8 successo, nella sala regna la confusione e la costernazione. Richard raggiunge Sahki morente che gli spira tra le braccia. Nahaku, allora, porge all'uomo il suo bambino. Sopraggiunge Mabel: pentito, Richard le confessa la verit\u00e0. Mabel, impietosita, gli prende il piccolo dalle braccia e promette di amarlo come fosse suo.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 27 aprile 1914."}
{"id": "2922775", "revid": "31657172", "url": "https://it.wikipedia.org/wiki?curid=2922775", "title": "Legge reguzzoni", "text": ""}
{"id": "2922778", "revid": "31657151", "url": "https://it.wikipedia.org/wiki?curid=2922778", "title": "Legge Reguzzoni - Versace", "text": ""}
{"id": "2922779", "revid": "3115", "url": "https://it.wikipedia.org/wiki?curid=2922779", "title": "Legge Reguzzoni", "text": "La legge Reguzzoni \u00e8 la legge n.55 dell'8 aprile 2010 che reca \"Disposizioni concerenti la commercializzazione di prodotti tessili, della pelletteria e della calzatura\" ed \u00e8 un provvedimento di tutela del \"Made in Italy\" nei settori del tessile, dell'abbigliamento e dell'arredo ed interessa tutti i consumatori italiani.\nConosciuta anche come \"legge Reguzzoni - Versace\" o \"legge Reguzzoni - Versace - Calearo\", prende il nome dai deputati Marco Reguzzoni (Lega Nord), Santo Versace (Pdl) e Massimo Calearo (Pd) deputati primi firmatari della proposta di legge iniziale, proposta che ha visto la sottoscrizione di oltre 130 deputati di tutti gli schieramenti politici.\nStoria.\nIl sostegno unanime ha accompagnato il procedimento per tutto l'iter parlamentare, segnando alla Camera un quorum altissimo (546 voti a favore): le ragioni di tale sostegno bipartisan sono da ricercarsi nell'importanza del provvedimento che tocca 11 settori merceologici e coinvolge un milione di lavoratori, oltre all'appoggio di movimenti spontanei come quello dei \"Contadini del Tessile\" ed al sostegno di sindacati e organizzazioni di categoria.\nContenuto.\nLa legge 55/2010 introduce l'etichettatura obbligatoria e la tracciabilit\u00e0 dei prodotti tessili, della calzatura e della pelletteria, detta nuove norme e regole circa le caratteristiche di qualit\u00e0 che i prodotti devono avere per il rispetto della salute di chi li utilizza, prevede pene e sanzioni per le aziende che producono false dichiarazioni circa la tracciabilit\u00e0 delle fasi di lavorazione.\nIn particolare suddivide il processo di lavorazione di prodotti tessili, calzaturieri, conciari, di pelletteria e del settore dei divani in diverse fasi, che devono avere avuto luogo prevalentemente nel territorio nazionale e, nello specifico, \"se almeno due delle fasi di lavorazione per ciascun settore sono state eseguite nel territorio medesimo e se per le rimanenti fasi \u00e8 verificabile la tracciabilit\u00e0\".\nEffetti.\nGli effetti pratici della legge mirano sia ad un migliore e pi\u00f9 corretta informazione al consumatore, sia ad una difesa della produzione manifatturiera.\nPer alcuni aspetti relativi alle regole che sovrintendono la commercializzazione interna all'Unione europea dei prodotti destinati al consumatore finale, la legge Reguzzoni prevede un confronto con la UE nella fase di definizione dei decreti attuativi.\nLa legge Reguzzoni-Versace \u00e8 incompatibile con il diritto comunitario (n. 518763 del 28 luglio 2010) e l'Agenzia delle dogane con propria nota n. 119919/RU del 22 settembre 2010, non considera applicabili le norme."}
{"id": "2922780", "revid": "767487", "url": "https://it.wikipedia.org/wiki?curid=2922780", "title": "The Hand Print Mystery", "text": "The Hand Print Mystery \u00e8 un cortometraggio muto del 1914 diretto da Robert G. Vignola e interpretato da Tom Moore e Alice Joyce.\nProduzione.\nIl film fu prodotto dalla Kalem Company.\nDistribuzione.\nDistribuito dalla General Film Compagny, il film usc\u00ec nelle sale cinematografiche USA il 4 febbraio 1914."}
{"id": "2922781", "revid": "31657184", "url": "https://it.wikipedia.org/wiki?curid=2922781", "title": "Legge Reguzzoni - Versace - Calearo", "text": ""}
{"id": "2922791", "revid": "767487", "url": "https://it.wikipedia.org/wiki?curid=2922791", "title": "Nina o' the Theatre", "text": "Nina o' the Theatre (o \"Nina of the Theater\") \u00e8 un cortometraggio muto del 1914 diretto da Kenean Buel e interpretato da Tom Moore e Alice Joyce. Prodotto dalla Kalem Company, il film venne distribuito nelle sale l'8 giugno 1914 dalla General Film Company.\nTrama.\nTrama in inglese su Stanford University\nProduzione.\nIl film fu prodotto dalla Kalem Manufacturing Company production.\nDistribuzione.\nIl film - un cortometraggio in due bobine - venne distribuito nelle sale statunitensi l'8 giugno 1914 dalla General Film Company. Non si conoscono copie ancora esistenti della pellicola che viene considerata presumibilmente perduta."}
{"id": "2922793", "revid": "1812835", "url": "https://it.wikipedia.org/wiki?curid=2922793", "title": "Teoria della relativit\u00e0", "text": "In fisica con teoria della relativit\u00e0 si intende un insieme di teorie basate sul principio che la forma delle leggi della fisica debba essere invariante al cambiamento del sistema di riferimento.\nIl primo principio di relativit\u00e0 fu formulato da Galileo riguardo all'invarianza delle leggi della meccanica classica fra sistemi di riferimento inerziali in moto relativo tra loro, principio esteso da Einstein alle leggi dell'elettromagnetismo con la teoria della relativit\u00e0 ristretta. Lo sviluppo della relativit\u00e0 generale e del conseguente principio di covarianza generale permise di estendere il principio di relativit\u00e0 anche ai sistemi di riferimento non inerziali.\nLa relativit\u00e0 galileiana.\nLa scienza moderna comincia con l'assunto fondamentale, dovuto a Galileo Galilei, che le leggi della meccanica abbiano la stessa forma matematica rispetto a qualunque sistema di riferimento nel quale valga il principio di inerzia. Questo assunto, definito nel 1609, \u00e8 oggi chiamato principio di relativit\u00e0 galileiano. \nDal punto di vista matematico, sono legate alla relativit\u00e0 galileiana, basata sull'uguaglianza delle leggi della meccanica in ogni sistema di riferimento inerziale, le trasformazioni galileiane, cio\u00e8 le equazioni che governano i cambiamenti di coordinate da un sistema di riferimento a un altro che si muove con velocit\u00e0 costante rispetto al primo.\nLe trasformazioni galileiane sono valide con ottima approssimazione nei casi in cui si possa supporre che la velocit\u00e0 della luce sia infinita rispetto alle altre velocit\u00e0, come nella meccanica classica, mentre non hanno validit\u00e0 in altri campi, come per esempio nell'elettromagnetismo.\nLa relativit\u00e0 di Einstein.\nVerso la fine dell'Ottocento, Ernst Mach e diversi altri fisici si scontrarono con i limiti della relativit\u00e0 galileiana, non applicabile ai fenomeni elettromagnetici. Fra questi, Hendrik Lorentz riusc\u00ec a ricavare delle trasformazioni coerenti con l'elettromagnetismo. \nAlbert Einstein si trov\u00f2 quindi di fronte due tipi di trasformazione: quelle di Galileo, valide in meccanica classica, e quelle di Lorentz, valide per l'elettromagnetismo ma prive di un supporto teorico convincente. La situazione era molto insoddisfacente perch\u00e9 queste trasformazioni, cos\u00ec come i principi di relativit\u00e0 a esse associati, erano incompatibili tra loro. Con Einstein la teoria della relativit\u00e0 ebbe un ulteriore sviluppo e oggi si tende ad associare a tale teoria il nome del fisico tedesco. La sua teoria si compone di due distinti modelli matematici, denominati relativit\u00e0 ristretta o speciale e relativit\u00e0 generale.\nRelativit\u00e0 ristretta.\nLa teoria della relativit\u00e0 ristretta, chiamata anche relativit\u00e0 speciale, fu presentata da Einstein con l'articolo \"Zur Elektrodynamik bewegter K\u00f6rper\" (\"Sull'elettrodinamica dei corpi in movimento\") del 1905, il cui obiettivo era conciliare il principio di relativit\u00e0 galileiano, che include il principio della composizione delle velocit\u00e0, con le equazioni delle onde elettromagnetiche, nelle quali la velocit\u00e0 della luce \u00e8 espressa come costante, ovvero \u00e8 indipendente dal sistema di riferimento.\nPrecedentemente, al medesimo scopo erano state proposte alcune teorie che ipotizzavano l'esistenza di un mezzo di propagazione delle onde elettromagnetiche, l'etere, che avrebbe dovuto costituire un sistema di riferimento privilegiato. Tuttavia, nessun esperimento era riuscito a misurare la velocit\u00e0 di un corpo rispetto all'etere. In particolare, grazie all'esperimento di Michelson-Morley, fu dimostrato che la velocit\u00e0 della luce \u00e8 costante in tutte le direzioni indipendentemente dal moto della Terra, non risentendo del cosiddetto \"vento di etere\". La teoria di Einstein ha scartato del tutto il concetto di etere, che non fa pi\u00f9 parte della fisica.\nI postulati della teoria della relativit\u00e0 ristretta si possono cos\u00ec enunciare:\n\u00c8 possibile verificare che le trasformazioni di Lorentz soddisfano il secondo postulato: se per un osservatore in un sistema di riferimento inerziale la velocit\u00e0 della luce \u00e8 \"c\", tale sar\u00e0 per un qualunque altro osservatore in un altro sistema di riferimento inerziale in movimento rispetto al primo.\nLe leggi dell'elettromagnetismo, nella forma dell'elettrodinamica classica, non cambiano sotto le trasformazioni di Lorentz, quindi soddisfano il principio di relativit\u00e0.\nRelativit\u00e0 generale.\nLa teoria della relativit\u00e0 generale venne presentata in una serie di lezioni tenutesi all'Accademia Prussiana delle Scienze a partire dal 25 novembre 1915, dopo una lunga fase di elaborazione. Un'annosa polemica contrappose il matematico tedesco David Hilbert ed Einstein riguardo alla pubblicazione delle equazioni di campo. Tuttavia, alcuni documenti attribuiscono con una certa sicurezza il primato a Einstein.\nIl fondamento della relativit\u00e0 generale \u00e8 l'assunto, noto come principio di equivalenza, che un'accelerazione sia indistinguibile localmente dagli effetti di un campo gravitazionale, e dunque che la massa inerziale sia uguale alla massa gravitazionale. Gli strumenti matematici necessari a sviluppare la teoria della relativit\u00e0 generale erano stati introdotti in precedenza da Gregorio Ricci Curbastro (1853-1925), che sostanzialmente introdusse quello che oggi \u00e8 noto come calcolo tensoriale.\nPur dimostrandosi nel tempo estremamente accurata, la teoria della relativit\u00e0 generale si \u00e8 sviluppata indipendentemente dalla meccanica quantistica e non \u00e8 mai stata conciliata con essa, pur potendo la fisica quantistica includere la relativit\u00e0 ristretta. I limiti della relativit\u00e0 generale riguardano essenzialmente il trattamento degli stati della materia nei quali le interazioni gravitazionali e quantistiche arrivano ad avere lo stesso ordine di grandezza, fino alle singolarit\u00e0 gravitazionali. Tra le evoluzioni teoriche prospettate, le pi\u00f9 note e investigate sono la teoria delle stringhe e la gravitazione quantistica a loop."}
{"id": "2922796", "revid": "767487", "url": "https://it.wikipedia.org/wiki?curid=2922796", "title": "Portami via (film 1994)", "text": "Portami via \u00e8 un film del 1994 diretto da Gianluca Maria Tavarelli.\nTrama.\nLuigi e Paolo passano le serate cercando in qualche modo di sfuggire la solitudine e la frustrazione di avere un lavoro per nulla appagante; l'incontro con Cristina e Cinzia - due slave costrette a prostituirsi - presenter\u00e0 a tutti e quattro uno spiraglio di libert\u00e0.\nColonna sonora.\n\u00c8 presente la canzone \"Mio fratello \u00e8 figlio unico\" di Rino Gaetano.\nCuriosit\u00e0.\nNel film fa una piccola comparsata il conduttore televisivo Marco Berry, nel ruolo di un cliente di Cristina e Cinzia."}
{"id": "2922797", "revid": "767487", "url": "https://it.wikipedia.org/wiki?curid=2922797", "title": "The Weakling (film 1914)", "text": "The Weakling \u00e8 un cortometraggio del 1914 diretto da Kenean Buel e interpretato da Tom Moore e Alice Joyce. Prodotto dalla Kalem Company, il film venne distribuito nelle sale il 6 luglio 1914 dalla General Film Company.\nTrama.\nTrama e critica in inglese su Stanford University\nProduzione.\nProdotto dalla Kalem Company.\nDistribuzione.\nIl film venne distribuito nelle sale il 6 luglio 1914 dalla General Film Company."}
{"id": "2922800", "revid": "767487", "url": "https://it.wikipedia.org/wiki?curid=2922800", "title": "The Old Army Coat", "text": "The Old Army Coat \u00e8 un cortometraggio del 1914 diretto da Kenean Buel e interpretato da Benjamin Ross e Alice Joyce. Prodotto dalla Kalem Company, il film venne distribuito nelle sale il 17 agosto 1914 dalla General Film Company.\nTrama.\nTrama e critica in inglese su Stanford University\nProduzione.\nProdotto dalla Kalem Company\nDistribuzione.\nIl film venne distribuito nelle sale il 17 agosto 1914 dalla General Film Company."}
{"id": "2922803", "revid": "767487", "url": "https://it.wikipedia.org/wiki?curid=2922803", "title": "Euro Dance 5", "text": "Euro Dance 5 \u00e8 una raccolta di musica dance pubblicata nell'autunno del 2001 mixata da Mauro Miclini.\nQuest'album contiene i successi ed i \"tormentoni\" dell'autunno 2001, comprendendo tutte le hits pi\u00f9 ballate di quell'anno, come i successi di Roger Sanchez, Felix da Housecat e M@D.\nTracce.\nBonus Track: "}
{"id": "2922804", "revid": "36426", "url": "https://it.wikipedia.org/wiki?curid=2922804", "title": "Madonna del padiglione", "text": ""}
{"id": "2922810", "revid": "767487", "url": "https://it.wikipedia.org/wiki?curid=2922810", "title": "The Mystery of the Sleeping Death", "text": "The Mystery of the Sleeping Death \u00e8 un cortometraggio muto del 1914 diretto da Kenean Buel e interpretato da Tom Moore e Alice Joyce. Prodotto dalla Kalem Company, il film venne distribuito nelle sale il 14 settembre 1914 dalla General Film Company.\nTrama.\nTrama e critica in inglese su Stanford University\nProduzione.\nProdotto dalla Kalem Company, il film - un cortometraggio in due bobine - venne interpretato da Tom Moore e Alice Joyce.\nDistribuzione.\nIl film venne distribuito nelle sale USA il 14 settembre 1914 dalla General Film Company. Copia del film (529 metri a 35\u00a0mm) si trova al Nederlands Filmmuseum di Amsterdam."}
{"id": "2922812", "revid": "393899", "url": "https://it.wikipedia.org/wiki?curid=2922812", "title": "Agricoltura biodinamica", "text": "L'agricoltura biodinamica \u00e8 un insieme di pratiche pseudoscientifiche basate sulla visione spirituale antroposofica del mondo elaborata dal teosofo ed esoterista Rudolf Steiner, da attuarsi durante la produzione agricola, in particolare di prodotti alimentari. Lo scopo di chi abbraccia questo sistema di credenze vorrebbe essere il raggiungimento di una agricoltura pi\u00f9 in equilibrio con l'ecosistema terrestre. La cosiddetta agricoltura biodinamica incorpora anche alcuni dettami dell'omeopatia e alcune tecniche dell'agricoltura biologica e, con un approccio definito olistico, considera come un unico sistema il suolo e la vita che si sviluppa su di esso.\nIn ragione di questi elementi e di altri ancora (ad esempio l'importanza attribuita a presunte \"forze cosmiche\" o il concetto di \"energia vitale\") ma soprattutto in ragione della mancanza di un qualsiasi rapporto di causa ed effetto che spieghi i suoi dettami, la biodinamica \u00e8 considerata una pseudoscienza. Gli studi scientifici effettuati non hanno rilevato incrementi di qualit\u00e0 fra i prodotti biodinamici e quelli coltivati con i consueti metodi biologici.\nStoria.\nRudolf Steiner (1861-1925) era un teosofo tedesco che si occup\u00f2 di svariate tematiche, interpretandole mediante le visioni proprie della teosofia, nelle quali erano presenti apporti di varie religioni, incluso il cristianesimo e il buddhismo. Fra i contributi pi\u00f9 noti di Steiner si ricorda la cosiddetta antroposofia, nonch\u00e9 la pedagogia Waldorf. Si occup\u00f2 di svariati altri argomenti, sempre interpretandoli mediante il punto di vista spirituale/mitologico proprio dell'antroposofia. Nel fare questo sostenne delle tesi che, anche per l'epoca, erano palesemente antiscientifiche: sostenne ad esempio che l'uomo si sarebbe originato nei continenti perduti di Lemuria ed Atlantide, col contributo di \"esseri spirituali\".\nPoco prima di morire nel 1924, Rudolph Steiner, pur essendo privo delle relative competenze, tenne una serie di otto lezioni sull'agricoltura intitolate \"Impulsi scientifico-spirituali per il progresso dell\u2019agricoltura\", che riguardavano la fertilit\u00e0 del suolo e le forze cosmiche e spirituali che impregnano, secondo lui, il nostro mondo. Da quel \u201ccorso di agricoltura\u201d ebbe origine l\u2019agricoltura biodinamica. Questa, pi\u00f9 che un metodo di produzione agricola, \u00e8 pertanto una filosofia che crede nelle \u201cenergie vitali\u201d infuse nella materia inanimata. Dal punto di vista pratico, la biodinamica presenta alcune somiglianza con l'agricoltura biologica, dalla quale si differenzia per la presenza di pratiche \u201cesoteriche\u201d, tra cui l\u2019utilizzo di alcuni \u201cpreparati\u201d oltre all'attenzione verso le fasi lunari e le posizioni dei pianeti nelle costellazioni dello zodiaco.\nDopo la morte di Steiner.\nLe credenze steineriane sull'agricoltura furono elaborate dopo la sua morte dai suoi seguaci, soprattutto l'agronomo Erhard Bartsch e il chimico Franz Dreidax, che particolareggiarono la dottrina biodinamica e fondarono, nel 1928, l'associazione \"Demeter\" (ora \"Demeter International\").\nMentre l'antroposofia steineriana fu osteggiata personalmente da Adolf Hitler, l'associazione \"Demeter\" e la \"filosofia\" agricola biodinamica ottennero un miglior trattamento dal regime della Germania nazista, in quanto propugnatrice di un ritorno a metodi di coltivazione considerati appartenenti agli antichi germani. Tra i gerarchi che apprezzarono il lavoro di Bartsch e Dreidax vi furono, in particolare, Rudolf Hess e la sua cerchia, cultori di dottrine esoteriche. Questa compromissione port\u00f2 l'associazione \"Demeter\" a porsi sotto l'ombrello di un'organizzazione nazista che perorava la \"rigenerazione\" del genere umano e giungendo a dichiarare di riconoscere il nazionalsocialismo come propria filosofia ispiratrice. Ne seguirono esplicite prese di posizione favorevoli in vari frangenti storici della politica espansionistica dello spazio vitale della Germania nazista (come l'Anschluss dell'Austria, l'annessione della Cecoslovacchia, l'invasione della Polonia).\nLa caduta in disgrazia nell'ambiente nazista avvenne nel 1941, con l'uscita di scena di Hess a seguito del suo volo aereo verso la Scozia. Gli oppositori di Hess interni al nazismo, che erano ostili anche alla sua cerchia esoterica, colsero l'occasione dell'atterraggio nel Regno Unito per far dichiarare fuorilegge tutte le associazioni mistiche legate al gerarca. \"Demeter\" segu\u00ec anch'essa lo stesso destino: sciolta in quell'occasione, potr\u00e0 rinascere a nuova vita solo dopo la fine della seconda guerra mondiale. L'uscita di scena di \"Demeter\", tuttavia, non interruppe l'interesse del regime per l'agricoltura biodinamica, soprattutto per quanto riguarda la coltivazione di erbe necessarie per la medicina antroposofica e processate dalla societ\u00e0 Weleda. Una serra rest\u00f2 in funzione, per esempio, accanto al campo di concentramento di Dachau, per utilizzare il lavoro dei prigionieri.\nSecondo dopoguerra.\nL'associazione disciolta nel 1941 fu rifondata nel secondo dopoguerra come \"Demeter International\" e le pratiche biodinamiche da essa teorizzate ripresero nuovo vigore.\nMarchio commerciale.\nPer effetto dell'attivismo dell'associazione, il termine \"agricoltura biodinamica\" \u00e8 divenuto un marchio commerciale detenuto dalla \"Demeter International\", associazione di coloro che adottano la metodologia che, attraverso l'adozione di un disciplinare, si propone di mantenere i medesimi standard tra i coltivatori sia nella fase di produzione sia nella fase di trasformazione dei prodotti agricoli. In ogni nazione pu\u00f2 esservi un'articolazione locale dell'associazione internazionale, che deve adeguarsi agli standard e ai protocolli dettati dalla organizzazione madre.\nScopo del marchio \u00e8 quello di garantire ai consumatori che cibi e prodotti agricoli etichettati come \"biodinamici\" provengano da produttori associati e convalidati dalla stessa \"Demeter International\".\nNel tempo, la \"Demeter International\" ha promosso azioni legali per ottenere l'utilizzabilit\u00e0 del marchio \"agricoltura biodinamica\" per i soli prodotti da essa approvati. Tale attivit\u00e0 di pressione ha portato al riconoscimento negli Stati Uniti d'America e in altri paesi. Verso l'Unione europea, che ha respinto tali pretese, la \"Demeter International\" ha intentato un contenzioso.\nObiettivi.\nSecondo i sostenitori la biodinamica dovrebbe apportare benefici alla produzione agricola, in particolare al cibo, rendendola in maggiore equilibrio con l'ecosistema terrestre. Utilizza un approccio definito olistico, che considera come un unico sistema il suolo e la vita che si sviluppa su di esso.\nGli obiettivi della biodinamica dovrebbero essere:\nSecondo i sostenitori, si differenzierebbe dall'agricoltura tradizionale nella qualit\u00e0 delle sostanze, in particolare dei concimi, che vengono utilizzati per raggiungere quegli obbiettivi, che devono rispondere alle seguenti caratteristiche:\nOccorre considerare, infatti, che, nell'ottica di Steiner, poich\u00e9 una vita pu\u00f2 crescere solo in un contesto gi\u00e0 vivente, la buona concimazione consiste proprio nel rendere vivente un terreno: da qui la preferenza accordata al concime agricolo, proveniente dalle stalle, anzich\u00e9 a prodotti di sintesi che, non derivando da un processo vitale, vengono considerati puri minerali e per questo in grado di nutrire soltanto le radici delle piante.\nPrincipi e pratiche.\nL'agricoltura biodinamica fa riferimento alle tesi della teosofia e dell'antroposofia. In sintesi, credenze di tipo soprannaturale ed esoterico.\nDa un punto di vista pratico, due principi che si possono ritenere tipici della teoria biodinamica di Steiner, hanno a che vedere col compostaggio e con presunte influenze della Luna sulla vita della Terra. La codificazione dei metodi biodinamici esclude inoltre l'utilizzo di qualsiasi innovazione scientifica o tecnologica collegabile alla rivoluzione verde.\nSe alcune delle pratiche codificate nella biodinamica hanno una radice scientifica e una loro intrinseca utilit\u00e0 (ad esempio il \"sovescio\", cio\u00e8 l'interramento di particolari piante a scopo fertilizzante e la rotazione delle colture) altre pratiche risultano completamente prive di basi scientifiche. Ad esempio, una pratica ritenuta di fondamentale importanza consiste nello spruzzare il terreno con \"preparati biodinamici\", ottenuti da letame, polvere di quarzo o sostanze vegetali, in diluizione omeopatica, oppure il preparato 500 riguardante il trattamento di corna di mucche per aumentare la fertilit\u00e0 del terreno\".\nUn altro principio della visione riguarda le fasi della Luna. In pratica, ci si regola sull'andamento di queste per programmare gli interventi in campo. \u00c8 da osservare che, ad oggi, a parte le maree causate dalla forza di gravit\u00e0, non \u00e8 stato oggettivamente dimostrato alcun altro effetto misurabile, sulla vita animale o vegetale, da parte della Luna.\nLa biodinamica vuole un approccio \"olistico\" all'agricoltura: un'azienda agricola viene quindi vista come una sorta di organismo immerso in forze cosmiche.\nPer potere aver la certificazione biodinamica un'azienda \u00e8 obbligata a spruzzare il terreno con \"preparati biodinamici\", ottenuti da letame, parti animali (vescica di cervo, le corna di vacca o il suo intestino, il cranio di bue, ecc.), polvere di quarzo o sostanze vegetali, in diluizione omeopatica. Un esempio il preparato 500 (cornoletame) riguardante il trattamento di corna di mucche e letame per aumentare la fertilit\u00e0 del terreno\".\nQuesti oggetti devono essere trattati, sepolti e poi disinterrati con un preciso calendario che lo stesso Steiner spiegava nei suoi scritti. Oltre a queste preparazioni, vengono utilizzati concetti che ricordano l'omeopatia ed altre pseudoscienze (per esempio per ottenere un terreno \"ragionevole\" bisogna interrare qualcosa di \"piccante\" come l'ortica).\nL'energia vitale (prana).\nSecondo i seguaci della biodinamica il metodo scientifico, implicante il riduzionismo, non permetterebbe di cogliere l'insieme di un fenomeno. Il metodo \"olistico\", al contrario, permetterebbe di studiare un fenomeno nel suo insieme tenendo conto di tutti gli elementi che lo influenzano, incluso il mondo spirituale.\nUno degli elementi spirituali non riconosciuti dalla scienza \u00e8 l\"'energia vitale\" (o prana) di un alimento o di un suolo, che nella concezione biodinamica diventa un importante aspetto qualitativo. Per alcuni seguaci dell'agricoltura biodinamica e delle medicine alternative l'energia vitale presente nell'uomo (o in un suo organo), in un cibo o nel suolo pu\u00f2 essere valutata misurando l'emissione di fotoni da parte della materia biologica. Quanti pi\u00f9 fotoni, per esempio, emette un pomodoro, tanto pi\u00f9 salutare sarebbe mangiarlo. Il prana viene valutato mediante l'osservazione di cromatografie e di cristallizzazioni, ottenute da soluzioni del campione miste a soluzioni reagenti.\nLe analisi per immagini sono uno strumento di verifica del buon andamento dell'applicazione del metodo biodinamico, che ha come scopo un incremento della qualit\u00e0 e della vitalit\u00e0 del suolo e degli alimenti prodotti.\nSi tratta tuttavia di analisi prive di alcun riscontro scientifico, ad esempio la cristallizzazione \u00e8 un processo chimico in larga parte casuale e pretendere di misurare il prana dall'esame dei cristalli equivale a esercitare un'arte divinatoria; cos\u00ec anche l'utilizzo diagnostico dei cosiddetti \"biofotoni\" \u00e8 tuttora sconosciuto alla scienza. Si osservi, inoltre, che l'emissione spontanea di biofotoni da parte di materiale organico \u00e8 attribuita al rilascio di ioni a seguito di reazioni metaboliche, in particolar modo quelle che coinvolgono i metaboliti attivi dell'ossigeno e ha luogo prevalentemente nei mitocondri. L'emissione pu\u00f2 essere stimolata anche con la radioattivit\u00e0 o con l'aggressione chimica, ovvero con interazioni usualmente correlate pi\u00f9 con uno stato di disequilibrio che con uno stato di \"maggior salute\".\nOmeopatia ed astrologia.\nLa pseudo-scientificit\u00e0 delle tesi di Steiner emerge chiaramente anche nell'ampio utilizzo dell'astrologia e delle teorie omeopatiche. Un esempio \u00e8 dato dal rimedio proposto per l'eliminazione degli animali infestanti, senza dover ricorrere a veleni n\u00e9 a sostanze chimiche:\nPreparati biodinamici, rituali.\nIl metodo biodinamico considera ogni sostanza come un binomio di materia e forza vitale: per portare la forza vitale nelle terreno agricolo, sono necessari dei \"preparati\". In questo modo si migliora la qualit\u00e0 del terreno, aumentandone la quantit\u00e0 di humus, e allo stesso tempo migliorare la qualit\u00e0 del raccolto. Per ottenere i \"preparati\" si impiegano delle sostanze di origine naturale appositamente trattati. Ne esistono di due tipi: da spruzzo (preparato 500, 501 e preparato Fladen) e da cumulo (502, 503, 504, 505, 506, 507).\nI preparati per il compostaggio (\"da cumulo\") vengono aggiunti al cumulo di materiale da compostare, al fine di facilitarne la decomposizione in humus e terriccio. Steiner suggeriva che la precisa composizione, posizione, forma e manipolazione di una pila di composta fosse critica per raggiungere il risultato migliore.\nI preparati da cumulo sono in tutto sei e sono ottenuti a partire da erbe officinali (\"Achillea millefolium 502\", \"Matricaria chamomilla 503\", \"Urtica dioica 504\", \"Quercus robur 505\", \"Taraxacum officinalis 506\", \"Valeriana officinalis 507\") ognuna fatta compostare o macerare in condizioni ambientali particolari e impiegando come contenitori parti dei corpi di animali. Questo perch\u00e9, sempre secondo la teoria delle forze vitali, ambiente e contenitore influenzano le caratteristiche del materiale finale.\nI preparati da spruzzo sono invece tre, \"cornosilice\", 501, a base di quarzo macinato, e \"cornoletame\", 500, a base di letame bovino e il preparato \"Fladen\". Nei primi due casi il contenitore che serve alla loro preparazione \u00e8 il corno del medesimo animale. Le corna vengono svuotate e riempite con quarzo o letame, e sotterrate per sei mesi. Trascorso questo periodo il preparato pu\u00f2 essere conservato per diverso tempo. Il cornosilice viene spruzzato sulle piante e ne stimolerebbe la fruttificazione e i processi legati alla fotosintesi e alla luce. Il cornoletame viene spruzzato sul suolo e ne aumenterebbe il contenuto in humus, agendo di conseguenza sullo sviluppo radicale e sulla nutrizione della pianta. Il Fladen si ottiene dinamizzando il letame fresco per un'ora con \"farina\" di roccia e gusci d'uovo, e lasciato \"maturare/trasformare\" sotto terra per un certo periodo: spruzzato nel terreno avrebbe la funzione di migliorare la struttura e la fertilit\u00e0 del terreno.\nUtilizzando questi preparati, l'irrigazione del terreno sembrerebbe non necessaria, ma se lo fosse, questa deve seguire un vero e proprio rituale (movimenti circolari, tempi definiti, ecc.). Viene data grande importanza per tutte le lavorazioni del terreno, le semine, i trapianti, le potature, ecc., alla posizione degli astri seguendo un calendario astronomico appositamente realizzato.\nGli steineriani Lilly Kolisko prima e Maria Thun in seguito, avrebbero, a loro dire, evidenziato l'esistenza di relazioni fra l'esito delle coltivazioni e la posizione della luna e di altri pianeti al momento dell'operazione colturale svolta. Maria Thun pubblica ogni anno un calendario delle semine, basato su effemeridi diverse da quelle astrologiche, contenente l'esito degli ultimi suoi studi e quelli che sarebbero i momenti critici per il buon esito delle operazioni agricole.\nLa dinamizzazione dell'acqua.\nI preparati devono essere distribuiti sul terreno mediante l'acqua dinamizzata. Il rituale di dinamizzazione dell'acqua \u00e8 stato descritto da Steiner. Tutti i preparati vengono infatti usati in piccolissime quantit\u00e0, quelli da spruzzo e mescolati secondo un certo metodo e per un certo tempo.\nPi\u00f9 una sostanza \u00e8 diluita (poco soluto in molto solvente), pi\u00f9 avrebbe effetto sugli organismi con cui viene a contatto. Il principio \u00e8 simile a quello che sta alla base dell'omeopatia e medesime le contestazioni: le leggi della chimica provano infatti che il prodotto finale \u00e8 cos\u00ec diluito da non contenere pi\u00f9 neppure una molecola della sostanza di partenza.\nL'\"acqua dinamizzata\" cos\u00ec ottenuta, va quindi spruzzata sulle colture.\nIl calendario delle semine.\nSteiner sosteneva che le parti in cui \u00e8 suddivisibile una pianta sono essenzialmente quattro: radici, fusto e foglie, fiori, e frutti. Ad ognuna di queste parti egli associava uno dei quattro elementi della filosofia aristotelica, cio\u00e8 terra, acqua, aria e fuoco, secondo lo schema seguente: \nUna coltivazione basata sul metodo biodinamico elaborato da Maria Thun tiene conto degli influssi delle costellazioni in base al loro segno zodiacale, e in particolare del transito della Luna attraverso di esse. Per cui se si vorr\u00e0 ottenere un particolare sviluppo delle radici, occorrer\u00e0 seminare quando la Luna transita nei segni di terra; per le foglie quando transita nei segni d'acqua; per i fiori quando transita nei segni d'aria; e per i frutti quando transita nei segni di fuoco.\nSul transito della Luna si basa il cosiddetto calendario biodinamico. Un buon raccolto tuttavia, secondo i sostenitori delle tesi steineriane, risulta efficace solo se conforme ai metodi biodinamici, privo di concimi chimici.\nStudi sulla presunta efficacia della biodinamica.\nUna dimostrazione dei principi teorici della biodinamica risulta impossibile, essendo la stessa basata su concetti metafisici e spirituali. Non esistono a oggi studi scientifici che ne dimostrino l'efficacia. Ciononostante, diverse pubblicazioni senza alcun fondamento scientifico sono state pubblicate. Tra questi citiamo i seguenti:\nUna sintesi narrativa (review) degli studi scientifici sull'agricoltura biodinamica, pubblicata nel 2013, ha concluso che \"data la debolezza della letteratura scientifica e la mancanza di dati chiari che supportino l'efficacia dei preparati biodinamici, l'agricoltura biodinamica non fornisce risultati misurabili diversi da quella biologica e non dovrebbe essere raccomandata (allo stato attuale) come una pratica scientifica\".\nIn un editoriale, Peter Treue argoment\u00f2 che simili o del tutto analoghi risultati potevano essere ottenuti attraverso i principi standard dell'agricoltura biologica e che la biodinamica assomigliava all'alchimia o alla magia o alla geomanzia.\nIn un'analisi del 1994 Holger Kirchman conclude che le istruzioni di Steiner sono oscure e dogmatiche tali da non potere contribuire alla realizzazione di una agricoltura alternativa e sostenibile e che le affermazioni di Steiner non sono provabili poich\u00e9 da esse non \u00e8 formulabile alcuna chiara ipotesi scientifica. Kirchmann chiosa infine che laddove i metodi biodinamici sono stati testati scientificamente, i risultati non sono affatto convincenti.\nNel 2004 Linda Chalker-Scott not\u00f2 che in molti studi comparativi tra la biodinamica e l'agricoltura tradizionale non si separano i metodi biodinamici da quelli dell'agricoltura biologica. Il termine biodinamica infatti non dovrebbe essere interscambiabile con quello di agricoltura biologica. Linda Chalker-Scott conclude che non c'\u00e8 alcuna prova che la biodinamica accresca la qualit\u00e0 del cibo.\nIn ragione dello scarso fondamento teorico dei costrutti steineriani e di altri ancora (ad esempio l'importanza attribuita alle \"forze cosmiche\" o il concetto di \"energia vitale\"), la biodinamica \u00e8 oggi considerata una pseudoscienza."}
{"id": "2922814", "revid": "767487", "url": "https://it.wikipedia.org/wiki?curid=2922814", "title": "The Green Rose", "text": "The Green Rose \u00e8 un cortometraggio del 1914 diretto da Kenean Buel e interpretato da Tom Moore e Alice Joyce. Nel ruolo della giovane Kathlyn, la diciassettenne Marguerite Courtot.Prodotto dalla Kalem Company, il film venne distribuito nelle sale il 22 settembre 1914 dalla General Film Company.\nTrama.\nLivingston, uno scienziato tutore della giovane Kathlyn, vuole impadronirsi della fortuna della sua pupilla e mette in atto un piano per ucciderla, avvelenando una rosa che diventa verde. La governante, incuriosita dal colore, prende in mano il fiore velenoso, l'annusa e muore. Gordon, l'assistente di Livingston, arriva sulla scena del delitto insieme a Beatrice Bundt, una scrittrice di articoli scientifici. Il giovane scienziato analizza il fiore trovato nelle mani della morta e scopre la presenza del veleno. Livingston, intanto, prepara una seconda rosa, mettendola questa volta nella stanza di Kathlyn. I due investigatori fermano Kathlyn: i loro sospetti si appuntano sullo scienziato. Costui, entrato nella stanza, deve confrontarsi con le accuse del suo assistente. I due uomini lottano e Livingston viene ferito da uno dei suoi veleni. L'omicida incontra la morte che aveva programmato per Kathlyn.\nProduzione.\nIl film, in 1 rullo, fu prodotto dalla Kalem Company.\nDistribuzione.\nIl film venne distribuito nelle sale il 22 settembre 1914 dalla General Film Company."}
{"id": "2922821", "revid": "767487", "url": "https://it.wikipedia.org/wiki?curid=2922821", "title": "The Brand (film 1914)", "text": "The Brand \u00e8 un cortometraggio del 1914 diretto da Kenean Buel e interpretato da Tom Moore e Alice Joyce. Prodotto dalla Kalem Company, il film venne distribuito nelle sale il 31 agosto 1914 dalla General Film Company.\nTrama.\nTrama e critica in inglese su Stanford University\nProduzione.\nProdotto dalla Kalem Company\nDistribuzione.\nIl film venne distribuito nelle sale il 31 agosto 1914 dalla General Film Company."}
{"id": "2922823", "revid": "767487", "url": "https://it.wikipedia.org/wiki?curid=2922823", "title": "T\u00e9l\u00e9popmusik", "text": "T\u00e9l\u00e9popmusik \u00e8 un trio musicale francese di musica elettronica e trip hop attivo dal 1998.\nIl gruppo \u00e8 formato da Fabrice Dumont (bassista del gruppo musicale pop Autour de Lucie), Stephan Haeri (conosciuto anche come 2 Square durante le sue attivit\u00e0 da solista) e Christophe Hetier.\nStoria.\nIl primo album del gruppo, \"Genetic World\", \u00e8 stato pubblicato nel 2001 per l'etichetta discografica Capitol, dal quale sono stati estratti diversi singoli.\nCon il gruppo ha spesso collaborato anche il rapper Mau, del gruppo musicale Earthling, che si \u00e8 occupato della parte vocale dei brani \"Genetic World\", \"Da Hoola\" e \"Trishika\", contenuti nel primo album, con lo pseudonimo Soda-Pop, e dei brani \"Anyway\", \"Last Train to Wherever\", \"Hollywood on My Toothpaste\", \"Tuesday\" e \"15 Minutes\", contenuti nel secondo album, per i quali \u00e8 stato accreditato come Mau.\nIl brano \"Breathe\", singolo estratto dal primo disco la cui parte vocale \u00e8 stata curata da Angela McCluskey del gruppo musicale Wild Colonials, \u00e8 stato utilizzato per uno spot televisivo ed \u00e8 stata nominata per un Grammy Award nella categoria \"Best Dance Recording\".\nNel 2004 hanno anche curato la produzione di un brano dell'album \"Damita Jo\" di Janet Jackson.\nNel 2005 pubblicano l'album \"Angel Milk.\"\nL'11 luglio 2009 viene pubblicato il singolo \"Ghost Girl\" in collaborazione con la cantante Kim Wayman.\nIl 24 giugno 2013 pubblicano l'EP \"Try Me Anyway / Fever\", ai cui partecipano diversi artisti, su tutti la cantante Betty Black (Sylvia Gordon).\nIl 6 ottobre 2014 viene pubblicato l'EP \"Sound\".\nIl 14 giugno 2019 viene pubblicato il nuovo singolo \"Connection\" in collaborazione con Young &amp; Sick.\nIl 6 marzo 2020 viene pubblicato il singolo \"It Hurts\" in collaborazione con Jo Wedin.\nIl 18 giugno 2020, il gruppo annuncia l'uscita di un nuovo singolo per il 28 agosto, e di un nuovo album per il 25 settembre successivo.\nIl singolo pubblicato in questione si tratta di \"Dreams\", dove Young &amp; Sick ritorna a collaborare col gruppo.\nIl 25 settembre 2020, viene finalmente pubblicato il nuovo disco Everybody Breaks the Line che comprende le collaborazioni di Young &amp; Sick, Jo Wedin, Angela McCluskey, Sylvia Black, e Mau. Questo nuovo album segna il ritorno del gruppo dal precedente \"Angel Milk\" pubblicato nel 2005."}
{"id": "2922824", "revid": "287204", "url": "https://it.wikipedia.org/wiki?curid=2922824", "title": "Juan Mordecai", "text": ""}
{"id": "2922827", "revid": "287204", "url": "https://it.wikipedia.org/wiki?curid=2922827", "title": "Telepopmusik", "text": ""}
{"id": "2922828", "revid": "1305772", "url": "https://it.wikipedia.org/wiki?curid=2922828", "title": "Terminologia delle Isole britanniche", "text": "Vari termini sono usati per descrivere le diverse (e talora sovrapposte) aree geografiche e politiche delle isole della Gran Bretagna, dell'Irlanda e delle isole circostanti. La terminologia \u00e8 spesso fonte di confusione, in parte a causa della somiglianza tra alcune delle parole effettivamente usate, ma anche perch\u00e9 queste sono spesso usate in modo approssimativo. Lo scopo di questa voce \u00e8 di spiegare i significati e le relazioni fra questi termini.\nMappe descrittive.\nEcco di seguito una guida visiva di riferimento ad alcuni dei principali concetti e territori descritti in questa voce:\nTerminologia in dettaglio.\nIrlanda.\n\"Irlanda\" si riferisce, geograficamente, all'isola d'Irlanda, o a varie entit\u00e0 giuridiche e politiche:\nI termini \u00abRepubblica Irlandese\u00bb (\"Irish Republic\"), \u00abIrlanda del Sud\u00bb (\"Southern Ireland\"), \u00abStato Libero d'Irlanda\u00bb (\"Irish Free State\") ed \u00ab\u00c9ire\u00bb (nei testi di lingua inglese) sono stati usati come sinonimi della (Repubblica d') Irlanda, bench\u00e9 il loro uso risulti oggi inappropriato e potenzialmente offensivo.\nDistinzioni politiche.\nIl Regno Unito.\nIl \"Regno Unito di Gran Bretagna e Irlanda del Nord\" (\"The United Kingdom of Great Britain and Northern Ireland\") \u00e8 la denominazione completa ufficiale dello Stato. Questo nome appare su documenti ufficiali come i passaporti britannici. Per convenienza, il nome \u00e8 solitamente accorciato in \"Regno Unito\" (\"United Kingdom, UK\"), \"Gran Bretagna\" (\"Great Britain\") o \"Britain\".\nIl Regno Unito (\"United Kingdom\") \u00e8 uno stato sovrano. I suoi quattro paesi costitutivi (o nazioni costitutive) sono talvolta considerati con uno status diverso. Questa opinione potrebbe essere sostenuta dall'esistenza di governi devoluti con diversi livelli di potere in Scozia, Irlanda del Nord e Galles (vedi Federalismo). Il Galles \u00e8 spesso descritto anche come un principato del Regno Unito (Principe di Galles \u00e8 un titolo solitamente conferito all'erede al trono britannico, ma non ha alcun ruolo politico o di altro tipo rispetto al Galles). L'Irlanda del Nord \u00e8 descritta talvolta dai cittadini del Regno Unito come una provincia del Regno stesso, il che deriva dalla provincia irlandese dell'Ulster, del quale l'Irlanda del Nord fa parte. Questo epiteto si utilizza anche perch\u00e9 originariamente essa faceva parte del Regno Unito come parte dell'Irlanda piuttosto che come paese o nazione costitutiva a s\u00e9 stante. Anche l'Irlanda del Nord aveva, fino al 1972, un grado di autogoverno di gran lunga maggiore delle altre parti costitutive del Regno Unito.\nLa \"Gran Bretagna\" (\"Great Britain\") \u00e8 sia un'entit\u00e0 geografica che politica. Geograficamente, \u00e8 un'unica isola, ma politicamente contiene anche le isole che appartengono alle sue nazioni costitutive, Inghilterra, Galles e Scozia (pi\u00f9 in particolare l'Isola di Wight dell'Inghilterra, Anglesey del Galles e le Ebridi Interne, le Ebridi Esterne, le Orcadi e le Shetland della Scozia).\nL'abbreviazione \"GB\" si usa a volte ufficialmente per il Regno Unito, ad esempio nelle Olimpiadi, o come codice identificativo del paese nelle targhe automobilistiche per le auto registrate nel Regno Unito (vedi anche \"Targhe automobilistiche britanniche\"). I codici GB e UK non sono sempre accettati. Dal 2002 vengono talvolta utilizzate alternative ufficiali: SCO in Scozia, CYM per il Galles o ENG per l'Inghilterra.\nIl codice Internet \"\".gb\",\" sebbene attribuito al Regno Unito, \u00e8 virtualmente inutilizzato e i domini Internet del Regno Unito usano \".uk\".\nLe quattro parti costitutive del Regno Unito sono note ad alcuni anche come \"Nazioni interne\" (\"Home Nations\") o le \"Quattro Nazioni\" (\"Four Nations\"). La BBC si riferisce alla sua attivit\u00e0 di trasmissione in tutto il Regno Unito come \"Nazioni e Regioni\" (\"Nations and Regions\") (\"regioni\" in riferimento alle Regioni dell'Inghilterra). Cos\u00ec le convenzioni di denominazione del Regno Unito tendono a descrivere le quattro distinte \"nazioni\" che esistono all'interno di un unico \"stato\" sovrano.\nNello sport, le nazioni del Regno Unito hanno per lo pi\u00f9 le proprie distinte squadre nazionali, Inghilterra, Galles, Scozia, Irlanda del Nord, per esempio nel calcio. Le gare sportive tra le Quattro Nazioni sono conosciute come \"Internazionali interni\" (\"Home internationals\"): un esempio \u00e8 il Torneo Interbritannico (\"British Home Championship\") nel calcio.\nL'organo di governo del calcio in Irlanda del Nord \u00e8 chiamato \"Irish Football Association\" (letteralmente: \"Associazione calcistica irlandese\"), che esiste da circa quarant'anni prima della divisione. La sua corrispondente nella Repubblica (che include anche il Derry City Football Club) \u00e8 la \"Football Association of Ireland\" (letteralmente: \"Associazione calcistica d'Irlanda\"). La nazionale dell'Irlanda del Nord conserva il nome \"Irlanda\" da circa cinquant'anni dopo la divisione. A partire all'incirca dal 1970 le due squadre sono state coerentemente appellate come \"Irlanda del Nord\" e \"Repubblica d'Irlanda\" rispettivamente.\nLe squadre del Regno Unito alle Olimpiadi hanno gareggiato sotto vari nomi diversi - pi\u00f9 recentemente a Pechino gli atleti furono presentati alla cerimonia d'apertura sotto una bandierea che diceva semplicemente Gran Bretagna, piuttosto che l'intera Gran Bretagna e Irlanda del Nord. Gli atleti olimpici dell'Irlanda del Nord possono scegliere se rappresentare il Regno Unito o l'Irlanda.\nDall'Accordo del Venerd\u00ec Santo, e dalla successiva legislazione di attuazione, l'organizzazione sportiva (e parecchie altre organizzazioni, ad es. il turismo, i comitati per le lingue gaelica irlandese e scozzese dell'Ulster) sull'isola d'Irlanda \u00e8 sempre pi\u00f9 transfrontaliera.\nI cittadini del Regno Unito sono chiamati \"britannici\" (\"British\") o \"Britons\". Si pu\u00f2 anche usare il termine \"Brits\", talvolta in senso peggiorativo, ad esempio da parte dei sostenitori dell'indipendenza scozzese quando si riferiscono ai sostenitori dell'Unione. Alcuni nomi gergali pi\u00f9 vecchi per indicare i britannici sono \"Tommy\" (per i soldati britannici), \"Anglo\" e \"Limey\". \"Anglo\" propriamente si riferisce solo all'Inghilterra, ma si usa talvolta come riferimento pi\u00f9 ampio come elemento di aggettivi composti: ad esempio, \"relazioni anglo-francesi\" pu\u00f2 essere usato in articoli di giornale quando ci si riferisce alle relazioni tra le entit\u00e0 politiche della Francia e del Regno Unito. \"Anglosassone\" pu\u00f2 essere usato (particolarmente nelle lingue europee continentali) quando ci riferisce all'intero mondo di lingua inglese, la cosiddetta \"anglosfera\", anche se dal punto di vista etnico pochissimi del miliardo di parlanti della lingua inglese sono di origine anglosassone.\nIrlanda.\nDall'adozione della Costituzione irlandese nel 1937, Irlanda (\"Ireland\") \u00e8 il nome costituzionale dello Stato che copre approssimativamente i cinque sesti dell'isola d'Irlanda. (L'Irlanda del Nord copre il restante sesto dell'isola, nella sua parte nord-orientale. L'Irlanda del Nord rimane una parte costitutiva del Regno Unito.)\nA partire dalla Legge sulla Repubblica d'Irlanda del 1948, il termine \"Repubblica d'Irlanda\" (\"Republic of Ireland\") \u00e8 quello utilizzato come \"descrizione\" addizionale dello Stato. Questo termine \u00e8 utile per evitare l'ambiguit\u00e0 tra il nome dell'isola ed il nome dello Stato. Tuttavia, il termine \"Irlanda\" si usa sempre in contesti diplomatici formali come l'Unione europea o le Nazioni Unite. Il passaporto della Repubblica d'Irlanda reca il nome \"\u00c9ire - Ireland\".\nPrima dell'introduzione della costituzione del 1937 e del nuovo nome, lo Stato Libero d'Irlanda (\"Irish Free State\") occupava lo stesso territorio del moderno Stato d'Irlanda. Lo Stato Libero d'Irlanda divenne un \"dominion\" autonomo dell'Impero britannico nel 1922 quando si separ\u00f2 dal Regno Unito attraverso il Trattato Anglo-Irlandese. Il Re cess\u00f2 di essere capo di stato nel 1936 e lo Stato cess\u00f2 di essere un \"dominion\" staccandosi dal Commonwealth nel 1948, quando fu fondata la Repubblica.\nTradizionalmente, l'isola d'Irlanda \u00e8 divisa in quattro province, Leinster, Connacht, Munster e Ulster, ciascuna delle quali ulteriormente divisa in contee. La Repubblica d'Irlanda occupa l'83% dell'isola, e ventisei delle tradizionali trentadue contee dell'Irlanda. L'Irlanda del Nord, a sua volta, occupa l'area rimanente e sei delle tradizionali nove contee dell'Ulster, sebbene queste contee non esistano pi\u00f9 come unit\u00e0 amministrative ufficiali.\nSull'isola d'Irlanda la denominazione dei luoghi solleva spesso questioni politiche. L'uso di \"Irlanda\" come nome ufficiale dello Stato causa offesa ad alcuni unionisti nell'Irlanda del Nord, che credono che esso implichi che lo Stato abbia ancora, ai sensi del Diciannovesimo emendamento della Costituzione irlandese, una pretesa territoriale sull'intera isola: di conseguenza, la terminologia di \"Repubblica d'Irlanda\" o \"\u00c9ire\" \u00e8 di gran lunga preferita dagli unionisti nord-irlandesi quando si riferiscono a quello Stato politico. Similmente, anche alcuni nazionalisti nell'Irlanda del Nord preferiscono riservare l'uso di \"Irlanda\" per riferirsi all'intera isola.\nNell'Irlanda del Nord l'irlandesit\u00e0 (\"Irishness\") \u00e8 un'identit\u00e0 fortemente contestata, con percezioni fondamentalmente differenti tra gli unionisti che percepiscono s\u00e9 stessi sia come irlandesi che come britannici, e i nazionalisti che considerano entrambe le comunit\u00e0 parte della nazione irlandese.\nLa Repubblica d'Irlanda \u00e8 spesso chiamata dalle comunit\u00e0 nazionaliste e repubblicane con il termine \"le Ventisei Contee\" (\"the Twenty-six Counties\"), con la connotazione che lo Stato costituito in tal modo forma solo una porzione dell'ideale unit\u00e0 politica della Repubblica Irlandese, che consisterebbe di tutte le trentasei contee in cui l'isola \u00e8 divisa. In aggiunta, si usa anche il termine \"le Sei Contee\" (\"the Six Counties\") (in riferimento alle sei contee dell'Irlanda del Nord). Altri termini nazionalisti in uso comprendono: \"le sei contee occupate\" (\"the occupied six counties\"), ma pi\u00f9 popolarmente, \"il Nord dell'Irlanda\" (\"the North of Ireland\") e \"il Nord\" (\"the North\"). Questi ultimi sono termini utilizzati anche dall'emittente nazionale irlandese RT\u00c9.\nIl passaporto irlandese \u00e8 disponibile per i cittadini irlandesi e pu\u00f2 essere richiesto anche all'estero attraverso i servizi consolari irlandesi e la locale ambasciata irlandese. In base alla legge sulla cittadinanza irlandese, a qualsiasi persone nata sull'isola d'Irlanda prima del 2005, o altrimenti a un discendente di prima generazione di tale persona, \u00e8 consentito fare richiesta per un passaporto irlandese. Come tali, le persone nate nell'Irlanda del Nord ed i loro figli possono essere cittadini irlandesi e detenere un passaporto irlandese se scelgono in questo senso.\nUlster.\nLa terminologia e l'uso del nome \"Ulster\" nella cultura irlandese e britannica varia. Molti all'interno della comunit\u00e0 unionista si riferiscono all'Irlanda del Nord come \"Ulster\", sebbene questo dal punto di vista ufficiale sia errato, in quanto l'Ulster \u00e8 una delle quattro province d'Irlanda (quella che occupa la parte nord-orientale dell'isola), mentre l'Irlanda del Nord \u00e8 quella parte amministrativa del territorio dell'Isola d'Irlanda facente capo alla sovranit\u00e0 del Regno Unito. I due territori coincidono solo parzialmente: l'Ulster infatti incorpora nove contee, sei delle quali appartengono al Regno Unito, mentre le restanti tre - Donegal, Cavan e Monaghan - rientrano nella sovranit\u00e0 della Repubblica d'Irlanda. Il termine \"Ulster\" (e \"la Provincia\") \u00e8 talvolta preferito dagli unionisti, in alcuni casi perch\u00e9 pu\u00f2 suggerire un'origine della forma di governo dell'Irlanda del Nord che risale a prima del 1922, riferendosi all'Atto di Unione (1800), alla Gloriosa rivoluzione del 1689, alla Colonizzazione dell'Ulster nel 1610, alle antiche migrazioni tra l'Ulster e la Scozia, e perfino alla tradizione biblica. Questo uso del termine \"Ulster\" da parte degli unionisti per indicare l'Irlanda del Nord, \u00e8 percepito come offensivo da alcuni membri della comunit\u00e0 nazionalista, in quanto l'Ulster include, ma non \u00e8 esclusivo, l'Irlanda del Nord. Anche certi toponimi locali sono ancora oggetto di disputa, ad esempio Derry/Londonderry.\n\"British Islands\".\nIn base alla Legge d'interpretazione del 1978 del Regno Unito, il termine British Islands, ossia \"Isole britanniche\" in senso giuridico (opposto al termine geografico \"British Isles\"), si riferisce al Regno Unito di Gran Bretagna e Irlanda del Nord, insieme alle dipendenze della Corona: i bailati di Jersey e di Guernsey (che a loro volta include le isole minori di Alderney, Herm e Sark) tra le Isole del Canale; e l'Isola di Man. Sul frontespizio dei passaporti emessi dalle dipendenze della Corona, le parole \"Regno Unito di Gran Bretagna e Irlanda del Nord\" (\"United Kingdom of Great Britain and Northern Ireland\") sono sostituite con \"British Islands\" seguito dal nome dello Stato o dell'isola emettente. \nAspetti storici.\nOrigini dei termini.\nI pi\u00f9 antichi nomi conosciuti per le Isole britanniche vengono dagli scritti degli antichi Greci. Sebbene i testi originali siano andati perduti, alcuni estratti furono citati o parafrasati da autori posteriori. Parti del \"Periplo massaliota\", un manuale mercantile che descrive le rotte marittime del VI secolo a.C., erano usate in traduzione negli scritti di Rufio Festo Avieno intorno al IV secolo d.C. L'Irlanda era designata come \"Ierne\" (\"Insula sacra\", l'\"isola sacra\", come la interpretavano i Greci) \"abitata dalla razza degli \"Hiberni\"\" (\"gens hiernorum\"), e la Gran Bretagna come \"insula Albionum\", \"isola degli Albioni\". Varie fonti da intorno al 150 a.C. al 70 d.C. includono frammenti degli scritti dell'antico greco Pitea intorno al 320 a.C., che usavano anche i termini \"Albione e Ierne\" e sono state descritte che si riferivano alle Isole britanniche, compresa l'Irlanda, come le \"Isole pretaniche\". \nI Romani chiamavano gli abitanti della Gallia (la moderna Francia) \"Galli\" o \"Celtae\". Quest'ultimo termine veniva dal nome greco \u039a\u03b5\u03bb\u03c4\u03bf\u03b9 che designava un popolo centro-europeo, e gli studiosi di antichit\u00e0 del XVII secolo che trovavano i collegamenti tra le lingue svilupparono l'idea di una razza di Celti che abitava l'area, ma questo termine non era utilizzato dai Greci o dai Romani per gli abitanti della Gran Bretagna o dell'Irlanda, n\u00e9 vi \u00e8 alcuna testimonianza che gli abitanti delle Isole britanniche si riferissero a s\u00e9 stessi come tali. Nondimeno, l'amministrazione romana avrebbe in seguito incorporato la provincia di Britannia nella prefettura del pretorio delle Gallie, in comune con l'Hispania, che aveva i Celtiberi. L'Armorica, dove si sarebbero insediati i Bretoni, faceva parte della \"Gallia Celtica\", pertanto vi erano perlomeno relazioni di terzo livello tra i Britanni e i Celti gallici. In aggiunta, si pensa che i Parisi della Gallia Celtica abbiano fondato Aldborough in Gran Bretagna. Anche i Belgi e i Siluri venivano dalle aree galliche, sebbene non da quelle strettamente \"celtiche\", ma dalla \"Gallia Belgica\" e dall'\"Aquitainia\".\n\"Priteni\" \u00e8 la fonte del termine della lingua gallese \"Prydain\", \"Gran Bretagna\", ed ha la stessa origine del termine goidelico \"Cruithne\". Quest'ultimo si riferiva ai primi abitanti di lingua brittonica delle Highlands scozzesi e del nord della Scozia, che sono noti appunto anche come Cruithne in gaelico scozzese, e che i Romani chiamavano Pitti o Caledoni.\nRomani.\nLe spedizioni di Cesare in Britannia nel 55 a.C. portarono descrizioni dei popoli di quella che lui chiamava \"Britannia pars interior\", \"Britannia interna\". In tutto il Libro IV della sua \"Geografia\", Strabone \u00e8 coerente nello scrivere l'isola Gran Bretagna (traslitterata) come \"Prettanikee\"; egli usa il termine \"Prettane\" o \"Brettane\" in modo approssimativo per riferirsi alle isole come gruppo - una generalizzazione comune usata dai geografi classici. Ad esempio, in \"Geografia\" 2.1.18, \"\u2026\u03bf\u03b9 \u03bd\u03bf\u03c4\u03b9\u03ce\u03c4\u03b1\u03c4\u03bf\u03b9 \u03c4\u03c9\u03bd \u0392\u03c1\u03b5\u03c4\u03c4\u03b1\u03bd\u03ce\u03bd \u03b2\u03bf\u03c1\u03b5\u03b9\u03cc\u03c4\u03b5\u03c1\u03bf\u03b9 \u03c4\u03bf\u03cd\u03c4\u03c9\u03bd \u03b5\u03b9\u03c3\u03af\u03bd\" (\"\u2026le pi\u00f9 settentrionali delle Brettane sono ancora pi\u00f9 a nord di questa\"). Egli scriveva intorno al 10 d.C., anche se la pi\u00f9 antica copia sopravvissuta della sua opera risale al VI secolo. Plinio il Vecchio scrivendo intorno al 70 d.C. usa una versione latina della stessa terminologia nella sezione 4.102 della sua \"Naturalis Historia\". Egli scrive della Gran Bretagna: \"Albion ipsi nomen fuit, cum Britanniae vocarentur omnes de quibus mox paulo dicemus.\" (\"Albione era il loro nome, quando tutte [le isole] erano chiamate Britannie; parler\u00f2 di loro tra un momento\"). Nella sezione successiva, 4.103, Plinio enumera le isole che considera formino le Britannie, elencando la Gran Bretagna, l'Irlanda e molte isole minori. Nella sua \"Geografia\" scritta nella met\u00e0 del II secolo e che descrive probabilmente la posizione intorno al 100 d.C., Tolomeo include sia la Gran Bretagna che l'Irlanda\u00a0\u2013 egli la chiama \"Hibernia\" \u2013 nel gruppo di isole che chiama \"Britannia\". Egli intitola il Libro II, Capitolo 1 come \"Hibernia, Isola di Britannia\", e il Capitolo 2 come \"Albione, Isola di Britannia\".\nIl nome \"Albione\" per la Gran Bretagna cadde in disuso, e l'isola fu descritta in greco come \u03a0\u03c1\u03b5\u03c4\u03c4\u03b1\u03bd\u03af\u03b1 o \u0392\u03c1\u03b5\u03c4\u03c4\u03b1\u03bd\u03af\u03b1, in latino \"Britannia\", un abitante come \u0392\u03c1\u03b5\u03c4\u03c4\u03b1\u03bd\u03cc\u03c2, \"Britannus\", con l'aggettivo \u0392\u03c1\u03b5\u03c4\u03c4\u03b1\u03bd\u03b9\u03ba\u03cc\u03c2, \"Britannicus\", da cui deriva l'equivalente moderno \"Britannico\". Con la conquista romana della Britannia il nome Britannia fu usato per indicare la provincia della Britannia romana. L'imperatore Claudio fu onorato con l'\"agnomen\" \"Britannicus\" come se fosse il conquistatore, e furono coniate monete del 46 d.C. con l'iscrizione o . Con la visita di Adriano nel 121 d.C. le monete introdussero una figura femminile con l'etichetta quale personificazione o divinit\u00e0 del luogo. Queste e le successive monete romane introdussero la figura seduta della Britannia che sarebbe stata reintrodotta nel XVII secolo.\nNegli anni successivi del dominio romano i Britanni che lasciavano iscrizioni latine, sia in patria che altrove nell'Impero, spesso descrivevano s\u00e9 stessi come \"Brittanus\" o \"Britto\", e ove descrivevano la loro cittadinanza la rendevano come \"cives\" di una trib\u00f9 britannica o di una \"patria\" (\"patria\") di \"Britannia\", non di \"Roma\". Dal IV secolo, molti Britanni migrarono dalla Britannia romana attraverso La Manica e fondarono la Bretagna.\nPeriodo medievale.\nMentre il latino rimaneva la lingua dell'erudizione, dal primo periodo medievale cominciano ad apparire registrazioni nelle lingue native. La pi\u00f9 antica fonte indigena ad usare un termine collettivo per l'arcipelago \u00e8 la \"Vita di San Columba\", un'agiografia che registra le attivit\u00e0 missionarie del monaco irlandese del VI secolo San Columba tra i popoli di quella che \u00e8 ora la Scozia. Fu scritta alla fine del VII secolo da Adamnano di Iona, un monaco irlandese che visse sull'isola delle Ebridi Interne. Il termine collettivo per l'arcipelago usato dentro quest'opera \u00e8 Oceani Insulae che significa \"Isole dell'Oceano\" (Libro 2, 46 nell'edizione di Sharpe = Libro 2, 47 nell'edizione di Reeves), ma \u00e8 scarsamente usato e non si fa alcun riferimento collettivo derivato da \"Priteni\".\nUn'altra antica fonte nativa ad utilizzare un termine collettivo \u00e8 la \"Historia ecclesiastica gentis Anglorum\" di Beda il Venerabile scritta all'inizio dell'VIII secolo. Il termine collettivo per l'arcipelago usato in quest'opera \u00e8 \"insularum\" che vuol dire \"isole\" (Libro 1, 8) e anch'esso \u00e8 scarsamente usato. Veda affermava che la Gran Bretagna \"studia e professa un'unica conoscenza della pi\u00f9 alta verit\u00e0 nelle lingue di cinque nazioni, ossia gli Angli, i Britanni, gli Scoti, i Pitti e i Latini\", distinguendo tra le lingue brittoniche degli \"antichi Britanni\" ovvero i parlanti dell'antico gallese e gli altri gruppi linguistici.\nI primi regni celtici, anglosassoni e vichinghi come Rheged, Strathclyde e Wessex si amalgamarono, conducendo alla formazione della Scozia, dell'Inghilterra e del Galles. Nell'Irlanda normanna, i signori locali acquistarono considerevole autonomia dalla Signoria d'Irlanda finch\u00e9 essa divenne il Regno d'Irlanda sotto diretto dominio inglese.\nCartografi rinascimentali.\nAbraham Ortelius rmostra chiaramente di comprendere che Inghilterra, Scozia e Irlanda erano politicamente separate nel 1570 dal titolo completo della sua carta: \"Angliae, Scotiae et Hiberniae, sive Britannicar. insularum descriptio\" che si traduce come \"Una rappresentazione d'Inghilterra, Scozia e Irlanda, ovvero delle Isole britanniche.\" Per giunta molte carte di questo periodo mostrano il Galles e la Cornovaglia come nazioni separate, in modo pi\u00f9 particolare quelle di Mercatore.\nLe carte medievali, rinascimentali e di periodi posteriori spesso si riferivano ad \"Albione\". Questo termine arcaico fu usato originariamente da Tolomeo e da Plinio per indicare l'isola di Gran Bretagna. Nei secoli successivi il suo significato cambi\u00f2 per riferirsi soltanto all'area che ora chiamiamo Scozia (\"Albany\", o \"Alba\" in gaelico). \"Albione\" \u00e8 sopravvissuto come nome poetico per la Gran Bretagna ma non lo \u00e8 nell'uso quotidiano.\nXVIII e XIX secolo.\nIn seguito all'Atto di Unione del 1707, sorse una moda, particolarmente in Scozia, di riferirsi a Scozia e Inghilterra rispettivamente come \"North Britain\" (\"Gran Bretagna del Nord\") e \"South Britain\" (\"Gran Bretagna del Sud\"). Questi termini guadagnarono popolarit\u00e0 durante il XVIII secolo. L'esempio pi\u00f9 duraturo di questo uso fu nel nome della North British Railway, che divenne parte della London and North Eastern Railway nel 1923, e nel nome del North British Hotel, costruito dalle ferrovie ad Edimburgo nel 1902, che conserv\u00f2 il nome finch\u00e9 non riapr\u00ec nel 1991 come Balmoral Hotel.\nEvoluzione di regni e stati.\nIl diagramma a destra d\u00e0 un'indicazione dell'ulteriore evoluzione di regni e stati. Nel 1603 il re di Scozia Giacomo VI eredit\u00f2 il trono inglese come \"Giacomo I d'Inghilterra\". Egli si defin\u00ec come \"Giacomo I di Gran Bretagna\", sebbene entrambi gli stati conservassero la loro sovranit\u00e0 ed i loro parlamenti indipendenti, il Parlamento di Scozia e il Parlamento d'Inghilterra. (Lo stesso termine \"Gran Bretagna\" risale presumibilmente fino al 1474, e fu nell'uso comune dalla met\u00e0 del XVI secolo in poi.)\nL'Atto di Unione del 1707 un\u00ec Inghilterra e Scozia nel Regno Unito di Gran Bretagna sotto il Parlamento di Gran Bretagna, poi nel 1800 l'Irlanda fu portata sotto il controllo del governo britannico dall'Atto di Unione creando il Regno Unito di Gran Bretagna e Irlanda. Il malcontento irlandese culmin\u00f2 nella Guerra d'indipendenza irlandese e nella separazione del 1922 dello Stato Libero d'Irlanda, che in seguito divenne una repubblica con il nome d'Irlanda. La maggioranza protestante del nord-est continu\u00f2 a far parte di quello che divenne il Regno Unito di Gran Bretagna e Irlanda del Nord.\nI territori britannici d'oltremare quali Bermuda, Gibilterra, Hong Kong, le Isole Falkland e il Territorio antartico britannico hanno (o hanno avuto) varie relazioni con il Regno Unito. Il Commonwealth delle nazioni, formalizzato inizialmente nel 1931 (il Commonwealth britannico fino al 1949), \u00e8 un'associazione di stati indipendenti grosso modo corrispondente all'ex Impero britannico. (Questo non ha alcun collegamento con il Commonwealth d'Inghilterra, una repubblica di breve durata che sostitu\u00ec i precedenti regni durante l'Interregno inglese (1649\u20131660).)\nAggettivi.\nAnche gli aggettivi usati per descrivere i contenuti e gli attributi delle varie parti costitutive delle Isole britanniche possono creare confusione.\nIn assenza di un unico aggettivo per riferirsi al Regno Unito, \"britannico\" (\"British\") si usa generalmente per riferirsi al Regno Unito nel suo complesso. Tuttavia, in senso specificamente fisico-geografico, \"britannico\" si usa per riferirsi alla Gran Bretagna. I membri delle comunit\u00e0 unioniste nell'Irlanda del Nord potrebbero descrivere s\u00e9 stessi come \"britannici\" anche se non sono sull'isola di Gran Bretagna, in quanto questo riflette un'identit\u00e0 politica e culturale.\nNella lingua inglese esiste anche lo scomodo aggettivo \"gran britannico\" (\"Great British\"), che per\u00f2 si usa molto raramente per riferirsi alla Gran Bretagna, se non per inventare giochi di parole con la parola \"great\", cio\u00e8 \"gran(de)\", come in \"Great British Food\" (letteralmente, \"gran britannico cibo\").\n\"Irlandese\" (\"Irish\"), in senso politico, si usa per riferirsi alla Repubblica d'Irlanda. L'Irlanda del Nord, in quanto parte costitutiva del Regno Unito, sarebbe ricompresa sotto l'ombrello del termine politico \"britannico\" (\"British\"), sebbene molti unionisti nell'Irlanda del Nord si considerino anche irlandesi. Per essere pi\u00f9 specifici, \u00e8 perci\u00f2 di uso comune \"nord-irlandese\" (\"Northern Irish\"). I membri delle comunit\u00e0 nazionaliste non descriverebbero s\u00e9 stessi come \"britannici\" e userebbero soltanto i termini \"irlandese\", o specificamente \"nord-irlandese\" dove occorrente.\nIn inglese anche il termine \"Ulster\" pu\u00f2 essere usato come aggettivo (ad es. in \"Royal Ulster Constabulary\", il nome adottato dalla polizia nord-irlandese fra il 1922 ed il 2001), ma questo \u00e8 pi\u00f9 probabile che sia impiegato dagli unionisti e ha connotazioni politiche nella stessa maniera del suo uso come nome proprio (perch\u00e9 soltanto sei delle tradizionali nove contee dell'Ulster, cio\u00e8 Antrim, Armagh, Down, Fermanagh, Londonderry e Tyrone, sono incluse nell'Irlanda del Nord, mentre le rimanenti sei contee di Cavan, Donegal e Monaghan fanno parte della Repubblica). Il termine \"Ulsterman\" o \"Ulsterwoman\" (\"uomo dell'Ulster\" o \"donna dell'Ulster\") \u00e8 comune e non ha tali connotazioni politiche. Similmente, i nazionalisti potrebbero descrivere, per dire, un lago nell'Irlanda del Nord come \"irlandese\". Tuttavia, alcuni nazionalisti potrebbero attribuire ci\u00f2 che essi considerano come aspetti meno attraenti dell'Irlanda del Nord alla Gran Bretagna o perfino all'Inghilterra.\nSi noti che il termine geografico Mare d'Irlanda (in inglese \"Irish Sea\", letteralmente \"Mare Irlandese\") finora sembra essere sfuggito a connotazioni politiche, anche se il controllo territoriale delle acque del Mare d'Irlanda \u00e8 diviso tra la Repubblica d'Irlanda ed il Regno Unito, e comprende anche una dipendenza della Corona, l'Isola di Man. Finora tuttavia non sembra esservi una controversia sull'utilizzo del termine che rispecchi quella di \"Isole britanniche\". Il Canale del Nord si trova al largo della costa est dell'Irlanda del Nord e si allunga grosso modo per due terzi della linea costiera orientale dell'Irlanda del Nord.\nIl \"Nord\" in \"Irlanda del Nord\" non \u00e8 completamente accurato. La punta pi\u00f9 settentrionale sull'isola, Malin Head, \u00e8 nella Repubblica d'Irlanda, nella Contea di Donegal della Penisola di Inishowen.\n\"Scozzese\", \"inglese\" e \"gallese\" sono autoesplicativi, ma il termine \"inglese\" \u00e8 spesso usato scorrettamente anche nel significato di \"britannico\". Americani ed Europei spesso usano il termine in questa maniera.\nProblemi con l'uso dei termini.\nIsole britanniche.\nLa definizione del dizionario di \"Isole britanniche\" (\"British Isles\") \u00e8 quella di un termine geografico che si riferisce al complesso di Gran Bretagna e Irlanda nonch\u00e9 delle isole circostanti. Talvolta \u00e8 usato scorrettamente come fosse un sinonimo di Regno Unito, o per riferirsi alla Gran Bretagna e alle isole circostanti, escludendo interamente l'isola d'Irlanda. La BBC e \"The Times\" hanno guide di stile che impongono la definizione del dizionario, ma sui loro siti web si pu\u00f2 trovare un occasionale uso scorretto.\nIl termine \"Isole britanniche\" (\"British Isles\") pu\u00f2 anche essere considerato irritante od offensivo da alcuni con il pretesto che l'associazione moderna del termine \"britannico\" (\"British\") con il Regno Unito rende inappropriata la sua applicazione all'Irlanda.\nLa politica del governo della Repubblica d'Irlanda \u00e8 che nessun ramo del governo dovrebbe usare il termine, e sebbene esso usato sia occasionalmente in senso geografico nei dibattiti parlamentari irlandesi, lo si fa spesso in un modo che escluda la Repubblica d'Irlanda. Nell'ottobre 2006, \"The Times\" cit\u00f2 un portavoce dell'Ambasciata irlandese a Londra che diceva che avrebbero scoraggiato il suo uso.\nDurante una visita di sosta alla Repubblica d'Irlanda nel 1989, il capo dell'URSS, Michail Gorba\u010d\u00ebv, indic\u00f2 che presumeva che il capo di Stato irlandese fosse la regina Elisabetta II, dato che ella era la regina britannica ed i suoi funzionari dicevano che l'Irlanda faceva parte delle Isole britanniche.\nNell'Irlanda del Nord, alcuni nazionalisti rifiutano il termine ed usano invece espressioni come \"queste isole\" (\"these islands\" o anche \"these isles\") o \"Gran Bretagna e Irlanda\" (\"Britain and Ireland\") come alternativa.\nCi sono stati vari suggerimenti per le sostituzioni del termine \"Isole britanniche\" (\"British Isles\"). Sebbene non vi sia un'unica sostituzione accettata, i termini \"Gran Bretagna e Irlanda\" (\"Great Britain and Ireland\" o anche \"Britain and Ireland\"), \"Le Isole britanniche e l'Irlanda\" (\"The British Isles and Ireland\") sono tutti utilizzati.\nIrlanda.\nLa parola \"Irlanda\" (\"Ireland\") ha due significati.\nUlster.\nLa parola \"Ulster\" ha due usi.\nInghilterra.\nLa parola \"Inghilterra\" (\"England\") si usa spesso colloquialmente \u2014 e scorrettamente \u2014 nei paesi fuori del Regno Unito per riferirsi alla Gran Bretagna o al Regno Unito nel loro insieme. Quest'uso \u00e8 problematico e suscita offesa in altre parti della Gran Bretagna.\nI riferimenti all'Inghilterra come un'isola, a un \"passaporto inglese\", o a luoghi scozzesi o gallesi come se fossero in Inghilterra sono esempi di uso scorretto del termine \"Inghilterra\". Negli eventi sportivi, era comune per i tifosi della squadra di calcio dell'Inghilterra salutare come bandiera la \"Union Flag\" britannica, finch\u00e9 la Croce di San Giorgio inglese non acquist\u00f2 popolarit\u00e0 durante il Campionato europeo di calcio 1996.\nCi sono esempi di riferimenti patriottici all'\"Inghilterra\" che sono in realt\u00e0 intesi includere anche la Scozia e il Galles.\nL'uso d'\"Inghilterra\" come sinonimo per \"Gran Bretagna\" \u00e8 comune in tutto il mondo, bench\u00e9 nel Regno Unito questa confusione stia declinando. In Germania, il termine \"Inghilterra\" si usa spesso per intendere la Gran Bretagna o addirittura l'intero Regno Unito. In molte altre lingue, quali cinese, giapponese o coreano, la parola per \"inglese\" \u00e8 sinonimo di \"britannico\".\nUlteriori informazioni.\nIsola di Man e Isole del Canale.\nL'Isola di Man (Isle of Man) e i due baliati delle Isole del Canale (Channel Islands) sono dipendenze della Corona; cio\u00e8, nazioni non sovrane, autonome ma la cui sovranit\u00e0 \u00e8 detenuta dalla Corona britannica. Essi controllano i propri affari interni, ma non la loro difesa o le loro relazioni estere. Non sono parte del Regno Unito n\u00e9 parte dell'Unione europea.\nNomi celtici.\nCi sono cinque lingue celtiche viventi nella regione. Ciascuna ha nomi per le isole ed i paesi delle Isole britanniche. Esse si dividono in due rami:\nAlcuni dei suddetti nomi sono:\nNota: In irlandese ci sono in realt\u00e0 parecchi termini per l'Irlanda del Nord: di solito si usa \"An Tuaisceart\", che significa \"il Nord\", ma un termine pi\u00f9 recente di uso ufficiale \u00e8 \"Tuaisceart \u00c9ireann\".\nLa parola inglese \"Welsh\", \"gallese\", viene da una comune radice germanica che significa \"straniero\" (imparentata con Vallonia e Valacchia, e imparentata anche con la parola usata nel tedesco medievale per riferirsi ai francesi e agli italiani). I nomi inglesi \"Albione\" e \"Albany\" sono legati al latino \"Alba\" e usati poeticamente o per l'Inghilterra o per la Scozia, ovvero per l'intera isola di Gran Bretagna. L'inglese \"Erin\" \u00e8 un nome poetico per l'Irlanda derivato da \"\u00c9ire\" (o piuttosto, dalla sua forma dativa \"\u00c9irinn\").\nI termini per le Isole britanniche nella lingua irlandese.\nIn irlandese, \u00e8 attestato il termine \"Oile\u00e1in Bhriotanacha\" come una versione del termine inglese \"British Isles\". In questo senso, \"Briotanach\" si riferisce al popolo britannico nel senso delle isole ad esso appartenenti. Un'altra traduzione \u00e8 \"Oile\u00e1in Bhreataineacha\", che \u00e8 usata in un libro di geografia del 1937 tradotto in irlandese dall'inglese. In questo esempio, \"Breataineach\" si riferisce al popolo dell'isola di Gran Bretagna, di nuovo nel senso delle isole ad esso appartenenti. Nessuno di questi due termini si usa spesso in irlandese.\nI dizionari anteriori danno \"Oile\u00e1in Iarthair Eorpa\" come traduzione, che significa letteralmente \"Isole europee occidentali\". Oggi si usa il termine pi\u00f9 comune \"\u00c9ire agus an Bhreatain Mh\u00f3r\", che significa letteralmente \"Irlanda e Gran Bretagna\", fornito dai dizionari terminologici.\nGergo.\n\"Blighty\" \u00e8 una parola di gergo (\"slang\") per Gran Bretagna, derivata dalla parola hindustani \"bil\u0101yat\u012b\" (\"straniero\"). A seconda di chi la usa, \u00e8 intesa o in modo affettuoso o in modo dispregiativo. Era usata spesso dai soldati britannici all'estero nella Prima guerra mondiale per riferirsi a casa.\nEuropa.\nIl termine \"Europa\" (\"Europe\") pu\u00f2 essere usato in pi\u00f9 contesti diversi dai Britannici e dagli Irlandesi; o per riferirsi all'insieme del continente europeo, per riferirsi solo all'Europa della terraferma, a volte chiamata \"Europa continentale\" o semplicemente \"il Continente\" da alcune persone dell'arcipelago \u2014 come nel titolo di giornale apocrifo \"Fog shrouds Channel, continent cut off\" (\"Nebbia sulla Manica, continente isolato\").\n\"Europa\" e l'aggettivo \"europeo\" possono anche essere usati in riferimento all'Unione europea, particolarmente in un contesto dispregiativo come \"The new regulations handed out by Europe\" (\"I nuovi regolamenti messi in giro dall'Europa\")."}
{"id": "2922832", "revid": "767487", "url": "https://it.wikipedia.org/wiki?curid=2922832", "title": "The Viper (film 1914)", "text": "The Viper \u00e8 un cortometraggio muto del 1914 diretto da Kenean Buel e interpretato da Henry Hallam e Alice Joyce. Prodotto dalla Kalem Company, il film venne distribuito nelle sale il 28 settembre 1914 dalla General Film Company.\nTrama.\nTrama e critica in inglese su Stanford University\nProduzione.\nProdotto dalla Kalem Company.\nDistribuzione.\nIl film - un cortometraggio in due bobine - venne distribuito nelle sale USA il 28 settembre 1914 dalla General Film Company."}
{"id": "2922834", "revid": "767487", "url": "https://it.wikipedia.org/wiki?curid=2922834", "title": "Fate's Midnight Hour", "text": "Fate's Midnight Hour \u00e8 un cortometraggio del 1914 diretto da Kenean Buel e interpretato da Marguerite Courtot e Alice Joyce.\nTrama.\nUn fulmine dal bagliore terrificante sveglia la signora Durand che corre in libreria. L\u00ec, vede il marito morto, riverso sul pavimento mentre, pistola in mano, Maria Milton si erge davanti al cadavere. Maria racconta di come, tempo addietro, Durand abbia sedotto Malissa, la sorella di 17 anni e di come questa, ritornata a casa un anno dopo, sia morta. Il dolore ha ucciso anche la loro madre. Assetata di vendetta, Maria si \u00e8 presentata da Durand per ucciderlo: ma, mentre stava per compiere il gesto fatale, il fulmine si \u00e8 sostituito a lei, colpendo l'uomo che si \u00e8 accasciato ai suoi piedi. Finito il racconto, Maria scompare nella tempesta.\nProduzione.\nProdotto dalla Kalem Company.\nDistribuzione.\nIl film - un cortometraggio in una bobina - venne distribuito nelle sale statunitensi il 10 ottobre 1914 dalla General Film Company.\nCritica.\nCritica in inglese su Stanford University"}
{"id": "2922835", "revid": "79968", "url": "https://it.wikipedia.org/wiki?curid=2922835", "title": "Marcello I", "text": ""}
{"id": "2922836", "revid": "767487", "url": "https://it.wikipedia.org/wiki?curid=2922836", "title": "The Girl and the Stowaway", "text": "The Girl and the Stowaway \u00e8 un cortometraggio del 1914 diretto da Kenean Buel e interpretato da Tom Moore e Alice Joyce.\nTrama.\nUn aristocratico inglese vive nelle ristrettezze nel suo antico maniero. Sua figlia, allora, cerca di risolvere i loro problemi finanziari combinando un matrimonio tra George, l'erede del titolo, e la figlia di un milionario americano. Ma George, con grande scandalo della famiglia, rifiuta e dichiara l'intenzione di andare a cercarsi un lavoro negli Stati Uniti. Per arrivare oltre oceano, si imbarca di nascosto su un transatlantico. L\u00ec si innamorer\u00e0 di una bella passeggera. Quando sbarcher\u00e0 sul suolo americano, sar\u00e0 arrestato. Ma poi tutto si aggiusta, quando si viene a sapere che l'innamorata di George \u00e8 proprio la ragazza che gli era stata destinato come moglie dalla sua famiglia.\nProduzione.\nIl film, in due rulli, fu prodotto dalla Kalem Company.\nDistribuzione.\nIl film venne distribuito nelle sale il 12 ottobre 1914 dalla General Film Company.\nCritica.\nCritica e trama completa su Stanford University"}
{"id": "2922842", "revid": "84184", "url": "https://it.wikipedia.org/wiki?curid=2922842", "title": "Jason Campbell", "text": "Carriera universitaria.\nCampbell al college gioc\u00f2 per quattro anni con gli Auburn Tigers come quarterback, totalizzando 7.299 yard passate, con 45 touchdown e 24 intercetti, corse 249 volte con 9 touchdown per un totale di 307 yard.\nRiconoscimenti vinti:\nCarriera professionistica.\nWashington Redskins.\nStagione 2005.\nCampbell fu scelto al primo giro del Draft 2005 dai Washington Redskins. Il 2 agosto 2005 firm\u00f2 un contratto di 5 anni per un valore di 7,5 milioni di cui 140.000 dollari di bonus alla firma. Nel suo primo anno non disput\u00f2 alcuna partita, chiuso dai quarterback Patrick Ramsey e Mark Brunell.\nStagione 2006.\nCampbell debutt\u00f2 nella NFL il 19 novembre contro i Tampa Bay Buccaneers indossando il numero 17 portato anche all'universit\u00e0. Vinse la sua prima partita il 26 novembre contro i Carolina Panthers.\nStagione 2007.\nNella stagione 2007, Jason part\u00ec da titolare senza ottenere risultati di rilievo. Nel corso della partita contro i Chicago Bears del 6 dicembre, il defensive end Mark Anderson placc\u00f2 Campbell, cadendogli rovinosamente addosso sul ginocchio sinistro, infortunandoglielo. Campbell si slog\u00f2 il legamento patellare e, anche se l'infortunio non richiese un'operazione chirurgica, non gioc\u00f2 per il resto della stagione.\nStagione 2008.\nNel 2008, Campbell divenne stabilmente titolare, coi Redskins che iniziarono la stagione con 6 vittorie e 2 sconfitte, spingendo gli osservatori a definire Jason uno dei migliori quarterback della lega. I Redskins per\u00f2 persero 6 delle ultime otto partite, mancando l'accesso ai playoff. A fine anno non era chiaro se la squadra fosse destinata a una crescita o a un periodo negativo, ponendo dei dubbi sul futuro di Campbell con la squadra.\nStagione 2009.\nMalgrado l'essere andati alla ricerca di altri quarterback prima dell'inizio della stagione, i Redskins non riuscirono ad acquisire Jay Cutler o Mark Sanchez, optando per far partire come titolare Campbell nell'ultimo anno del suo contratto. Campbell e i Redskins terminarono la stagione 2009 con un record di 4-12, uno dei peggiori della storia della franchigia. L'ottima relazione di Campbell col capo allenatore Jim Zorn si chiuse col licenziamento di quest'ultimo. Il nuovo allenatore di Washington Mike Shanahan dichiar\u00f2 che i Redskins offrirono il 12 aprile 2010 un contratto annuale del valore di 3,14 milioni di dollari a Campbell durante il periodo dei free agent, assicurandosi che se Campbell avesse firmato con un'altra squadra, Washington avrebbe ricevuto delle scelte del draft come compensazione.\nOakland Raiders.\nStagione 2010.\nIl 24 aprile 2010 fu acquisito dai Raiders in cambio della 109 del draft NFL 2012. Firm\u00f2 un contratto di due anni del valore di 7,7 milioni di dollari. Dopo solo due partite perse il posto da titolare a favore della riserva Bruce Gradkowski. Nella 5 settimana contro i San Diego Chargers, dopo esser subentrato a Gradkowski infortunato, Campbell guid\u00f2 i Raiders alla rimonta con 2 passaggi da touchdown, vincendo la gara. Per questa prestazione vinse il riconoscimento di GMC Never Say Never Moment della settimana.\nNella 7 settimana, contro i Denver Broncos, chiuse la partita con un passer rating di ben 127,9.\nNella partita contro i Seattle Seahawks grazie a una prestazione da 15 passaggi completati su 27 tentativi, per 310 yard e 2 touchdown vinse il titolo di miglior quarterback della settimana.\nStagione 2011.\nDopo un avvio con 4 vittorie e 2 sconfitte, il 16 ottobre contro i Cleveland Browns su una corsa oltre la linea di scrimmage nel subire il placcaggio degli outside linebacker Chris Gocong e Scott Fujita, Campbell si ruppe la clavicola della spalla destra. Dopo l'operazione non gioc\u00f2 pi\u00f9 per il resto della stagione, non venendo tuttavia inserito in lista infortunati.\nChicago Bears.\nStagione 2012.\nIl 13 marzo 2012, dopo esser diventato \"unrestricted free agent\", Campbell firm\u00f2 con i Bears un contratto di un anno del valore di 3,5 milioni di cui 2 milioni di bonus alla firma come riserva del quarterback titolare Jay Cutler. Nella sfida della settimana 10 tra due delle squadre pi\u00f9 in forma della lega, i Texans batterono i Bears con Cutler che sub\u00ec una commozione cerebrale venendo sostituito da Campbell che complet\u00f2 11 passaggi su 19 per 94 yard. A causa della gravit\u00e0 dell'infortunio occorso al titolare, Campbell part\u00ec come titolare nella gara seguente dove i Bears furono sconfitti nettamente dai San Francisco 49ers nel Monday Night Football in cui il giocatore pass\u00f2 107 yard con 1 touchdown e 2 intercetti.\nRistabilosi, Cutler torn\u00f2 titolare ma usc\u00ec ancora nel finale della gara persa contro i Minnesota Vikings in cui Campbell riusc\u00ec a completare 6 passaggi su 9 tentativi per 64 yard e un touchdown per Brandon Marshall.\nCleveland Browns.\nIl 26 marzo 2013, Campbell firm\u00f2 un contratto biennale del valore di 3,75 milioni di dollari (500.000 garantiti) coi Cleveland Browns. Superato nel ruolo di titolare da Brandon Weeden nella prima settimana, Campbell subentr\u00f2 nel finale della gara successiva dopo l'infortunio di Weeden ma gli venne preferito a sorpresa Brian Hoyer come titolare della settimana 3. Dopo l'infortunio di Hoyer e l'ennesima prestazione negativa di Weeden nella settimana 7, Jason fu nominato titolare dei Browns per la gara della settimana 8 in cui, malgrado una buona prestazione da 293 yard passate e 2 touchdown non riusc\u00ec a superare gli imbattuti Kansas City Chiefs. Confermato titolare nella settimana seguente, Campbell guid\u00f2 i Browns alla prima vittoria sui Ravens dal 2007, passando 262 yard e 3 touchdown, venendo premiato per la prima volta in carriera come miglior giocatore offensivo della AFC della settimana. La prima brutta prestazione dell'anno giunse nella settimana 11 contro i Cincinnati Bengals in cui sub\u00ec tre intercetti (con un touchdown) nella netta sconfitta. La settimana successiva contro gli Steelers durante un sack subito si infortun\u00f2 alla testa, non facendo pi\u00f9 ritorno in campo, con Weeden che fu nominato titolare per la domenica successiva. Una volta guarito, fu nuovamente nominato titolare per la settimana 14 contro i Patriots contro cui gioc\u00f2 una grande prova fatta di 391 yard passate e tre touchdown, non sufficienti tuttavia ed evitare la sconfitta ai Browns che sprecarono uno svantaggio di 13 punti negli ultimi 61 secondi. Cleveland non vinse pi\u00f9 per tutto il resto della stagione, concludendo l'annata con una sconfitta contro gli Steelers in cui Campbell pass\u00f2 240 yard e un touchdown. Il 12 marzo 2014 fu svincolato.\nCincinnati Bengals.\nIl 19 marzo 2014, Campbell firm\u00f2 un contratto annuale del valore di 1,5 milioni di dollari con i Cincinnati Bengals.\nStatistiche.\nPassaggi"}
{"id": "2922844", "revid": "834", "url": "https://it.wikipedia.org/wiki?curid=2922844", "title": "Kenean Buel", "text": "Biografia.\nNato nel Kentucky, cominci\u00f2 a lavorare per il teatro e poi per il cinema, a New York, per la Kalem Company come regista, protetto da Sidney Olcott. Fece parte del team della Kalem che gir\u00f2 numerosi film in Florida, per poi passare a lavorare in California. Diresse per la Kalem pi\u00f9 di una cinquantina di film, molti interpretati da Alice Joyce. Buel pass\u00f2 quindi alla Fox nel 1915 per la quale gir\u00f2 circa settanta film. Nel 1919, diresse per una compagnia indipendente. \nIl suo ultimo film risale al 1920.\nKenean Buel mor\u00ec a New York nel 1948."}
{"id": "2922845", "revid": "767487", "url": "https://it.wikipedia.org/wiki?curid=2922845", "title": "Bruno aspetta in macchina", "text": "Bruno aspetta in macchina \u00e8 un film del 1996 del regista Duccio Camerini.\nTrama.\nDopo l'ennesimo litigio con il suo fidanzato Riccardo, Margherita decide di traslocare in un appartamento periferico prestatole da un suo amico. Un giorno, trasportando un manichino, alcune persone scambieranno l'oggetto per un uomo vero e da questo malinteso nasceranno equivoci a catena."}
{"id": "2922860", "revid": "767487", "url": "https://it.wikipedia.org/wiki?curid=2922860", "title": "Alex Lloyd", "text": "Ha debuttato nel 1999 con il suo primo album, \"Black the Sun\", che ha riscosso un discreto successo in Australia, \nBiografia.\nHa avuto un particolare successo anche nella prima met\u00e0 degli anni duemila, durante i quali ha pubblicati svariati album di successo in Australia; in particolare, nel 2002, ha partecipato in Italia all'edizione del \"Festivalbar\" svoltasi quell'anno con il singolo \"Green\" e ha vinto, per la seconda volta, l'ARIA Award come \"Artista maschile dell'anno\". Questa canzone \u00e8 stata tratta dal suo secondo disco, \"Watching Angels Mend\", suo album di maggior successo in Australia, dove ha raggiunto la seconda posizione della classifica degli album, da cui \u00e8 stato estratto anche il singolo \"Amazing\", suo canzone pi\u00f9 conosciuta che ha raggiunto la prima posizione della classifica dei singoli della Nuova Zelanda.\nDopo la pubblicazione della sua prima raccolta, \"Amazing: The Best of Alex Lloyd\", che non ha ricosso il successo dei precedenti album, ha pubblicato un nuovo album di inediti nel 2008, \"Good in the Face of a Stranger\", che non ha riscosso successo.\nPochi anni pi\u00f9 tardi, nel 2013, ha pubblicato il singolo \"Better the Less You Know\", che ha anticipato il suo sesto album di inediti, \"Urban Wilderness\". Da questo disco sono stati estratti come singoli anche il brano \"Waterfall\", senza tuttavia ottenere riscontri commerciali positivi.\nNel 2015 ha pubblicato una raccolta acustica dei suoi brani pi\u00f9 noti, intitolata \"Acoustica\"."}
{"id": "2922861", "revid": "152625", "url": "https://it.wikipedia.org/wiki?curid=2922861", "title": "Rosario (cantante)", "text": ""}
{"id": "2922862", "revid": "459956", "url": "https://it.wikipedia.org/wiki?curid=2922862", "title": "Los Chicos", "text": ""}
{"id": "2922864", "revid": "486946", "url": "https://it.wikipedia.org/wiki?curid=2922864", "title": "Combattente", "text": ""}
{"id": "2922865", "revid": "256896", "url": "https://it.wikipedia.org/wiki?curid=2922865", "title": "Piro-piro boschereccio", "text": ""}
{"id": "2922866", "revid": "256896", "url": "https://it.wikipedia.org/wiki?curid=2922866", "title": "Piro piro boschereccio", "text": ""}
{"id": "2922868", "revid": "256896", "url": "https://it.wikipedia.org/wiki?curid=2922868", "title": "Raganella sarda", "text": ""}
{"id": "2922869", "revid": "124123", "url": "https://it.wikipedia.org/wiki?curid=2922869", "title": "Aur\u00e9lien Recoing", "text": ""}
{"id": "2922870", "revid": "1238684", "url": "https://it.wikipedia.org/wiki?curid=2922870", "title": "Borsalino and Co.", "text": "Borsalino and Co. \u00e8 un film del 1974 diretto da Jacques Deray, seguito del film \"Borsalino\".\nTrama.\nGli uomini del potente malavitoso Roch Siffredi, riescono a rintracciare Francesco Volpone, il sicario che ha assassinato Capella, sul treno Parigi-Marsiglia e lo uccidono scaraventandolo dal treno in corsa. L'indomani mattina alla stazione di Marsiglia Giovanni Volpone \u00e8 in attesa del fratello; non vedendolo scendere e incontrando subito dopo Roch, intuisce cosa potrebbe essere accaduto. Dopo aver sub\u00ecto alcune intimidazioni, Siffredi viene messo in guardia dall'ispettore Fanti circa la pericolosit\u00e0 di Volpone, il quale ha un enorme giro di affari.\nDopo essere scampato ad un attentato, Roch viene catturato insieme al suo guardaspalle Fernand, dai superstiti capeggiati da Sam, il sicario pi\u00f9 spietato del clan Volpone. I due vengono condotti prima al porto, dove Fernand viene legato ad un masso e gettato in mare; Roch viene invece condotto nella periferia di Marsiglia, dove \u00e8 situata la villa-nascondiglio di Volpone. Per vendicare la morte del fratello si \u00e8 avvalso degli stessi metodi di Siffredi, ora nelle sue mani. Poco dopo Roch viene legato ad una sedia e costretto per giorni a bere alcool. Alcuni mesi dopo Fernand, scampato al tentato omicidio, senza lavoro e costretto ad elemosinare pasti, girovaga per Marsiglia in cerca del suo capo, di cui non ha pi\u00f9 notizie. Viene caricato su un'auto con a bordo Sam e altri sicari e condotto in un bar, in cui trova Roch, ubriaco ed umiliato da alcune foto, destinate ad essere pubblicate sui giornali, che lo ritraggono in quello stato. Roch viene rinchiuso in un manicomio e grazie all'aiuto di Fernand, assunto nella falegnameria per costruire bare, riesce a fuggire nascondendosi in una di queste e insieme si imbarcano per Genova, dove trascorrer\u00e0 un periodo di riposo prima di fare ritorno in Francia. Forte del potere ottenuto dopo aver eliminato altri concorrenti scomodi, Volpone ha intenzione di detenere il monopolio del traffico di eroina e fare di Marsiglia la principale piazza di smercio. ma il ristabilito Roch ha molti conti da regolare. Ci riuscir\u00e0, anche se a caro prezzo, prima di trasferirsi in America con Lola.\nDoppiaggio.\nPino Locchi, che nel film precedente aveva doppiato Belmondo, qui presta la sua voce a Delon.\nInfluenza nei media.\nRocco Siffredi si \u00e8 ispirato al protagonista per scegliere il suo nome d'arte."}
{"id": "2922871", "revid": "82141892", "url": "https://it.wikipedia.org/wiki?curid=2922871", "title": "Littoriali della cultura e dell'arte", "text": ""}
{"id": "2922875", "revid": "767487", "url": "https://it.wikipedia.org/wiki?curid=2922875", "title": "Allain Leprest", "text": "Dal 1986 al 2009 ha pubblicato 15 album, tra cui \"Voce a mano\", realizzato nel 1992 con Richard Galliano.\nMalato di cancro ai polmoni, si \u00e8 suicidato nel 2011 all'et\u00e0 di 57 anni."}
{"id": "2922879", "revid": "1305772", "url": "https://it.wikipedia.org/wiki?curid=2922879", "title": "Fidati di me", "text": ""}
{"id": "2922884", "revid": "729019", "url": "https://it.wikipedia.org/wiki?curid=2922884", "title": "Forca Tok\u00ebsore", "text": "La Forza Terrestre della Repubblica dell'Albania (in albanese: \"Forca Tok\u00ebsore t\u00eb Republik\u00ebs s\u00eb Shqip\u00ebris\u00eb)\" \u00e8 la componente terrestre delle forze armate albanesi.\nLa sua missione principale \u00e8 la difesa dell'indipendenza, della sovranit\u00e0 e dell'integrit\u00e0 del territorio dell'Albania, la partecipazione in operazioni umanitarie, di combattimento, di non combattimento e di supporto alla pace.\nStruttura.\nLe divisioni organizzative della forza terrestre includono:\nEquipaggiamento.\nArmi da fuoco.\nFucili d'assalto, fucili da battaglia e carabine.\nNel 2014, il ministro della Difesa Kodheli annunci\u00f2 che l'Albania sarebbe passata dai fucili Kala\u0161nikov agli M4, in parte a causa dell'associazione del Kala\u0161nikov al terrorismo."}
{"id": "2922886", "revid": "402993", "url": "https://it.wikipedia.org/wiki?curid=2922886", "title": "Henry Uzun Turner", "text": ""}
{"id": "2922887", "revid": "339392", "url": "https://it.wikipedia.org/wiki?curid=2922887", "title": "Forcat e Mbrojtjes Detare Shqip\u00ebtare", "text": ""}
{"id": "2922889", "revid": "402993", "url": "https://it.wikipedia.org/wiki?curid=2922889", "title": "Teo Alibegovi\u0107", "text": ""}
{"id": "2922890", "revid": "402993", "url": "https://it.wikipedia.org/wiki?curid=2922890", "title": "Marvis Thornton", "text": ""}
{"id": "2922891", "revid": "729019", "url": "https://it.wikipedia.org/wiki?curid=2922891", "title": "Componente terrestre dell'armata belga", "text": "La componente terrestre dell'Armata belga (, , ) \u00e8 l'attuale denominazione dell'esercito del Belgio e parte integrante del suo sistema difensivo. Nel 2002 il governo decise di seguire l'esempio del Canada e impose una \"struttura unica\" alle forze armate fondendole nell'Armata. Come conseguenza, l'esercito belga cess\u00f2 di esistere come forza armata autonoma, assumendo la denominazione attuale.\nOrganizzazione degli anni 1870.\nFanteria.\nNota: un battaglione (864 uomini) consisteva in quattro compagnie di 216 uomini\nCavalleria.\nNota: uno squadrone aveva circa 130 cavalli\nArtiglieria.\nNota: Una batteria ha 6 cannoni\nPrima guerra mondiale.\nNel 1912 era stata autorizzata dal governo una grande organizzazione dell'esercito, che prevedeva un esercito totale di 350.000 uomini entro il 1926 - 150.000 nelle forze sul campo, 130.000 nelle guarnigioni delle fortezze e 70.000 di riserva e ausiliari. Allo scoppio della guerra questa riorganizzazione non era affatto completa e solo 117.000 uomini potevano essere mobilitati per le forze sul campo, con le altre armi altrettanto carenti.\nIl comandante in capo era re Alberto I, con il tenente generale Cavaliere Antonin de Selliers de Moranville come capo di stato maggiore generale dal 25 maggio 1914 al 6 settembre 1914, quando un regio decreto abol\u00ec la funzione di capo di stato maggiore dell'esercito. In questo modo il re si assicur\u00f2 il controllo del comando.\nInoltre, c'erano guarnigioni ad Anversa, a Liegi e a Namur, ciascuna posta sotto il comando del comandante di divisione locale.\nOgni divisione conteneva tre brigate miste (di due reggimenti di fanteria e un reggimento di artiglieria), un reggimento di cavalleria e un reggimento di artiglieria, oltre a varie unit\u00e0 di supporto. Ogni reggimento di fanteria conteneva tre battaglioni, con un reggimento in ogni brigata con una compagnia di mitragliatrici di sei cannoni. Un reggimento di artiglieria aveva tre batterie di quattro cannoni.\nLa forza nominale di una divisione variava da 25.500 a 32.000 uomini, con una forza totale di diciotto battaglioni di fanteria, un reggimento di cavalleria, diciotto mitragliatrici e quarantotto cannoni. Due divisioni (la 2\u00aa e la 6\u00aa) avevano ciascuna un reggimento di artiglieria aggiuntivo, per un totale di sessanta cannoni.\nLa Divisione di Cavalleria aveva due brigate di due reggimenti ciascuna, tre batterie di artiglieria a cavallo e un battaglione ciclisti, insieme a unit\u00e0 di supporto; aveva una forza totale di 4.500 uomini con 12 cannoni, ed era - in effetti - poco pi\u00f9 che una brigata rinforzata.\nSeconda guerra mondiale.\nNel 1940, il re del Belgio era il comandante in capo dell'esercito belga che aveva 100.000 soldati in servizio attivo; la sua forza avrebbe potuto essere portata a 550.000 quando fosse stata completamente mobilitata. L'esercito era composto da sette corpi di fanteria, che erano stanziati a Bruxelles, ad Anversa e a Liegi, e due divisioni di corpi di cavalleria parzialmente meccanizzati a Bruxelles e nelle Ardenne. I corpi d'armata erano i seguenti:\nOgni corpo d'armata aveva il proprio personale di quartier generale, due divisioni di fanteria attive e diverse di riserva, un reggimento di artiglieria di quattro battaglioni di due batterie con 16 pezzi di artiglieria per battaglione e un reggimento pionieri.\nOgni divisione di fanteria aveva uno stato maggiore di divisione insieme a tre reggimenti di fanteria, ciascuno di 3.000 uomini. Ogni reggimento aveva 108 mitragliatrici leggere, 52 mitragliatrici pesanti, nove mortai pesanti o obici da fanteria, pi\u00f9 sei cannoni anticarro.\nAll'interno delle Forze libere belghe, che si formarono in Gran Bretagna durante l'occupazione del Belgio tra il 1940 ed il 1945, c'era una formazione delle forze terrestrii, la 1\u00aa Brigata di fanteria belga. Altre tre divisioni vennero create e addestrate in Irlanda del Nord, ma la guerra fin\u00ec prima che potessero vedere l'azione. Tuttavia, si unirono alla forza di occupazione belga iniziale in Germania, il I Corpo d'armata belga, il cui quartier generale si trasfer\u00ec a Luedenscheid nell'ottobre 1946. Dei 75.000 uomini che si trovarono in Germania l'8 maggio 1945, la stragrande maggioranza era stata reclutata dopo la liberazione del Belgio.\nGuerra fredda.\nDurante la guerra fredda, il Belgio forn\u00ec il I Corpo d'armata belga (QG Haelen Kaserne, Junkersdorf, Lindenthal (Colonia)), costituito dalla 1\u00aa Divisione fanteria a Liegi e la 16\u00aa Divisione meccanizzata a Neheim-H\u00fcsten, al Northern Army Group NATO per la difesa della Germania occidentale. C'erano anche due brigate di riserva (10\u00aa Brigata meccanizzata, Limburgo, e la 12\u00aa Brigata motorizzata, Liegi), leggermente pi\u00f9 grandi delle quattro brigate attive, che erano intese come rinforzi per le due divisioni. Le forze interne comprendevano il Reggimento Para-commando ad Heverlee, tre battaglioni di fanteria leggera di difesa nazionale (5\u00b0 Chasseurs Ardennais, 3\u00b0 Carabiniers-cyclistes e 4\u00b0 Carabiniers-cyclistes), quattro battaglioni del Genio e nove reggimenti provinciali da due a cinque battaglioni di fanteria ciascuno. (Isby e Kamps, 1985, 64, 72)\nDopo la fine della Guerra Fredda, le forze vennero ridotte. La pianificazione iniziale nel 1991 prevedeva un corpo d'armata a guida belga con 2 o 4 brigate belghe, una brigata tedesca e forse una brigata statunitense. Tuttavia, nel 1992 questo piano sembrava improbabile e nel 1993 un'unica divisione belga con due brigate entr\u00f2 a far parte dell'Eurocorps.\nStruttura.\nLa componente terrestre \u00e8 organizzata come 1 brigata e 1 reggimento per le operazioni speciali. In totale, la componente terrestre \u00e8 composta da quasi 10.000 militari (al 2019). Dopo le riforme del 2018, le forze di terra sono organizzate come segue:\nCOMPONSLAND (il quartier generale della componente terrestre). Supervisiona e pianifica tutte le attivit\u00e0 e le operazioni della componente terrestre.\nLa capacit\u00e0 del servizio comprende il Gruppo polizia militare, il Servizio di rimozione e distruzione di esplosivi (noto come DOVO in olandese e SEDEE in francese), il Gruppo controllo del movimento, il Gruppo operazioni d'informazione, centri e campi di addestramento. La capacit\u00e0 di addestramento comprende quattro dipartimenti: il Dipartimento di addestramento della fanteria ad Arlon, il Dipartimento di addestramento per corazzati-cavalleria a Leopoldsburg, il Dipartimento di addestramento all'artiglieria a Brasschaat ed il Dipartimento di addestramento del Genio presso Namur.\nAlcuni dei reggimenti nella componente terrestre, come il 12/13\u00ba Reggimento di linea Principe Leopoldo, hanno nomi composti da pi\u00f9 elementi. Ci\u00f2 \u00e8 il risultato di una serie di accorpamenti avvenuti negli anni. Il 12\u00ba/13\u00ba Reggimento di linea Principe Leopoldo venne creato nel 1993 come risultato della fusione del 12\u00ba Reggimento di linea Principe Leopoldo e del 13\u00ba Reggimento di linea.\nEquipaggiamento.\nVeicoli.\nL'esercito belga sta attualmente effettuando un importante programma di riequipaggiamento per la maggior parte dei suoi veicoli. L'obiettivo \u00e8 eliminare gradualmente tutti i veicoli cingolati a favore dei veicoli su ruote. A partire dal 2010, le unit\u00e0 corazzate dovevano essere sciolte o unite alla fanteria corazzata (due compagnie di fanteria e uno squadrone carri per battaglione). 40 carri armati Leopard 1 erano ancora in attesa di essere venduti; il resto venne trasferito in Libano. A partire dal 2013, rimasero in servizio solo alcune varianti M113 (radar, di recupero, posti di comando e veicoli per scuola guida) e le varianti Leopard (di recupero, AVLB, Pionier, carri armati).\nIl carro armato Leopard 1A5 venne ritirato il 10 settembre 2014. 56 dei carri armati verranno venduti, circa 24 rimarranno come monumenti storici o serviranno come pezzi da museo; il resto verr\u00e0 gradualmente eliminato o utilizzato per la pratica del tiro al bersaglio.\nFuturo.\nNel rapporto sulla visione strategica della difesa del governo belga si afferma che entro il 2030 la componente terrestre belga investir\u00e0 in nuove attrezzature moderne come armi, veicoli, mezzi di comunicazione, giubbotti antiproiettile e altro ancora."}
{"id": "2922898", "revid": "1452073", "url": "https://it.wikipedia.org/wiki?curid=2922898", "title": "Eubacterium hallii", "text": "Eubacterium hallii \u00e8 una specie di batterio appartenente alla famiglia delle Eubacteriaceae."}
{"id": "2922899", "revid": "1452073", "url": "https://it.wikipedia.org/wiki?curid=2922899", "title": "Eubacterium infirmum", "text": "Eubacterium infirmum \u00e8 una specie di batterio appartenente alla famiglia delle Eubacteriaceae."}
{"id": "2922900", "revid": "1452073", "url": "https://it.wikipedia.org/wiki?curid=2922900", "title": "Eubacterium limosum", "text": "Eubacterium limosum \u00e8 una specie di batterio appartenente alla famiglia delle Eubacteriaceae."}
{"id": "2922901", "revid": "1452073", "url": "https://it.wikipedia.org/wiki?curid=2922901", "title": "Eubacterium minutum", "text": "Eubacterium minutum \u00e8 una specie di batterio appartenente alla famiglia delle Eubacteriaceae."}
{"id": "2922902", "revid": "1452073", "url": "https://it.wikipedia.org/wiki?curid=2922902", "title": "Eubacterium moniliforme", "text": "Eubacterium moniliforme \u00e8 una specie di batterio appartenente alla famiglia delle Eubacteriaceae."}
{"id": "2922903", "revid": "1442080", "url": "https://it.wikipedia.org/wiki?curid=2922903", "title": "Eubacterium multiforme", "text": "Eubacterium multiforme \u00e8 una specie di batterio appartenente alla famiglia delle Eubacteriaceae."}
{"id": "2922904", "revid": "1452073", "url": "https://it.wikipedia.org/wiki?curid=2922904", "title": "Eubacterium nitritogenes", "text": "Eubacterium nitritogenes \u00e8 una specie di batterio appartenente alla famiglia delle Eubacteriaceae."}
{"id": "2922905", "revid": "1442080", "url": "https://it.wikipedia.org/wiki?curid=2922905", "title": "Eubacterium nodatum", "text": "Eubacterium nodatum \u00e8 una specie di batterio appartenente alla famiglia delle Eubacteriaceae."}
{"id": "2922906", "revid": "1452073", "url": "https://it.wikipedia.org/wiki?curid=2922906", "title": "Eubacterium oxidoreducens", "text": "Eubacterium oxidoreducens \u00e8 una specie di batterio appartenente alla famiglia delle Eubacteriaceae."}
{"id": "2922907", "revid": "1452073", "url": "https://it.wikipedia.org/wiki?curid=2922907", "title": "Eubacterium plautii", "text": "Eubacterium plautii \u00e8 una specie di batterio appartenente alla famiglia delle Eubacteriaceae."}
{"id": "2922908", "revid": "1452073", "url": "https://it.wikipedia.org/wiki?curid=2922908", "title": "Eubacterium plexicaudatum", "text": "Eubacterium plexicaudatum \u00e8 una specie di batterio appartenente alla famiglia delle Eubacteriaceae."}
{"id": "2922909", "revid": "1452073", "url": "https://it.wikipedia.org/wiki?curid=2922909", "title": "Eubacterium pyruvativorans", "text": "Eubacterium pyruvativorans \u00e8 una specie di batterio appartenente alla famiglia delle Eubacteriaceae."}
{"id": "2922910", "revid": "1452073", "url": "https://it.wikipedia.org/wiki?curid=2922910", "title": "Eubacterium ramulus", "text": "Eubacterium ramulus \u00e8 una specie di batterio appartenente alla famiglia delle Eubacteriaceae."}
{"id": "2922911", "revid": "1452073", "url": "https://it.wikipedia.org/wiki?curid=2922911", "title": "Eubacterium rectale", "text": "Eubacterium rectale \u00e8 una specie di batterio appartenente alla famiglia delle Eubacteriaceae."}
{"id": "2922912", "revid": "1452073", "url": "https://it.wikipedia.org/wiki?curid=2922912", "title": "Eubacterium ruminantium", "text": "Eubacterium ruminantium \u00e8 una specie di batterio appartenente alla famiglia delle Eubacteriaceae."}
{"id": "2922913", "revid": "1452073", "url": "https://it.wikipedia.org/wiki?curid=2922913", "title": "Eubacterium saburreum", "text": "Eubacterium saburreum \u00e8 una specie di batterio appartenente alla famiglia delle Eubacteriaceae."}
{"id": "2922914", "revid": "1452073", "url": "https://it.wikipedia.org/wiki?curid=2922914", "title": "Eubacterium saphenum", "text": "Eubacterium saphenum \u00e8 una specie di batterio appartenente alla famiglia delle Eubacteriaceae."}
{"id": "2922915", "revid": "1452073", "url": "https://it.wikipedia.org/wiki?curid=2922915", "title": "Eubacterium siraeum", "text": "Eubacterium siraeum \u00e8 una specie di batterio appartenente alla famiglia delle Eubacteriaceae."}
{"id": "2922916", "revid": "1452073", "url": "https://it.wikipedia.org/wiki?curid=2922916", "title": "Eubacterium sulci", "text": "Eubacterium sulci \u00e8 una specie di batterio appartenente alla famiglia delle Eubacteriaceae."}
{"id": "2922917", "revid": "1452073", "url": "https://it.wikipedia.org/wiki?curid=2922917", "title": "Eubacterium tarantellae", "text": "Eubacterium tarantellae \u00e8 una specie di batterio appartenente alla famiglia delle Eubacteriaceae."}
{"id": "2922919", "revid": "1452073", "url": "https://it.wikipedia.org/wiki?curid=2922919", "title": "Eubacterium tardum", "text": "Eubacterium tardum \u00e8 una specie di batterio appartenente alla famiglia delle Eubacteriaceae."}
{"id": "2922920", "revid": "1452073", "url": "https://it.wikipedia.org/wiki?curid=2922920", "title": "Eubacterium tenue", "text": "Eubacterium tenue \u00e8 una specie di batterio appartenente alla famiglia delle Eubacteriaceae."}
{"id": "2922921", "revid": "1452073", "url": "https://it.wikipedia.org/wiki?curid=2922921", "title": "Eubacterium tortuosum", "text": "Eubacterium tortuosum \u00e8 una specie di batterio appartenente alla famiglia delle Eubacteriaceae."}
{"id": "2922922", "revid": "1452073", "url": "https://it.wikipedia.org/wiki?curid=2922922", "title": "Eubacterium uniforme", "text": "Eubacterium uniforme \u00e8 una specie di batterio appartenente alla famiglia delle Eubacteriaceae."}
{"id": "2922923", "revid": "1452073", "url": "https://it.wikipedia.org/wiki?curid=2922923", "title": "Eubacterium ventriosum", "text": "Eubacterium ventriosum \u00e8 una specie di batterio appartenente alla famiglia delle Eubacteriaceae."}
{"id": "2922924", "revid": "1452073", "url": "https://it.wikipedia.org/wiki?curid=2922924", "title": "Eubacterium xylanophilum", "text": "Eubacterium xylanophilum \u00e8 una specie di batterio appartenente alla famiglia delle Eubacteriaceae."}
{"id": "2922925", "revid": "228587", "url": "https://it.wikipedia.org/wiki?curid=2922925", "title": "Loredana Taccani", "text": "Biografia.\nFiglia del Maestro Sandro Taccani (autore di \"evergreen\" come \"Chella ll\u00e0\" e \"Come prima\"), debutta a quindici anni, firmando un contratto con la CGD, etichetta per cui pubblica alcuni 45 giri con l'orchestra di Gianni Ferrio, ottenendo un discreto riscontro con i brani \"Bevilacqua Gustavino\" (scritta da Nino Rastelli e Mario Panzeri) e \"Cinque ceci\".\nNel 1959 partecipa allo Zecchino d'Oro: interpreta \"Lettera a Pinocchio\", una canzone scritta da Mario Panzeri, in abbinamento con la bambina Giusi Guercilena.\nLa canzone non vince, ma ottiene un discreto successo, che aumenta l'anno successivo quando viene incisa da Johnny Dorelli.\nNel frattempo Loredana Taccani continua la carriera per tutto il decennio, incidendo per la Durium e per la North.\nNel 1962 partecipa al Burlamacco d'Oro con \"Gocce di stelle\", in coppia con Brunetta.\nNel 1966 partecipa come attrice e cantante alla commedia musicale LE SEI MOGLI DI ERMINIO VIII, con Erminio Macario\nSuccessivamente si ritira dall'attivit\u00e0 musicale; in seguito diventa la segretaria di Rita dalla Chiesa."}
{"id": "2922926", "revid": "80598", "url": "https://it.wikipedia.org/wiki?curid=2922926", "title": "Loredana (cantante)", "text": ""}
{"id": "2922927", "revid": "1452073", "url": "https://it.wikipedia.org/wiki?curid=2922927", "title": "Eubacterium yurii subsp. margaretiae", "text": "Eubacterium yurii \"subsp. \"margaretiae \u00e8 una sottospecie di batterio appartenente alla famiglia delle Eubacteriaceae."}
{"id": "2922929", "revid": "1452073", "url": "https://it.wikipedia.org/wiki?curid=2922929", "title": "Eubacterium yurii", "text": "Eubacterium yurii \u00e8 una specie di batterio appartenente alla famiglia delle Eubacteriaceae."}
{"id": "2922930", "revid": "1452073", "url": "https://it.wikipedia.org/wiki?curid=2922930", "title": "Eubacterium yurii subsp. schtitka", "text": "Eubacterium yurii\" subsp.\" schtitka \u00e8 una sottospecie di batterio appartenente alla famiglia delle Eubacteriaceae."}
{"id": "2922931", "revid": "1452073", "url": "https://it.wikipedia.org/wiki?curid=2922931", "title": "Eubacterium yurii subsp. yurii", "text": "Eubacterium yurii \"subsp.\" yurii \u00e8 una sottospecie di batterio appartenente alla famiglia delle Eubacteriaceae."}
{"id": "2922932", "revid": "1442080", "url": "https://it.wikipedia.org/wiki?curid=2922932", "title": "Mogibacterium", "text": "Mogibacterium \u00e8 un genere di batterio appartenente alla famiglia delle Eubacteriaceae."}
{"id": "2922933", "revid": "1442080", "url": "https://it.wikipedia.org/wiki?curid=2922933", "title": "Mogibacterium diversum", "text": "Mogibacterium diversum \u00e8 una specie di batterio appartenente alla famiglia delle Eubacteriaceae."}
{"id": "2922934", "revid": "1442080", "url": "https://it.wikipedia.org/wiki?curid=2922934", "title": "Mogibacterium neglectum", "text": "Mogibacterium neglectum \u00e8 una specie di batterio appartenente alla famiglia delle Eubacteriaceae."}
{"id": "2922935", "revid": "1442080", "url": "https://it.wikipedia.org/wiki?curid=2922935", "title": "Mogibacterium pumilum", "text": "Mogibacterium pumilum \u00e8 una specie di batterio appartenente alla famiglia delle Eubacteriaceae."}
{"id": "2922936", "revid": "1305772", "url": "https://it.wikipedia.org/wiki?curid=2922936", "title": "Lawrence La Fountain-Stokes", "text": "Ha vinto numerosi premi, alcuni letterari, ed altri per il suo lavoro con gli studenti ispanici e latino-americani e LGBT (lesbiche, gay, bisessuali e transgender) negli Stati Uniti.\nBiografia.\nLa Fountain-Stokes \u00e8 nato e cresciuto a San Juan, Portorico, specificamente nel quartiere di Miramar, a Santurce, un quartiere tradizionale situato in una zona centrale dell'area metropolitana. \u00c8 stato adottato alla nascita da Donald e Ramona La Fountain, ed \u00e8 il fratello della giornalista Michele La Fountain di ESPN. Ha scritto sulle sue esperienze d'infanzia in un saggio intitolato \"Los nenes con los nenes y las nenas con las nenas\" [I ragazzi con i ragazzi e le ragazze con le ragazze], dove descrive la sua casa come bilingue e biculturale. Il suo saggio \"Queer Diasporas, Boricua Lives: una meditazione su sex-esilio\" discute anche alcune di queste esperienze precoci.\nLa Fountain-Stokes ricevette tutta la sua istruzione primaria e secondaria all'Academia del Perpetuo Socorro, una scuola bilingue tenuta dalle Suore Scolastiche di Nostra Signora. Prese la maturit\u00e0 al liceo nel 1986, e segu\u00ec i suoi studi all'Universit\u00e0 di Harvard a Cambridge, in Massachusetts, dove ricevette il \"Bachelor Degree\" in Studi Ispanici nel 1991. Mentre era all'universit\u00e0, La Fountain-Stokes trascorse un anno e mezzo di studi presso l'Universidade de S\u00e3o Paulo, in Brasile. Ottenne i titoli di \"Master\" (M.A.) e di Dottorato di Ricerca (Doctor of Philosophy) in lingua spagnola presso la \"Columbia University\" di New York.\nLa Fountain-Stokes inizi\u00f2 la sua carriera come professore universitario all'Universit\u00e0 statale dell'Ohio (1998-1999) e poi insegn\u00f2 alla Rutgers, l'Universit\u00e0 Statale del New Jersey per quattro anni (1999-2003). Dal 2003, insegna studi dei \"latinos\" negli Stati Uniti, studi americani, e studi ispanici presso l'Universit\u00e0 del Michigan, fra cui i corsi di cultura queer dei Caraibi ispanici, gli studi LGBT e letteratura, teatro, \"performance\" e cinema \"latino\". \u00c8 stato promosso a professore associato nel 2009. Le sue interviste in spagnolo con famosi artisti, giornalisti e studiosi \"latinos\" come il romanziere e cantante uruguayano Dani Umpi e il giornalista Sam Qui\u00f1ones che lavora a \"Los Angeles Times\" appaiono sul canale \"Universit\u00e0 del Michigan in spagnolo\" su YouTube e su iTunes U. Attualmente risiede ad Ann Arbor, in Michigan.\nOpere accademiche.\nLa ricerca accademica di La Fountain-Stokes si \u00e8 concentrata principalmente sulla cultura queer portoricana. Il suo libro \"Queer Ricans: Cultura e Sessualit\u00e0 nella Diaspora\" (University of Minnesota Press, 2009) discute l'emigrazione portoricana LGBT da una prospettiva di studi culturali, con capitoli su Luis Rafael S\u00e1nchez, Manuel Ramos Otero, Luz Mar\u00eda Umpierre, Frances Negron-Muntaner, Rose Troche, Erika Lopez, Arthur Aviles, ed Elizabeth Marrero. \"Queer Ricans\" \u00e8 basato sulla sua tesi di dottorato (PhD), che ha scritto sotto la supervisione della professoressa femminista inglese, Jean Franco. L'autore ha ricevuto un finanziamento per questo progetto nel 1997 dalla \"Social Science Research Council International Migration Program\".\nIl suo libro \"Translocas: Trans Diasporic Puerto Rican Drag\" (University of Michigan Press, 2021) discute la cultura delle \"drag queen\" ed artisti transgenere portoricani, con capitoli su Sylvia Rivera, Holly Woodlawn, Freddie Mercado, Jorge Merced, Nina Flowers, Monica Beverly Hillz, Javier Cardona, Lady Catiria, Erika Lopez, Barbra Herr, e Kevin Fret.\nLa Fountain-Stokes ha pubblicato articoli accademici in riviste come la \"CENTRO Journal\", \"Revista Iberoamericana\", e \"GLQ: Rivista di Studi lesbiche e gay\", tra cui il suo saggio sui suoi viaggi a Cuba, \"De un p\u00e1jaro las dos alas\", la cui prima pubblicazione \u00e8 stata in \"GLQ\" nel 2002 e fu ristampata nell\"'Our Caribbean: A Gathering of Lesbian and Gay Writing from the Antilles\", a cura dello scrittore giamaicano-americano gay Thomas Glave. La Fountain-Stokes descrive quest'articolo come una \"narrativa romanzata, sperimentale o autoetnografica basata sulle [sue esperienze di viaggio] come critico teatrale portoricano gay ed ex studente laureato.\"\nLa Fountain-Stokes pubblica spesso brevi articoli sui giornali in spagnolo, in particolare su \"En Rojo\", il supplemento culturale del settimanale portoricano \"Claridad\". Questi includono recensioni teatrali e letterarie e saggi sulla cultura popolare, come ad esempio quella che scrisse sull'ex-poliziotto, ora attore e modello Peter Hance. Questi brevi articoli sono stati raccolti in un volume intitolato \"Escenas Transcaribe\u00f1as: Ensayos sobre teatro, performance y cultura\" (Isla Negra Editores, 2018). La Fountain-Stokes \u00e8 anche un oratore e frequenta incontri professionali e campus universitari, nei quali parla del suo lavoro in diversi paesi, tra cui: il Brasile, Cuba, il Messico, il Venezuela e la Spagna. Ha anche partecipato attivamente a numerose organizzazioni professionali, in particolare nella \"Modern Language Association\", l'Associazione Studi America Latina, l'Associazione Studi Portoricani, e l'Associazione di Studi dei Caraibi, e \"The Center for Lesbian and Gay Studies\" (CLAGS) della \"City University of New York\", per le quali ha occupato posizioni di \"leadership\".\nOpere creative.\nLa Fountain-Stokes \u00e8 pi\u00f9 noto come autore di racconti, ma ha anche pubblicato poesia e ha ricevuto riconoscimenti per le sue opere teatrali. Ha anche recitato specificamente nel 2004, mostrando il suo one-man \"Abolici\u00f3n del Pato\" (Abolizione dell'anatra), che ha fatto come parte del Primo Festival Sperimentale Casa Cruz de la Luna a San Germ\u00e1n, Portorico, e poi al Festival \"Out Like That\" della \"Bronx Academy of Arts and Dance\". Il \"Village Voice\" ha descritto \"Abolizione dell'anatra\" come \"Non si tratta di Avenue Q\" in riferimento all'utilizzo dell'artista di bambole indigene come burattini per parlare dell'omosessualit\u00e0 portoricana.\nI racconti di La Fountain-Stokes sono apparsi in una serie di antologie come \"B\u00e9same Mucho: New Gay Latino Fiction\" (1999) e \"Los otros cuerpos: Antolog\u00eda de tem\u00e1tica gay, l\u00e9sbica y queer desde Puerto Rico y su diaspora\" (2007). Ha anche pubblicato in riviste e siti web come \"Blithe House Quarterly\" e \"Harrington Gay Men's Fiction Quarterly\". Il suo primo libro di racconti si chiama \"U\u00f1as pintadas de azul / Blue Fingernails\" (Editorial bilingue / Bilingual Press, 2009) \u00e8 una raccolta di 14 racconti scritti tra gli anni novanta e i primi anni del 2000, alcuni di loro mentre l'autore era ancora iscritto come studente ad un corso di scrittura creativa insegnato dalla scrittrice cilena Diamela Eltit.\nLa maggior parte delle storie di La Fountain-Stokes si concentrano su personaggi gay portoricani, e talvolta incorporano elementi di fantascienza e di letteratura fantastica (\"fantasy\"). Lo studioso Enrique Morales-D\u00edaz, ha scritto molto su una di queste storie, \"My Name, Multitudinous Mass,\" descrivendo La Fountain-Stokes come un autore \"diasporican\".\nLe opere teatrali di La Fountain-Stokes comprendono \"\u00a1Esc\u00e1ndalo!\" (2003) e \"U\u00f1as pintadas de azul\" (2006, una continuazione di un racconto incluso nel suo libro). Entrambe le opere sono state lette pubblicamente come parte del progetto intitolato \"Asunci\u00f3n Playwrights Project\" e sponsorizzato dal Teatro Pregones nel Bronx, ma nessuno dei due \u00e8 stato ancora messo in scena."}
{"id": "2922937", "revid": "1442080", "url": "https://it.wikipedia.org/wiki?curid=2922937", "title": "Mogibacterium timidum", "text": "Mogibacterium timidum \u00e8 una specie di batterio appartenente alla famiglia delle Eubacteriaceae."}
{"id": "2922938", "revid": "1442080", "url": "https://it.wikipedia.org/wiki?curid=2922938", "title": "Mogibacterium vescum", "text": "Mogibacterium vescum \u00e8 una specie di batterio appartenente alla famiglia delle Eubacteriaceae."}
{"id": "2922939", "revid": "633856", "url": "https://it.wikipedia.org/wiki?curid=2922939", "title": "Intelletto agente", "text": ""}
{"id": "2922941", "revid": "117295938", "url": "https://it.wikipedia.org/wiki?curid=2922941", "title": "Filosofia della vita", "text": "La filosofia della vita \u00e8 una corrente filosofica sviluppatasi alla fine del secolo XIX in opposizione all'illuminismo, al positivismo e all'intellettualismo, spesso definita con il termine irrazionalismo. I primi elementi di una \"Lebensphilosophie\" si trovano nell'ambito del primo romanticismo tedesco che concepiva l'esistenza come una continua tensione del finito verso l'infinito, aspirazione sempre delusa che generava o un ripiegamento su se stessi e distacco con un atteggiamento di pessimistica rinuncia, o al contrario esaltazione dello spirito istintuale o slancio vitale dell'essere umano, una lotta per la vita o un'accettazione religiosa del destino dell'uomo affidato alla provvidenza divina. .\nL'infinito nel finito.\nLa filosofia della vita cerca di dare un senso a questo continuo e irrisolto scontro tra infinito e finito che si mostra nell'incessabile dileguare degli esseri viventi. Le domande che si pone la filosofia della vita trovano una prima risposta nelle quindici lezioni tenute nel 1827 a Vienna da Friedrich Schlegel che nell'evidenziarsi dell'infinito nel finito dell'uomo vede il nucleo della Rivelazione cristiana.\nRifacendosi a questa visione romantica sia Schopenhauer che Nietzsche, con esiti completamente diversi, esaltano il carattere attivo della vita contrapponendolo alla staticit\u00e0 della perfezione razionale idealistica. Schopenhauer rivela la essenziale irrazionalit\u00e0 del vivere che si manifesta nella volont\u00e0 di vivere, essenza noumenica insensata di ogni cosa al mondo che ha l'unico fine di accrescere se stessa. Nietzsche concepisce la vita come un continuo crescere e superamento di quei valori consolidatisi nel tempo che cercherebbero ipocritamente di normalizzare l'esistenza nella morale corrente. La vita, nel pensiero nietzschiano, contrariamente al darwinismo, non \u00e8 mai adattamento, conservazione, ma continua crescita senza la quale il vivente si spegne. \nIl tentativo tipico dell'umanit\u00e0 di fondare la propria vita su certezze, ricercandole nella religione, nella scienza, nei valori morali, fa s\u00ec che questa si spenga sopraffatta dalla cultura moderna.\nLa perdita della vitalit\u00e0.\nAnaloga sulla perdita della vitalit\u00e0 della civilt\u00e0 occidentale \u00e8 la tesi di Spengler sulla quale concordano sia Unamuno che Ortega y Gasset che prospettano come soluzione una \"vitalizzazione della ragione\":\nIn questo modo la vita supera l'ambito biologico e diventa espressione di un continuo progredire di valori sempre nuovi.\nTra spirito e natura.\nDilthey opera una distinzione tra una definizione della vita secondo le scienze dello spirito e le scienze della natura. Ai fini della ricerca storica solo nell'ambito delle prime la vita pu\u00f2 essere rettamente intesa in modo tale da scoprire, da \"rivivere\", la vita che ha operato in un determinato \"mondo culturale\" potendo cos\u00ec cogliere la singolarit\u00e0 dell'evento storico che si vuole descrivere.\nDiversamente dalle scienze naturali, che tendono a rivelare le uniformit\u00e0 del mondo grazie al loro oggetto, che \u00e8 esterno all'uomo e viene compreso attraverso la spiegazione di un fenomeno, le scienze dello spirito tendono a vedere l'universale nel particolare ed indagando all'interno della vita dell'uomo, esse danno comprensione del fenomeno.\nLa vita non \u00e8 un concetto biologico n\u00e9 metafisico, ma l'espressione di tutto ci\u00f2 che caratterizza un'epoca storica che la \"critica della ragione storica\" riesca ad indagare attraverso le scienze dello spirito.\nPer Husserl il \"mondo della vita\" (\"Lebenswelt\") \u00e8 quello a cui necessariamente si deve fare riferimento da ultimo per dare senso reale alle categorie intellettuali e a tutte le astrazioni, in particolare quelle scientifiche, destinate a rimanere tali se non rapportate alle attivit\u00e0 vitali che precedono, nella loro evidenza immediata, qualsiasi operazione intellettuale.\nGeorg Simmel approfondisce i temi di carattere storico di Dilthey evidenziando come la vita, che pure si manifesta nella storia, alla fine trascende le stesse forme storiche in cui si \u00e8 sviluppata poich\u00e9 essa \u00e8 pi\u00f9 \"ampia\" della stessa storia che nelle sue manifestazioni finite non pu\u00f2 certo esaurire la incessante forza vitale che le attraversa in modo da configurarsi non come \"pi\u00f9 vita\", come sosteneva Nietzsche, ma come \"pi\u00f9 che vita\".\nSulla linea del pensiero di Husserl \u00e8 invece la concezione di Bergson che riprende il tema del superamento delle operazioni concettuali dell'intelletto da parte dell'intuizione propria della vita capace di fornire una conoscenza immediata.\nUna forma spirituale e metafisica assume poi nel filosofo francese la concezione dello \"slancio vitale\" che lo accomuna per taluni aspetti allo spiritualismo francese che con F\u00e9lix Ravaisson, Renouvier, Boutroux aveva evidenziato, fin dal XIX secolo, il carattere creativo dello sviluppo vitale in opposizione alle statiche oggettivazioni positivistiche.\nNell'ambito della corrente del materialismo storico e del darwinismo sociale la filosofia della vita si esprime invece attraverso il concetto tipicamente evoluzionistico di lotta per la vita.\nNella filosofia di S\u00f8ren Kierkegaard e nell'esistenzialismo del Novecento, specie nella seconda fase del pensiero di Martin Heidegger e quello cristiano, l'atteggiamento di vita e il senso dell'esistenza umana assumono connotati spiccatamente religiosi e panenteistici."}
{"id": "2922949", "revid": "339392", "url": "https://it.wikipedia.org/wiki?curid=2922949", "title": "Forze Armate dell'Albania", "text": ""}
{"id": "2922951", "revid": "939056", "url": "https://it.wikipedia.org/wiki?curid=2922951", "title": "Porcelaine", "text": "Il Porcelaine \u00e8 un segugio francese di antiche origini, proveniente dalla regione della Franca Contea.\nAspetto.\nIl Porcelaine si chiama cos\u00ec perch\u00e9 il suo manto sembra essere fatto di porcellana. Il manto \u00e8 bianco con macchie arancione, spesso sulle orecchie. La pelle \u00e8 bianca ed il manto \u00e8 molto fine. Il collo \u00e8 lungo. \nI maschi sono alti da 56 a 58.5 cm. Le femmine vanno da 53.5 a 56 cm. Il peso varia da 25 a 28 Kg.\nUso.\nIl Porcelaine caccia la lepre, il capriolo ed il cinghiale. "}
{"id": "2922954", "revid": "287204", "url": "https://it.wikipedia.org/wiki?curid=2922954", "title": "Gongyo", "text": ""}
{"id": "2922959", "revid": "1305772", "url": "https://it.wikipedia.org/wiki?curid=2922959", "title": "Walter Passerini", "text": "Biografia.\nGiornalista e docente universitario a contratto, dopo la laurea con lode, ottenuta presso la facolt\u00e0 di Lettere e filosofia dell'Universit\u00e0 Statale di Milano, diventa giornalista professionista specializzato in campo economico.\nLe prime esperienze risalgono a \u201cMondo Economico\u201d, \u201cGenteMoney\u201d e \u201cLa Stampa\u201d prima di approdare al \u201cCorriere della Sera\u201d, dove resta per quasi vent'anni.\nDopo aver curato gli inserti \"Corriere Soldi\" e \"CorrierEconomia\", realizza \"Corriere Lavoro\", il primo settimanale italiano sui temi del lavoro e della formazione, poi si ripete con \"Corriere Scuola\" e \"Corriere Universit\u00e0\".\nDal settembre 2005 al 2008 \u00e8 caporedattore de\u201c Il Sole 24 Ore\u201d, che lascia per \"Italia Oggi\", dove realizza \"Io Lavoro\", il primo settimanale dedicato ai professionisti delle risorse umane. Dal 2010 collabora con \"La Stampa\", dove realizza le pagine su lavoro e formazione del luned\u00ec (\"Tutto Lavoro\") e gestisce un blog di dialogo con i lettori.\nGi\u00e0 vicedirettore della scuola di giornalismo \"Walter Tobagi\" dell'Universit\u00e0 Statale di Milano/Ifg, collabora, come conduttore televisivo e radiofonico, con diverse testate pubbliche e private."}
{"id": "2922960", "revid": "1345938", "url": "https://it.wikipedia.org/wiki?curid=2922960", "title": "Gascon saintongeois", "text": "Gascon Saintongeois \u00e8 una razza canina di origine francese riconosciuta dalla FCI (Standard N. 21, Gruppo 6, Sezione 1).\nNe esistono due varianti:\nLa variante di taglia pi\u00f9 piccola misura circa 10\u00a0cm in meno al garrese.\nAspetto.\nTipico segugio francese, muscoloso, dalle gambe e dalle orecchie lunghe, alto dai 65 ai 72\u00a0cm nella taglia grande e dai 56 ai 62\u00a0cm nella taglia piccola.\nIl mantello \u00e8 di colore bianco e nero con focature di colore marrone. Difetti gravi sono dorso debole, garretti vaccini, gambe troppo angolate o troppo diritte che limitano l'abilit\u00e0 di correre.\nCaratteristiche.\nLa razza \u00e8 famosa per il gran fiuto e per la voce molto sonora. Ha un carattere dolce, leale ma molto determinato, mostra fierezza e profondo attaccamento al padrone.\nIl Gascon Saintongeois viene usato per il cervo, il capriolo, il cinghiale e per la lepre."}
{"id": "2922970", "revid": "599013", "url": "https://it.wikipedia.org/wiki?curid=2922970", "title": "Dino Gifford", "text": "Biografia.\nMediano, ha disputato due campionati di Serie A dal 1937 al 1939 con le maglie di e , per complessive 17 presenze in massima serie. Dopo il ritiro si trasfer\u00ec a Firenze.\n\u00c8 scomparso nel 2013 all'et\u00e0 di 96 anni; era il pi\u00f9 anziano calciatore del ancora vivente."}
{"id": "2922971", "revid": "6923", "url": "https://it.wikipedia.org/wiki?curid=2922971", "title": "Concattedrale di San Paolo", "text": "La basilica concattedrale di San Paolo apostolo \u00e8 il duomo di Alatri. \u00c8 stata la cattedrale della diocesi di Alatri fino al 30 settembre 1986, quando \u00e8 divenuta concattedrale della diocesi di Anagni-Alatri.\nStoria.\nLa cattedrale \u00e8 eretta al centro della spianata dell'acropoli di Alatri sui resti di un antico \"ierone\" (altare ernico) e di un tempio dedicato a Saturno. Notizie di un'antica cattedrale risalgono a prima del Mille: infatti dai documenti d'archivio si \u00e8 a conoscenza di un capitolo della cattedrale nel 930. Sotto il pontificato di papa Innocenzo II (1130-1143) furono traslate ad Alatri le reliquie del martire papa Sisto I, ed in questa occasione l'antica cattedrale fu rinnovata; l'altare maggiore fu completato nel 1156. Ulteriori arricchimenti si operarono nel XIII secolo, quando furono aggiunti il pluteo e l'ambone, opera dei Cosmati, per la visita in citt\u00e0 di papa Onorio III: di questi elementi architettonici oggi si conservano nella chiesa preziosi resti.\nNel corso del Cinquecento furono affrescate le pareti con episodi della traslazione delle reliquie di san Sisto: queste pitture sono oggi scomparse per i lavori di ammodernamento operati nel Seicento e Settecento, che trasformarono la chiesa nel modo che oggi possiamo ammirare. L'attuale facciata ed il campanile furono aggiunti da Jacopo Subleyras tra il 1790 e il 1808, e nel 1884 furono aggiunti l'attico ed il timpano. Infine nel 1932 venne costruita la cappella di san Sisto, per accogliere le reliquie del santo in occasione dell'VIII centenario della loro traslazione Alatri.\nLa cattedrale fu dichiarata basilica minore forse gi\u00e0 da papa Pio IX nella sua prima visita in citt\u00e0 nel 1850. Tale dignit\u00e0 altrove si afferma sancita ufficialmente da papa Pio XII con decreto del 10 settembre 1950.\nDescrizione.\nLa facciata, in pietra e laterizio, \u00e8 opera di fine Settecento. L'interno \u00e8 a croce latina a tre navate suddivisa da pilastri, con transetto sopraelevato.\nOltre alle reliquie di papa Sisto, nella cattedrale sono custodite in fondo alla navata destra anche le reliquie del martire romano Alessandro, proveniente dalle catacombe di San Callisto, traslate ad Alatri nel 1640. Tra le opere d'arte custodite in chiesa, si devono annoverare: una copia della \"Crocifissione\" di Guido Reni; il volto di san Sisto in argento sbalzato e cesellato (1584); la \"Madonna del suffragio\", gruppo ligneo eseguito nel 1639; e, nella sagrestia, la \"Piet\u00e0\" del pittore seicentesco Girolamo Troppa, di cui solo recentemente si \u00e8 accertata l'attribuzione.\nNella cattedrale si conserva la reliquia del miracolo eucaristico avvenuto ad Alatri nel 1228.\nUna cappella della basilica ospita le spoglie della beata Maria Raffaella Cimatti: vi sono state trasferite il 27 marzo 2010 dalla chiesa di San Benedetto."}
{"id": "2922972", "revid": "287204", "url": "https://it.wikipedia.org/wiki?curid=2922972", "title": "Anglo-fran\u00e7ais de petite v\u00e9nerie", "text": "Lo Anglo-Fran\u00e7ais de Petite V\u00e9nerie \u00e8 una razza canina di origine francese riconosciuta dalla FCI (Standard N. 325, Gruppo 6, Sezione 1).\nLo Anglo-Fran\u00e7ais de Petite V\u00e9nerie \u00e8 alto dai 48 ai 56 cm , mentre il peso non viene specificato dallo standard di razza. Non si tratta comunque di un cane pesante, ma ben bilanciato. Il pelo \u00e8 raso ed il manto \u00e8 tricolore (bianco nero ed arancio). Il cane \u00e8 stato importato in Italia dove \u00e8 stato impiegato per la caccia al cinghiale."}
{"id": "2922973", "revid": "352448", "url": "https://it.wikipedia.org/wiki?curid=2922973", "title": "Antineutrino elettronico", "text": ""}
{"id": "2922974", "revid": "461628", "url": "https://it.wikipedia.org/wiki?curid=2922974", "title": "Duomo di Ferentino", "text": "La concattedrale dei santi Giovanni e Paolo \u00e8 il principale luogo di culto cattolico di Ferentino, concattedrale della diocesi di Frosinone-Veroli-Ferentino.\nStoria.\nIl duomo sorge sul luogo dell'antica acropoli della citt\u00e0. La primitiva chiesa \u00e8 d'epoca altomedievale, costruita ai tempi di papa Pasquale I (817-824) sui resti di un antico tempio romano; questa venne ristrutturata e rinnovata internamente ad opera del vescovo Agostino agli inizi del XII secolo, e il 29 dicembre 1108, al termine dei lavori, vi furono traslate solennemente le reliquie del martire romano Ambrogio, patrono di Ferentino. La tradizione ricorda la dedicazione della cattedrale il 13 giugno 1108 (alla presenza di papa Pasquale II), mentre dal Settecento la festa liturgica della dedicazione \u00e8 stata spostata al 23 ottobre.\nIl pavimento cosmatesco risale agli inizi del XIII secolo (1203), opera di \"Jacobi magistri romani\". Lavori di restauro in epoca barocca hanno portato alla rimozione di diversi elementi romanici, tra cui l'iconostasi e l'ambone.\nDescrizione.\nLa semplice facciata dell'edificio \u00e8 a salienti (Si presenta una successione di spioventi posti a differenti altezze); in essa si aprono tre porte, di cui la centrale pi\u00f9 grande, ognuna sormontata da una lunetta semicircolare; in alto si apre una finestrella accompagnata da una coppia di colonnine. Nella lunetta della porta centrale \u00e8 affrescata la \"Vergine odegitria col Bambino fra i santi Giovanni e Paolo\".\nL'interno \u00e8 a tre navate absidale, suddivise da arcate con copertura a capriate. Oltre alla ricca pavimentazione cosmatesca, ci\u00f2 che colpisce maggiormente \u00e8 il presbiterio rialzato circondato da una balaustra anch'essa cosmatesca, con l'altare maggiore racchiuso in un ciborio (1228-1240), sorretto da quattro colonne, opera di Trudo de Trivio, come si legge nella scritta interna della trabeazione. Affianca il ciborio una interessante colonna tortile, utilizzata per il cero pasquale, risalente alla stessa epoca: in origine questa colonna affiancava l'ambone, smontato in epoca barocca. Chiude la zona presbiterale la cattedra vescovile, al centro dell'abside: su questa cattedra si sono seduti i papi Pasquale II, Innocenzo III, Onorio III, Alessandro III, Gregorio XVI, Pio IX e Paolo VI. Nel catino absidale \u00e8 raffigurato il \"Cristo pantocratore nella gloria\", mentre nelle pareti absidali sono raffigurati i santi Giovanni, Paolo, Ambrogio e Redento (antico vescovo locale): queste opere, come tutta la decorazione interna della chiesa, \u00e8 di manifattura recente, realizzata da Eugenio Cisterna (1904). Durante i restauri d'inizio XX secolo, fu costruito sotto l'altare maggiore un sacello per conservare le reliquie del martire Ambrogio.\nNei muri della navata centrale, sotto le finestre, in 14 medaglioni sono raffigurati i santi locali. In sacrestia \u00e8 conservato il ciborio della primitiva cattedrale del IX secolo, i cui elementi decorativi richiamano quello di Sant'Apollinare in Classe a Ravenna."}
{"id": "2922977", "revid": "31660236", "url": "https://it.wikipedia.org/wiki?curid=2922977", "title": "Working class", "text": ""}
{"id": "2922978", "revid": "339392", "url": "https://it.wikipedia.org/wiki?curid=2922978", "title": "Antineutrino muonico", "text": ""}
{"id": "2922981", "revid": "599013", "url": "https://it.wikipedia.org/wiki?curid=2922981", "title": "Euro Giannini", "text": "Carriera.\nDi ruolo mediano, tornato dal campo di prigionia di Mundorf, trov\u00f2 lavoro nei cantieri; per aver giocato nel campionato jugoslavo 1946-1947 con la Ponziana fu squalificato per 6 mesi.\nPassato alla , fu membro importante della squadra che nella stagione 1947-1948 raggiunse la migliore posizione di sempre nel campionato di Serie A, concludendo al secondo posto alle spalle del Grande Torino.\nHa chiuso la carriera col in Serie C.\nIn carriera ha collezionato 151 presenze e 4 reti in Serie A, tutte in maglia alabardata.\n\u00c8 deceduto a Trieste il 7 maggio 2015."}
{"id": "2922992", "revid": "405275", "url": "https://it.wikipedia.org/wiki?curid=2922992", "title": "Balotina", "text": "La balotina \u00e8 un'imbarcazione tipica della laguna di Venezia.\nSi tratta di una variante della gondola, di cui riprende la struttura ma con proporzioni diverse. Rispetto alla gondola tradizionale, lo scafo \u00e8 un po' pi\u00f9 stretto e pi\u00f9 lungo e di forma pi\u00f9 arrotondata.\nLa propulsione \u00e8 a remi, a quattro o sei rematori con posizione di voga alla veneta. \nIn passato, veniva usata per la caccia e come imbarcazione di ordine pubblico per sgomberare lo spazio acqueo in occasione delle regate. Il nome deriva dal fatto che, per entrambi gli usi, venivano usati come proiettili delle palline (in dialetto \"bal\u00f2te\") di gesso o di terracotta, sparate da prua per mezzo di un arco appositamente modificato.\nLa \"balotina\", di cui esistono pochi esemplari, viene ora usata esclusivamente come imbarcazione di rappresentanza, in occasione di celebrazioni, manifestazioni o cerimonie."}
{"id": "2922995", "revid": "310026", "url": "https://it.wikipedia.org/wiki?curid=2922995", "title": "Aequidens pulcher", "text": ""}
{"id": "2922999", "revid": "773636", "url": "https://it.wikipedia.org/wiki?curid=2922999", "title": "Pieve di Sant'Andrea di Furfalo", "text": "Le rovine della Pieve di Sant'Andrea di Furfalo, chiamata anche la \"Pievaccia\", sono situate sulla Montagna Pistoiese, nel Comune di Marliana, in provincia di Pistoia, in fondo alla valle coperta da un folto castagneto e formata dal Torrente Pescioline, affluente del Torrente Pescia, a 678 metri s.l.m. Ai resti dell'antica Pieve medioevale diroccata si accede con i veicoli da una strada carreggiabile che scende da Panicagliora; vi si pu\u00f2 accedere anche da una mulattiera che scende da Serra Pistoiese o anche dal sentiero vicino al piccolo borgo La Macchia, posto sull'unica strada asfaltata che conduce a Serra Pistoiese.\nNegli ultimi anni per promuovere il turismo locale sono stati finanziati e realizzati dal Comune di Marliana dei restauri all'antico tempio diroccato, nonch\u00e9 un impianto di illuminazione; inoltre \u00e8 stato migliorato l'accesso grazie a lavori di consolidamento del fondo stradale. In tal modo l'antica Pieve \u00e8 oggi ben raggiungibile ed \u00e8 meta ogni anno di eventi e processioni. Dalla Pievaccia passano importanti sentieri di trekking della Montagna Pistoiese.\nStoria.\nLa Pievaccia si trova completamente isolata, in mezzo ad un castagneto, lungo la strada medioevale che dal paese di Panicagliora conduce fino al castello di Serra Pistoiese.\nSecondo gli storici la pieve fu fondata da missionari orientali, i quali veneravano l'apostolo Andrea ed erano presenti in Italia tra il VI ed il VII secolo d.C., proprio quando vi furono i conflitti tra i Longobardi e l'Impero Bizantino.\nAlla fine del VI secolo d.C. faceva parte, insieme a quella di Neure, nella Valle della Nievole, della linea irregolare di difesa costituita dai Bizantini sul confine tra la diocesi di Lucca, gi\u00e0 occupata, e quella di Pistoia, per arginare la progressiva invasione, verso est, da parte dei Longobardi, prima dell'intera Valdinievole e poi del territorio pistoiese.\nIl suo isolamento \u00e8 stato posto in relazione dagli storici con l'individuazione in essa dell\"'Aeglesia S. Andree ubi esti baptisterium\", rivendicata come ricadente nella propria diocesi sia dal Vescovo di Lucca che da quello di Pistoia nel 716 d.C. Nel Diploma dell'Imperatore Ottone III del 25 febbraio 998 d.C., la pieve, denominata Plebs de Furfalo, venne posta sotto la giurisdizione del vescovo di Pistoia. Un'altra sua citazione \u00e8 dell'XI secolo: nel cartulario del capitolo della cattedrale di Pistoia \u00e8 precisato che il santo protettore \u00e8 sant'Andrea sito Furfalo.\nLa pieve \u00e8 ancora menzionata nel 1022 d.C. in un documento nel quale si richiama la sua intitolazione a sant'Andrea e si richiama ancora il toponimo Forfalo. Da Furfalo o Forfalo deriva l'attuale nome della Valle di Forfora.\nNel 1200 d.C., in concomitanza con la sua ristrutturazione in stile romanico lucchese, viene denominata semplicemente \"Plebs S. Andree de Serra\", data la sua vicinanza al castello di Serra Pistoiese appartenente al libero Comune di Pistoia. Nel 1327 il Console a vita di Lucca Castruccio Castracani degli Antelminelli pose sotto assedio con le sue soldatesche il castello di Serra e distrusse alcune parti dell'antica Pieve. Da allora ha avuto inizio il suo declino, ma il suo definitivo abbandono avvenne solo nel 1651 d.C., quando fu costruita, all'interno del castello di Serra Pistoiese, la chiesa di San Leonardo.\nDescrizione.\nDell'antica struttura sono rimasti oggi solo imponenti ruderi dai quali gli studiosi hanno rilevato che nel XIII secolo la Pievaccia fu completamente ricostruita, sopra l'impianto altomedievale originario, secondo i canoni dello stile romanico lucchese. La pianta dell'edificio ristrutturato divenne un'unica aula rettangolare, pi\u00f9 bassa rispetto al presbiterio, con due accessi: uno laterale ed uno sulla facciata. L'abside, orientata verso Est, era semicircolare. Sono ancora individuabili l'alzato del fronte laterale e una parte dell'alzato del presbiterio dove si trova una monofora."}
{"id": "2923000", "revid": "372624", "url": "https://it.wikipedia.org/wiki?curid=2923000", "title": "Ngh\u1ec7 An", "text": ""}
{"id": "2923003", "revid": "287204", "url": "https://it.wikipedia.org/wiki?curid=2923003", "title": "Squadra svedese di Coppa Davis", "text": "La squadra svedese di Coppa Davis rappresenta la Svezia in Coppa Davis dal 1925. \u00c8 una delle nazionali pi\u00f9 titolate essendosi aggiudicata la Coppa in sette occasioni, sei delle quali da quando esiste il \"World Group\", e cio\u00e8 dal 1981, ha inoltre disputato altre 5 finali.\nOrganico 2019.\nVengono di seguito illustrati i convocati per ogni singolo turno della Coppa Davis 2019. A sinistra dei nomi la nazione affrontata e il risultato finale. Fra parentesi accanto ai nomi, il ranking del giocatore nel momento della disputa degli incontri (la \"d\" indica che il ranking corrisponde alla specialit\u00e0 del doppio).\nRisultati.\n = Incontro del Gruppo Mondiale\nStatistiche giocatori.\nDi seguito la classifica dei tennisti svedesi con almeno una partecipazione in Coppa Davis, ordinati in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelli tuttora in attivit\u00e0.\nAggiornato ai play-off del Gruppo I della Coppa Davis 2019 (Israele-Svezia 1-3).\nAndamento.\nLa seguente tabella riflette l'andamento della squadra dal 1990 ad oggi."}
{"id": "2923005", "revid": "110157", "url": "https://it.wikipedia.org/wiki?curid=2923005", "title": "Kamenskij rajon (Oblast' di Vorone\u017e)", "text": "Il Kamenskij rajon () \u00e8 un rajon dell'Oblast' di Vorone\u017e, nella Russia europea, il cui capoluogo \u00e8 Kamenka. Istituito nel 1928, ricopre una superficie di 1.030 chilometri quadrati."}
{"id": "2923010", "revid": "372624", "url": "https://it.wikipedia.org/wiki?curid=2923010", "title": "Ki\u00ean Giang", "text": ""}
{"id": "2923011", "revid": "1534511", "url": "https://it.wikipedia.org/wiki?curid=2923011", "title": "Neutrino tauonico", "text": "Il neutrino tauonico () o neutrino tau, \u00e8 l'ultimo dei tre neutrini, e insieme al tauone (spesso detto tau, in riferimento al suo simbolo \u03c4), forma la terza generazione di leptoni, perci\u00f2 il suo nome \"neutrino tauonico\". La sua esistenza \u00e8 stata riconosciuta dopo che il tauone venne individuato in una serie di esperimenti tra il 1974 e il 1977 da Martin Lewis Perl insieme ai suoi colleghi allo SLAC e al LBNL. La scoperta del neutrino tauonico venne annunciata nel luglio del 2000 dall'esperimento DONUT (\"Direct Observation of the Nu Tau\", osservazione diretta del neutrino tau).\nScoperta.\nIl neutrino tauonico \u00e8 stato l'ultimo dei leptoni (una categoria di particelle appartenenti del Modello standard) ad essere scoperto. L'esperimento DONUT del Fermilab venne eseguito durante gli anni '90 per rilevare nello specifico il neutrino tauonico. Questi sforzi vennero a concretizzarsi nel luglio del 2000, quando la collaborazione DONUT rifer\u00ec del suo rilevamento.\nAltri esperimenti.\nDal 2015 l'esperimento OPERA situato nei laboratori nazionali del Gran Sasso ha verificato l'apparizione di neutrini tau a partire da neutrini muonici prodotti al CERN. Al CERN viene infatti prodotto un fascio di neutrini muonici e OPERA ha verificato che alcuni di questi neutrini avevano oscillato in neutrini tau nel tragitto tra il CERN e il Gran Sasso. L'apparizione di neutrini tau di alta energia di origine astrofisica viene tutt'ora ricercata dall'esperimento IceCube, tramite l'eventuale misura di un doppio sciame di particelle (il primo sciame causato da interazione neutrino-nucleo, il secondo dal decadimento del leptone tau appena creato). Inoltre dal 2002-2004 si ricercano raggi cosmici ad altissima energia (UHECR, dall'inglese Ultra-High-Energy Cosmic Rays), prodotti da eventuali neutrini tau la cui interazione in catene montuose o in Terra, uscendo in aria, produce, decadendo, sciami orizzontali o verso l'alto. Tali ricerche possono essere fatte ad esempio con un array per raggi cosmici di altissima energia. Due degli osservatori che se ne occupano sono l'osservatorio Pierre Auger e il progetto Telescope Array. "}
{"id": "2923016", "revid": "372624", "url": "https://it.wikipedia.org/wiki?curid=2923016", "title": "Th\u1eeba Thi\u00ean-Hu\u1ebf", "text": ""}
{"id": "2923018", "revid": "372624", "url": "https://it.wikipedia.org/wiki?curid=2923018", "title": "Gia Lai", "text": ""}
{"id": "2923020", "revid": "372624", "url": "https://it.wikipedia.org/wiki?curid=2923020", "title": "L\u00e2m \u0110\u1ed3ng", "text": ""}
{"id": "2923025", "revid": "372624", "url": "https://it.wikipedia.org/wiki?curid=2923025", "title": "B\u00ecnh Ph\u01b0\u1edbc", "text": ""}
{"id": "2923026", "revid": "372624", "url": "https://it.wikipedia.org/wiki?curid=2923026", "title": "\u0110\u1ed3ng Nai", "text": ""}
{"id": "2923027", "revid": "372624", "url": "https://it.wikipedia.org/wiki?curid=2923027", "title": "Ninh Thu\u1eadn", "text": ""}
{"id": "2923028", "revid": "110157", "url": "https://it.wikipedia.org/wiki?curid=2923028", "title": "Kamenskij rajon (Oblast' di Sverdlovsk)", "text": "Il Kamenskij rajon () \u00e8 un rajon dell'Oblast' di Sverdlovsk, nella Russia europea; il capoluogo \u00e8 Kamensk-Ural'skij. Dal 2004 si chiama Kamenskij gorodskoj okrug e ricopre una superficie di 2.141 chilometri quadrati."}
{"id": "2923030", "revid": "31660953", "url": "https://it.wikipedia.org/wiki?curid=2923030", "title": "Distretto di Kamensk-Ural'skij", "text": ""}
{"id": "2923039", "revid": "352448", "url": "https://it.wikipedia.org/wiki?curid=2923039", "title": "Antineutrino tauonico", "text": ""}
{"id": "2923043", "revid": "124909442", "url": "https://it.wikipedia.org/wiki?curid=2923043", "title": "Alfred Krau\u00df", "text": "Biografia.\nAlfred Krau\u00df nacque a Zara il 26 aprile 1862 e dopo aver frequentato la scuola elementare entr\u00f2 alla scuola militare presso Hranice, quindi fu ammesso all'accademia militare teresiana di Wiener Neustadt. Terminati gli studi nel 1883, Krau\u00df entr\u00f2 a far parte dell'11\u00ba Reggimento fanteria, e tre anni dopo riprese gli studi, stavolta alla Scuola di Guerra (\"K.u.k. Kriegsschule\") di Vienna, dalla quale usc\u00ec nel 1888 per diventare ufficiale di Stato Maggiore della 20\u00aa Brigata di fanteria, stanziata a Hradec Kr\u00e1lov\u00e9.\nDopo essere passato nel 1891 ad un altro Stato Maggiore a Bratislava, nel 1897 Krau\u00df divenne direttamente capo di Stato Maggiore della 2\u00aa Divisione fanteria a Jaros\u0142aw prima e della 33\u00aa Divisione fanteria poi, a Kom\u00e1rno.\nNei primi anni del Novecento Alfred Krau\u00df ricopr\u00ec altri incarichi, compreso quello di comandante della Scuola di Guerra di Vienna, e allo scoppio della prima guerra mondiale si trovava al vertice della 29\u00aa Divisione fanteria in Serbia, e nel dicembre 1914 fu nominato comandante delle forze austro-ungariche nei Balcani. Nel 1917 fu capo del I Corpo austro-ungarico con cui partecip\u00f2 alla battaglia di Caporetto, e un anno dopo venne trasferito al fronte orientale per prendere il comando delle forze austro-ungariche l\u00ec dislocate.\nFinita la guerra, Krau\u00df si conged\u00f2 dall'esercito.\nLa sua vita comunque non si distacc\u00f2 totalmente dall'ambito militare, perch\u00e9 nel 1920 egli era il presidente dell'Associazione nazionale ufficiali di Vienna. Dall'aprile 1938 Krau\u00df fu anche membro del partito Nazista e deputato al palazzo del Reichstag, nonch\u00e9 brigadef\u00fchrer delle SA. Gli venne conferito a titolo onorifico il grado di Generale di Fanteria (General der Infanterie a.D.) nella Wehrmacht.\nMor\u00ec a Bad Goisern am Hallst\u00e4ttersee il 29 settembre 1938.\nOpere.\nFonte"}
{"id": "2923045", "revid": "287204", "url": "https://it.wikipedia.org/wiki?curid=2923045", "title": "Alfred Krauss", "text": ""}
{"id": "2923050", "revid": "1543377", "url": "https://it.wikipedia.org/wiki?curid=2923050", "title": "HIP 14810 c", "text": "HIP 14810 c \u00e8 un pianeta extrasolare distante circa 172 anni-luce, nella costellazione dell'Ariete, che orbita attorno alla stella HIP 14810. Esso ha una massa di 1,28 volte quella di Giove e orbita a 0,545 UA in un'orbita eccentrica. Il pianeta fu scoperto dal N2K consortium nel 2006 e annunciato in un documento pubblicato nel 2007. Con la scoperta di un terzo pianeta nel sistema annunciato nel 2009, i parametri di questo pianeti sono stati rivisti."}
{"id": "2923054", "revid": "339392", "url": "https://it.wikipedia.org/wiki?curid=2923054", "title": "Mystery story", "text": ""}
{"id": "2923055", "revid": "83531", "url": "https://it.wikipedia.org/wiki?curid=2923055", "title": "Benetton B187", "text": "La Benetton B187 \u00e8 una monoposto di Formula 1 costruita dal team Benetton Formula per la stagione 1987. \nProgetto.\nDopo i buoni risultati ottenuti nel 1986, la Benetton scelse di impostare il progetto per la nuova vettura ricalcando e aggiornando quello della previgiente B186: le modifiche riguardarono il muso, cui venne conferito un profilo curvilineo, le pance laterali (ridotte nelle dimensioni e modificate nella geometria).\nPer quanto concerne la motorizzazione, terminata la collaborazione con BMW, la squadra ottenne la fornitura ufficiale dei propulsori turbocompressi Ford TEC V6.\nDopo il passaggio di Gerhard Berger alla Ferrari, al suo posto venne chiamato Thierry Boutsen, che affianc\u00f2 il confermato Teo Fabi.\nLivrea e sponsorizzazioni.\nAl momento della presentazione la macchina presentava una carrozzeria in gran parte bianca, con le sole pance laterali colorate in verde e rosso. In gara la livrea adott\u00f2 uno schema pentacromatico, col verde Benetton relegato all'avantreno (unito a fasce laterali rosa), mentre la sezione centrale e il retrotreno si tinsero di blu, rosso e giallo. Come nel 1986, i marchi correlati alla holding di Ponzano Veneto occuparono buona parte del corpo vettura, \nAmbedue le forniture tecniche principali vennero sostituite: Mobil subentr\u00f2 a Wintershall per olio e carburante, mentre Goodyear (divenuto esclusivista per il mondiale di Formula 1) sostitu\u00ec Pirelli per gli pneumatici.\nRendimento.\nIn campionato il team non vinse nessuna gara, n\u00e9 ottenne pole, ma riusc\u00ec a fare pi\u00f9 punti rispetto al 1986 (28) e a risalire di una posizione nel campionato costruttori (5\u00ba). Fabi fu anche autore del giro pi\u00f9 veloce al Gran Premio di San Marino 1987.\nRisultati completi.\nLegenda: (I risultati in grassetto indicano la Pole Position; quelli in \"corsivo\" indicano i giri pi\u00f9 veloci in gara.)"}
{"id": "2923068", "revid": "123111605", "url": "https://it.wikipedia.org/wiki?curid=2923068", "title": "Culturame", "text": "Culturame \u00e8 un sostantivo collettivo spregiativo usato la prima volta il 6 giugno 1949 a Venezia, nel corso del terzo congresso nazionale della Democrazia Cristiana. Con il termine il ministro Scelba \"volle additare Luigi Russo con il piccolo \u00abBelfagor\u00bb di tre anni e mezzo, e inoltre Gabriele Pepe\".\nOrigine.\nLa parola d'autore fu coniata da Mario Scelba, che cos\u00ec si espresse: \nL'espressione fu criticata da pi\u00f9 parti e Scelba, il 10 giugno dello stesso anno, fu costretto a una precisazione in un'intervista al \"Giornale d\u2019Italia\". Il 19 giugno dello stesso anno Luigi Russo pubblica su L'Unit\u00e0 \"\"Culturalume\" e \"culturame\"\" (articolo ripubblicato in \"Il dialogo dei popoli\", Firenze, Parenti, 1953, pp. 186-91) nel quale il critico siciliano apparenta l'espressione al \"linguaggio dei borsari neri\" che parlano di \"scatolame\" o \"biscottame\", o a quello dei \"campieri siciliani\" che parlano di \"bestiame\" o \"pollame\". La polemica prosegu\u00ec sui giornali con un articolo dello stesso Scelba su Oggi, una nota su Il Popolo e un controarticolo dello stesso Russo .\nUtilizzi successivi.\nIl termine \u00e8 stato a lungo considerato espressione di disprezzo per la cultura, ripreso, con tale significato, da Renato Brunetta nel 2009, che ha rivolto l'epiteto a \"un culturame parassitario che sputa sentenze contro il proprio Paese: ed \u00e8 quello che si vede in questi giorni alla Mostra di Venezia\". \n\"Culturame\" \u00e8 inoltre il titolo di una trasmissione radiofonica, andata in onda tra il 2009 e il 2010 su Radio Radicale. Curata e condotta da Nicolas Ballario, trattava di tematiche legate al mondo della cultura e dell'arte."}
{"id": "2923070", "revid": "1543377", "url": "https://it.wikipedia.org/wiki?curid=2923070", "title": "Triade di Charcot", "text": "In medicina \u00e8 detta triade di Charcot la presentazione clinica di tre sintomi associati in due diverse patologie: la colangite acuta e la sclerosi multipla. Entrambe le triadi devono il nome al medico francese Jean-Martin Charcot.\nLa triade sintomatologica della colangite acuta (ma che si osserva anche nella colangite sclerosante primitiva) \u00e8 caratterizzata da ittero, febbre con brividi e dolore in ipocondrio destro (segno di Murphy positivo).\nNel contesto delle patologie neurologiche, per \"triade di Charcot\" si intende la presenza di nistagmo, tremore intenzionale e parola scandita. Questa triade caratterizza il quadro clinico della sclerosi multipla."}
{"id": "2923074", "revid": "404449", "url": "https://it.wikipedia.org/wiki?curid=2923074", "title": "Magistrato delle Contrade", "text": "Il Magistrato delle Contrade del Palio di Siena \u00e8 l'organo che sovrintende l'attivit\u00e0 delle Contrade di Siena. Si compone di tutti i Priori delle diciassette Contrade, ed \u00e8 presieduto da un Priore eletto annualmente che assume la carica di \"Rettore\".\nStoria.\nLa storia del Magistrato delle Contrade \u00e8 ormai pi\u00f9 che centenaria. Le prime informali assemblee dei Priori delle Contrade si tennero durante gli ultimi decenni dell'Ottocento; il primo \"Comitato dei Priori\" nacque nel 1887, e nel 1894 si inizi\u00f2 a discutere una proposta relativa ad una rappresentanza permanente di tutte le diciassette Contrade, che port\u00f2 appunto alla nascita del \"Magistrato\" nel 1905. L'organo si riun\u00ec per la prima volta presso la Chiesa di San Cristoforo, nel territorio della Contrada Priora della Civetta, la quale assunse il titolo di \"Priora\" grazie al fatto di aver ospitato la prima riunione del \"Magistrato delle Contrade\"\nFinalit\u00e0.\nGli scopi e le finalit\u00e0 principali del Magistrato delle Contrade, indicati nel proprio statuto, sono i seguenti:\n\u00c8 inoltre il \"Regolamento del Palio\" a riconoscere la funzione ed il ruolo di interlocutore principale tra Amministrazione Comunale e Contrade, con il fine di concorrere sinergicamente all'organizzazione del Palio stesso.\nStruttura.\nIl Magistrato delle Contrade si compone di un \"Rettore\", e del suo vice (\"Prorettore\"). Vi sono inoltre i \"deputati consiglieri\", il \"cancelliere\", il \"camerlengo\", il \"vice cancelliere archivista\", l'\"economo\" ed il \"bilanciere\"."}
{"id": "2923076", "revid": "765341", "url": "https://it.wikipedia.org/wiki?curid=2923076", "title": "Campionato sudafricano di Formula 1 1971", "text": "La stagione 1971 del Campionato sudafricano di Formula 1, fu la dodicesima della serie. Part\u00ec il 9 gennaio e termin\u00f2 il 23 ottobre, dopo 12 gare. Il campionato venne vinto da Dave Charlton su Lotus-Ford Cosworth.\nRisultati e classifiche.\nClassifica Piloti.\nVengono assegnati punti secondo lo schema seguente:"}
{"id": "2923078", "revid": "123189238", "url": "https://it.wikipedia.org/wiki?curid=2923078", "title": "Jugend (rivista)", "text": "Jugend \u2013 M\u00fcnchner illustrierte Wochenschrift f\u00fcr Kunst und Leben, ovvero \"Giovent\u00f9 - Rivista illustrata settimanale di arte e vita\", era una rivista fondata da Georg Hirth e Fritz von Ostini dedicata all'arte e alla letteratura, pubblicata a Monaco di Baviera dal 1896 fino al 1940. Dopo la morte di Hirth fu diretta da Franz Schoenberner. I caporedattori erano: Hans E. Hirsch, Theodor Riegler, Wolfgang Petzet.\nDalla rivista \"Jugend\" prese il nome lo Jugendstil, lo stile Liberty tedesco, cosa che indica come la rivista sia stata significativa per l'arte, la letteratura e soprattutto lo stile di vita liberato dalle convenzioni che \"Jugend\" propugnava: estetica, natura, nudismo venivano proposti ad una societ\u00e0 che a quel tempo portava ancora il bustino e che era vincolata da tantissime convenzioni sociali. La rivista ebbe un impatto quasi rivoluzionario e liberatorio sui paesi di lingua tedesca.\nDal 1933 la rivista non prese le distanze dal partito nazista; ciononostante, nel 1940 venne vietata."}
{"id": "2923082", "revid": "729019", "url": "https://it.wikipedia.org/wiki?curid=2923082", "title": "Armeeabteilung Kempf", "text": "Il Distaccamento d'armata Kempf (tedesco: Armeeabteilung Kempf) fu un'unit\u00e0 militare della Wehrmacht, costituita il 21 febbraio 1943 nel settore meridionale del fronte orientale della Seconda guerra mondiale. La denominazione di questo raggruppamento prende il nome dal generale Werner Kempf, l'ufficiale che ne assunse il comando al momento della sua costituzione.\nLe dimensioni di questa nuova unit\u00e0 erano superiori a quelle di un normale corpo d'armata, ma comunque inferiori a quelle di un'armata; per tale motivo si diede al contingente la denominazione di \"distaccamento d'armata\".\nIl \"Distaccamento d'armata Kempf\" fu organizzato dal feldmaresciallo Erich von Manstein (comandante dell'\"Heeresgruppe S\u00fcd\") attorno alla potente divisione Gro\u00dfdeutschland, un'unit\u00e0 dotata di oltre 100 carri armati del tipo pi\u00f9 moderno, tra cui alcuni Tiger. L'impiego di questo raggruppamento avrebbe avuto uno scopo sostanzialmente offensivo, nel pi\u00f9 ampio contesto della controffensiva tedesca dell'inizio del 1943. Le truppe comandate da Kempf svolsero un ruolo importante nel successo tedesco, penetrando in profondit\u00e0 sull'ala sinistra del Gruppo d'armate Sud e spingendosi verso Borisovka e Belgorod.\nNel corso della successiva Operazione Cittadella, il \"Distaccamento d'armata Kempf\" oper\u00f2 sul fianco destro del dispositivo d'attacco tedesco, con l'obiettivo di supportare la 4. Panzerarmee: il III. SS-Panzerkorps part\u00ec all'attacco da Belgorod nella notte tra il 4 ed il 5 luglio 1943; le altre due unit\u00e0 sotto il comando di Kempf (l'XI. e il XLII. Armeekorps) avrebbero invece mantenuto le posizioni e coperto il fianco dell'avanzata.\nL'insuccesso nella manovra di accerchiamento contro i sovietici port\u00f2 i vertici militari tedeschi ad interrompere l'attacco verso Kursk. Il \"Distaccamento d'armata Kempf\" ritorn\u00f2 sulle sue posizioni assieme alle altre unit\u00e0 dell'\"Heeresgruppe S\u00fcd\".\nIl 22 agosto 1943 il \"Distaccamento d'armata Kempf\" fu ufficialmente sciolto; il suo staff e le sue divisioni furono assegnate alla nuova 8. Armee, anch'essa inquadrata sotto nell'\"Heeresgruppe S\u00fcd\"."}
{"id": "2923084", "revid": "1534511", "url": "https://it.wikipedia.org/wiki?curid=2923084", "title": "Ghost di Faddeev-Popov", "text": "In fisica, i ghost di Faddeev-Popov (altrimenti detti campi ghost) sono campi aggiuntivi che sono stati introdotti nelle teorie di gauge per permettere di sviluppare coerentemente una teoria di campo quantistica anche in presenza di queste simmetrie, per esempio nell'ambito della formulazione funzionale di Feynman. C'\u00e8 anche un significato pi\u00f9 generale della parola \"ghost\" nella fisica teorica, discussa nella sezione \"ghost generali nella fisica teorica\".\nI ghost prendono il nome dai fisici Ljudvig Dmitrievi\u010d Faddeev e Victor Popov.\nOvercounting negli integrali sui cammini di Feynman.\nLa necessit\u00e0 dei campi ghost di Faddeev-Popov consegue dal fatto che nella formulazione lagrangiana, le lagrangiane delle teorie quantistiche dei campi con una simmetria di gauge hanno la parte cinetica determinata da un operatore singolare e non invertibile. Questo fatto non permette di trovare una soluzione unica alle configurazioni di campo, in quanto non vi \u00e8 alcuna procedura che permetta di selezionare una qualsiasi soluzione da una gamma di soluzioni fisicamente equivalenti, tutte collegate da una trasformazione di gauge. Il problema deriva dagli integrali sui cammini che creano \"errori di calcolo per eccesso\" (\"overcounting\") nelle configurazioni correlate tramite la simmetrie di gauge dal momento che quelli corrispondono allo stesso stato fisico; la misura degli integrali sui cammini contengono un fattore che non permette di ottenere risultati diversificati direttamente dall'azione originale usando metodi regolari (per es., i diagrammi di Feynman). \u00c8 possibile, tuttavia, modificare l'azione, in modo tale che i metodi regolari saranno applicabili con alcuni campi aggiuntivi, che rompono la simmetria di gauge, chiamati \"campi ghost\". Questa tecnica viene denominata \"procedura di Faddeev-Popov\" (vedi anche quantizzazione BRST). I campi ghost sono uno strumento computazionale laddove non corrispondono ad alcuna particella reale negli stati esterni: appaiono \"solo\" come particelle virtuali nei diagrammi di Feynman (si leggano i paragrafi sotto). Tuttavia sono necessari a preservare l'unitariet\u00e0, come nel caso delle particelle virtuali. \nL'esatta forma o formulazione dei ghost dipende dal particolare gauge scelto, sebbene gli stessi risultati fisici siano ottenuti con tutti i gauge. La gauge di Feynman-'t Hooft \u00e8 di solito quello pi\u00f9 semplice per tale proposito e viene assunto per il resto di questa voce.\nRelazione spin-statistica violata.\nI ghost di Faddeev-Popov, diversamente dalle altre particelle virtuali, violano la relazione spin-statistica, che \u00e8 un'altra ragione del perch\u00e9 spesso vengano considerati come particelle \"non fisiche\".\nPer esempio, nelle teorie di Yang-Mills (come la cromodinamica quantistica) i campi ghost sono campi scalari complessi (spin 0), per\u00f2 essi anticommutano come i campi fermionici che invece sono caratterizzati dall'avere spin semi-intero.\nIn generale, i campi ghost che anti-commutano sono associati alle simmetrie bosoniche, mentre i campi ghost che commutano sono associati con le simmetrie fermioniche.\nCampi di gauge e campi ghost associati.\nOgni campo di gauge ha un ghost associato, e laddove il campo di gauge acquista una massa tramite il meccanismo di Higgs, il campo ghost associato acquisisce la stessa massa (soltanto nel gauge di Feynman-'t Hooft e non per gli altri gauge).\nApparizione nei diagrammi di Feynman.\nNei diagrammi di Feynman i ghost appaiono come cicli (\"loops\") interamente chiusi composti di 3 vertici, attaccati al resto del diagramma tramite una particella gauge per ogni 3 vertici. Il loro contributo alla matrice S \u00e8 esattamente cancellato (nel gauge di Feynman-'t Hooft) tramite un contributo fornito da un loop similare di particelle di gauge con accoppiamenti di solo 3 vertici o attaccamenti di gauge al resto del diagramma. (un loop di particelle di gauge non composto interamente da tre accoppiamenti di 3 vertici non viene cancellato dai ghost). Il segno opposto del contributo fornito dal ghost e del loop di gauge \u00e8 dovuto al fatto di avere natura fermionica/bosonica opposta. (I loop chiusi di fermione hanno un -1 extra ad essi associato, cosa che non succede per i loop bosonici).\nLagrangiana del campo ghost.\nLa lagrangiana per i campi ghost formula_1 nelle teorie di Yang-Mills (dove formula_2 \u00e8 un indice nella rappresentazione aggiunta del gruppo di gauge) \u00e8 data, nel gauge di Lorenz generalizzato (formula_3), da\nIl primo \u00e8 un termine cinetico come per i regolari campi scalari complessi, e il secondo termine descrive l'interazione con i campi gauge. Da notare che nelle teorie del gauge \"abeliano\" (come l'elettrodinamica quantistica) i ghost non hanno nessun effetto poich\u00e9 le costanti di struttura formula_5 sono nulle e, di conseguenza, le particelle di ghost non interagiscono con i campi di gauge.\nGhost generici nella fisica teorica.\nI ghost di Faddeev-Popov vengono talvolta riferiti come \"ghost buoni\". I \"ghost cattivi\" rappresentano un altro significato pi\u00f9 generale della parola \"ghost\" nella fisica teorica: gli stati di norma negativi \u2014 o i campi con il segno inesatto del termine cinetico, come i ghost di Pauli-Villars \u2014 la cui esistenza permette le probabilit\u00e0 di essere negativi violando cos\u00ec l'unitariet\u00e0."}
{"id": "2923091", "revid": "1005847", "url": "https://it.wikipedia.org/wiki?curid=2923091", "title": "Provincia di San Pablo", "text": "La provincia di San Pablo \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in quattro distretti (comuni)"}
{"id": "2923092", "revid": "729019", "url": "https://it.wikipedia.org/wiki?curid=2923092", "title": "Ambrogio Bona", "text": "Biografia.\nNativo di Monza, Ambrogio Bona crebbe in Sudafrica a Kroonstad, nel Free State, dove i genitori si erano trasferiti nel 1953; tornato in Italia nel 1971 per adempiere agli obblighi militari, fu ingaggiato dall' in attesa che i suoi atti di nascita, distrutti in un incendio nell'archivio dell'ospedale monzese dov'era nato, fossero nuovamente disponibili; milit\u00f2 nel centro sportivo dell'Esercito come giavellottista e rugbista prima di essere notato dal , che lo prelev\u00f2 alla fine della leva.\nDurante il periodo militare esord\u00ec anche in Nazionale (primo incontro, una partita di Coppa FIRA contro la disputata a Ivrea il 21 maggio 1972 e terminata 6-6) e si impose quasi subito come titolare fisso: fino al 1981, infatti, furono 50 gli incontri disputati, di cui 18 da capitano: tra di essi, alcuni dei pi\u00f9 importanti del rugby italiano del dopoguerra, quali per esempio il \"tour\" del 1973 in Rhodesia e Sudafrica, la cui rilevanza fu rimarcata a 35 anni di distanza con un pubblico riconoscimento prima di un incontro del Sei Nazioni 2008, e il famoso incontro con gli \"All Blacks XV\" del 1979 a Rovigo, in cui l' fu sconfitta 12-18.\nA livello di club Bona milit\u00f2 anche nel dal 1974 al 1979, poi si trasfer\u00ec in Francia, dapprima al e poi all'; tornato in Italia milit\u00f2 nell'. Torn\u00f2 sul campo nella stagione 1991-92 nelle vesti di collaboratore di Pote Fourie, giocatore-allenatore sudafricano e terminato il campionato lasci\u00f2 definitivamente l'attivit\u00e0 agonistica.\nDa allenatore guid\u00f2 la fino al 1999; nel 2002 assunse la guida tecnica di una in crisi; l'anno successivo, l'allora presidente, Gioberto Ciucci si ritir\u00f2 e gli cedette a titolo gratuito la propriet\u00e0 dello stesso club.\nCon l'ingresso nell'assetto proprietario del Rugby Roma di Paolo Abbondanza Bona mantenne la presidenza del club, incarico dal quale si dimise nell'ottobre 2006 in contrasto con gli obiettivi societari del socio di maggioranza.\nDal 2014 \u00e8 parte del Consiglio Nazionale Arbitri presso la FIR."}
{"id": "2923094", "revid": "1573940", "url": "https://it.wikipedia.org/wiki?curid=2923094", "title": "Arborophila chloropus merlini", "text": "La pernice dell'Annam (Arborophila chloropus subsp. merlini ()) \u00e8 un uccello della famiglia Phasianidae.\nSottospecie endemica del Vietnam, vive nelle foreste della Catena Annamita. La si pu\u00f2 trovare nel Parco nazionale di Bach Ma."}
{"id": "2923095", "revid": "110157", "url": "https://it.wikipedia.org/wiki?curid=2923095", "title": "Cudhi", "text": "Cudhi \u00e8 una frazione del comune di Croia in Albania (prefettura di Durazzo).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Croia, Bubq, Fush\u00eb Kruj\u00eb, Kod\u00ebr Thuman\u00eb e Nik\u00ebl a costituire la municipalit\u00e0 di Croia.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2923096", "revid": "110157", "url": "https://it.wikipedia.org/wiki?curid=2923096", "title": "Kod\u00ebr Thuman\u00eb", "text": "Kod\u00ebr Thuman\u00eb \u00e8 una frazione del comune di Croia in Albania (prefettura di Durazzo).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bubq, Croia, Cudhi, Fush\u00eb Kruj\u00eb e Nik\u00ebl a costituire la municipalit\u00e0 di Croia.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2923099", "revid": "287204", "url": "https://it.wikipedia.org/wiki?curid=2923099", "title": "Provincia di Cajamarca", "text": "La provincia di Cajamarca \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in dodici distretti (comuni)"}
{"id": "2923100", "revid": "110157", "url": "https://it.wikipedia.org/wiki?curid=2923100", "title": "Nik\u00ebl", "text": "Nik\u00ebl \u00e8 una frazione del comune di Croia in Albania (prefettura di Durazzo).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bubq, Croia, Cudhi, Fush\u00eb Kruj\u00eb e Kod\u00ebr Thuman\u00eb a costituire la municipalit\u00e0 di Croia.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2923109", "revid": "767487", "url": "https://it.wikipedia.org/wiki?curid=2923109", "title": "Jean-Michel Larqu\u00e9", "text": ""}
{"id": "2923119", "revid": "2036985", "url": "https://it.wikipedia.org/wiki?curid=2923119", "title": "Istituto ortopedico Gaetano Pini", "text": "L'Istituto ortopedico Gaetano Pini \u00e8 una struttura ospedaliera della citt\u00e0 di Milano e fa parte, insieme al CTO di Milano e al Polo Fanny Finzi Ottolenghi, dell\u2019ASST Gaetano Pini-CTO. \u00c8 uno dei pi\u00f9 antichi istituti ortopedici d'Italia. \nHa le sue origini nella \"Scuola dei Rachitici\" fondata nel 1874 da Gaetano Pini allo scopo di curare i tanti bambini affetti in quell\u2019epoca da rachitismo e nell'\"Ambulatorio ortopedico\" realizzato dal suo collaboratore Pietro Panzeri.\nDiventato \"Pio Istituto dei rachitici\" nel 1881, nei primi anni del Novecento sotto la direzione di Riccardo Galeazzi la struttura vede gettate le basi di un ospedale ortopedico moderno, con l'apertura di nuovi reparti e la costruzione di nuovi padiglioni (fra cui il \"Rifugio Finzi\" a Gorla). L'ospedale diventa sede della prima cattedra di ortopedia dell'Universit\u00e0 degli studi di Milano.\nL'Istituto, oggi Presidio Pini, \u00e8 considerato uno dei centri di eccellenza nazionali per la cura delle malattie dell'apparato muscolo scheletrico e delle patologie reumatologiche.\nIl Gaetano Pini.\nL'Azienda Socio Sanitaria Territoriale Gaetano Pini-CTO, punto di riferimento per l\u2019ortopedia, la riabilitazione specialistica e la reumatologia nasce nel 2016 a seguito dell\u2019accorpamento tra l\u2019AO Istituto Ortopedico Gaetano Pini e l\u2019Ospedale CTO di Milano, in ottemperanza al D.lgs 23/2015 della Regione Lombardia. \nL\u2019ASST Pini-CTO \u00e8 formata dal Presidio Ospedaliero Gaetano Pini, il Presidio Ospedaliero CTO e il Polo Riabilitativo Fanny Finzi-Ottolenghi. \nIl Presidio ospedaliero Gaetano Pini \u00e8 l\u2019evoluzione della Scuola ortopedica milanese. Oggi \u00e8 un Ospedale specializzato in patologie dell\u2019apparato muscolo-scheletrico, reumatologia e fisiatria, fornito di sofisticate tecniche di imaging, sale operatorie convenzionali e dotate di robotica, in grado di accogliere ogni anno oltre 300.000 utenti. \nIl CTO \u00e8 punto di riferimento per le aree specialistiche dell\u2019ortopedia-traumatologia, della chirurgia della mano e della riabilitazione dei pazienti medullolesi. Da diversi anni svolge un\u2019importante attivit\u00e0 riabilitativa in ambito cardiologico, respiratorio e in quello neurologico con il Centro per la Malattia di Parkinson e i Parkinsonismi. \nIl Polo Riabilitativo Fanny Finzi-Ottolenghi \u00e8 l\u2019evoluzione del Rifugio di viale Monza nato nel 1915 come sezione Fisioterapica destinata all\u2019attivit\u00e0 riabilitativa. Nei primi anni 2000 inaugura una nuova struttura contemporanea dedicata alla Medicina Fisica e alla Riabilitazione.\nSedi e struttura.\nLe sedi sono tre:\nNelle tre sedi sono dislocati: "}
{"id": "2923122", "revid": "775372", "url": "https://it.wikipedia.org/wiki?curid=2923122", "title": "Caso Standard Liegi-Waterschei", "text": "Il caso Standard Liegi-Waterschei \u00e8 un caso di corruzione di calciatori al fine di assicurare allo Standard Liegi la vittoria del Division I 1981-1982.\nFatti.\nTra il 1980 e il 1983 lo Standard Liegi \u00e8 uno dei protagonisti del calcio belga ed \u00e8 allenato dal 1981 da Raymond Goethals. Il club ha vinto due titoli consecutivi di campione del Belgio (1982 e 1983), e due Supercoppa del Belgio (1981 e 1983).\nNella stagione 1981-1982 raggiunge la finale di Coppa delle Coppe, affrontando il allo stadio Camp Nou e, nello stesso anno, ha due punti di vantaggio sull'Anderlecht.\nIndagini.\nLa vicenda nacque nell'ottobre 1983 da un'inchiesta sul calcio professionistico e, dal 22 febbraio 1984, le indagini furono condotte dallo Standard BSR, che colleg\u00f2 i conti del club ad un sequestro di denaro contante parallelo, fatto amministratore delegato Roger Petit. Due giorni dopo, il 24 febbraio, Roger Petit e Raymond Goethals confessarono: hanno commesso falso per eludere il pagamento dell'imposta. Il capitano dello Standard Liegi, Eric Gerets, fu sottoposto all'interrogatorio il 28 febbraio. La gara Standard Liegi-Waterschei dell'8 maggio 1982, l'ultima di quella stagione che ha permesso allo Standard Liegi di diventare Campione del Belgio, era stata truccata.\nRaymond Goethals non aveva mai vinto un Campionato in Belgio, nonostante i risultati eccellenti con l'Anderlecht, e, sul finire della stagione, divenne sempre pi\u00f9 sospettoso. Convinto di una congiura per garantire che lo Standard Liegi non vincesse il titolo e diventato nervoso, decise di acquistare l'ultima partita della stagione contro il Waterschei, in cui bastava un pareggio per vincere lo Scudetto. Ci furono anche delle coincidenze: il fratello di G\u00e9rard Plessers giocava per Waterschei, \u00e8 stato un vicino di casa di Eric Gerets, ed egli stesso era un amico del capitano Waterschei Roland Janssen. Prima della partita, Eric Gerets chiese a Roland Janssen di farli vincere, anche in vista della partita contro il , in cambio di un importo di 420.000 franchi belgi (circa 10.400 euro). Lo Standard Liegi vinse sul campo per 3-1 e, di conseguenza, vinse lo Scudetto. Poco meno di due anni dopo il caso venne scoperto.\nSentenza.\nNell'aprile 1984, la Federazione calcistica del Belgio decise di emettere le seguenti squalifiche:\nTesserati societ\u00e0\nCalciatori\nAllo Standard Liegi non fu revocato lo Scudetto e non fu retrocesso a causa della prescrizione.\nA causa delle squalifiche lo Standard Liegi fu costretto a finire il Division I 1983-1984 con i giocatori giovani. Dopo questa inchiesta lo Standard Liegi ha dovuto aspettare il Pro League 2007-2008 per rivincere il titolo, seguito da un altro nella stagione 2008-2009."}
{"id": "2923124", "revid": "1305772", "url": "https://it.wikipedia.org/wiki?curid=2923124", "title": "Mollas", "text": ""}
{"id": "2923127", "revid": "315235", "url": "https://it.wikipedia.org/wiki?curid=2923127", "title": "Azienda speciale", "text": "Un'azienda speciale (aziende municipali o \"municipalizzate\" se facenti capo a comuni italiani), nell'ordinamento giuridico italiano, \u00e8 un ente pubblico economico senza scopo di lucro definito quale \"ente strumentale\" di un ente locale.\n\u00c8 dotato di personalit\u00e0 giuridica, di autonomia imprenditoriale e di proprio statuto, approvato dal consiglio comunale o provinciale ovvero dall'organo legislativo di una regione o provincia autonoma.\nStoria.\nLa prima disciplina di tali aziende risale alla legge 29 marzo 1903, n. 103; il successivo R.D. 15 ottobre 1925, n. 2578, estese alle province la possibilit\u00e0 di costituirle e, similmente alla legge 103/1903, ne affid\u00f2 la direzione ad un \"direttore\" che rispondeva ad una \"commissione amministratrice\", la quale era eletta dal consiglio comunale o provinciale ed eleggeva, nel proprio seno, un \"presidente\".\nLa materia venne poi profondamente innovata dalla legge 8 giugno 1990, n. 142 che introdusse la possibilit\u00e0 di trasformarle in societ\u00e0 per azioni, soggette dunque al diritto privato ed alla tassazione poich\u00e9 - anche se di propriet\u00e0 interamente pubblica - si tratta di societ\u00e0 a scopo di lucro.\nPoich\u00e9 tale trasformazione comportava appunto la tassazione degli utili di tali societ\u00e0, il governo Dini, per incentivare le privatizzazioni in Italia, garant\u00ec con la 28 dicembre 1995, n. 549 una esenzione fiscale triennale a queste nuove societ\u00e0. Tale agevolazione si configur\u00f2 tuttavia come misura distorsiva del mercato ed in sede europea nel 1997 fu avviato un procedimento di infrazione verso l'Italia, chiusosi nel 2002. Contrariamente a quanto spesso sostenuto, la Commissione europea non ha affatto imposto la privatizzazione dei servizi pubblici, bens\u00ec ha ritenuto illegittime incentivazioni pubbliche ed altre agevolazioni fiscali a societ\u00e0 di diritto privato che, pur discendendo da ex municipalizzate, operano sul mercato.\nCaratteristiche.\nEsse formalmente sono organismi di diritto pubblico nonch\u00e9 enti strumentali ai sensi dell'art. 114 del d.lgs. 18 agosto 2000, n. 267 ma aventi natura sostanziale di enti pubblici economici e non nella pubblica amministrazione italiana in quanto - secondo la sentenza della Suprema Corte di Cassazione 15 dicembre 1997 n. 12654 esercitano attivit\u00e0, strumentale al pubblico interesse, configurabile per\u00f2 come attivit\u00e0 di impresa,\nessendo soggette a tassazione in quanto loro attivit\u00e0 di gestione di un servizio pubblico produce reddito imponibile. Sono inoltre soggette, ai sensi del codice dei contratti pubblici, alla normativa sugli appalti pubblici.\nTuttavia il processo delle privatizzazioni in Italia nella gestione dei servizi pubblici ha spesso comportato il proliferare di Consigli di Amministrazione, cariche e figure varie ed inoltre in alcuni casi nomine ed assunzioni clientelari e/o il dissesto finanziario di queste societ\u00e0 \"privatizzate\", problemi erroneamente attribuiti alle \"municipalizzate\" di diritto pubblico ma pi\u00f9 spesso da attribuire alla maggior libert\u00e0 gestionale garantita dalle societ\u00e0 di diritto privato da esse scaturite. Infatti, spesso il termine \"municipalizzata\" viene usato per indicare la societ\u00e0 di diritto privato (SpA, Srl, ecc.) ed a scopo di lucro nata da una privatizzazione che ha trasformato l'originaria azienda municipalizzata, di diritto pubblico, in societ\u00e0 di diritto privato il cui capitale sociale pu\u00f2 anche, in parte o in toto, essere rimasto nelle mani dell'ente locale di origine (Comune, Provincia, ecc.). Questa trasformazione ha comportato una maggior libert\u00e0 procedurale nelle assunzioni di personale e nelle nomine della dirigenza, in quanto esse avvengono in base a norme civilistiche e su direttive \"della propriet\u00e0\" e non pi\u00f9 sulla base delle norme pubblicistiche applicabili all'ente locale.\nDisciplina normativa.\nPrima della legge 142/1990, le aziende speciali - correntemente denominate \"aziende municipali/provinciali\" (o \"municipalizzate/provincializzate\") - dal punto di vista sostanziale costituivano organizzazione strumentale all'ente locale per lo svolgimento di taluni compiti consistenti generalmente nell'erogazione di particolari servizi pubblici; non erano cio\u00e8 dotate di personalit\u00e0 giuridica autonoma e si configuravano come aziende autonome nell'ambito dell'ente locale di riferimento (comune o provincia).\nAi sensi della 142/1990, in particolare all'art. 23 si prevedevano due distinte figure organizzative:\nAi fini di cui al comma 6 dell'art. 23 della legge 142/1990 sono fondamentali i seguenti atti:\nLa definizione di \"ente strumentale dell'ente locale dotato di personalit\u00e0 giuridica, di autonomia imprenditoriale e di proprio statuto, approvato dal consiglio comunale o provinciale\" rispecchia l'art. 114, comma 1 del TUEL, che ha recepito quanto disposto dall'art. 23 della legge 142/1990. La sua definizione comprende anche il fatto che:\nLe aziende speciali sono oggi previste dal Titolo V del citato \"Testo Unico degli Enti Locali\" che possono eventualmente costituirle per la gestione dei \"servizi pubblici locali\", cio\u00e8 quei servizi che \"abbiano per oggetto produzione di beni ed attivit\u00e0 rivolte a realizzare fini sociali e a promuovere lo sviluppo economico e civile delle comunit\u00e0 locali\" (art. 112). Si tratta ad esempio della gestione di acquedotti, fognature, trasporto pubblico ecc. Infine le regioni italiane, pur in mancanza di una disciplina specifica a livello statale, analoga a quella relativa ai comuni e alle province, possono costituire aziende autonome al loro interno con legge regionale, in virt\u00f9 dell'autonomia legislativa di cui sono dotate."}
{"id": "2923135", "revid": "1305772", "url": "https://it.wikipedia.org/wiki?curid=2923135", "title": "Klos", "text": ""}
{"id": "2923140", "revid": "1543377", "url": "https://it.wikipedia.org/wiki?curid=2923140", "title": "Fanga", "text": "Fanga \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 4 nuclei abitati:"}
{"id": "2923141", "revid": "122115645", "url": "https://it.wikipedia.org/wiki?curid=2923141", "title": "Lese", "text": "Il Lese (nome moderno del fiume Acheronte o Akeronte) \u00e8 un fiume della Calabria. Il suo nome antico \u00e8 l'idronimo da cui deriva il nome di Cerenzia, \"Akerontia\" / Acerenthia/ \"Akerentia\". \u00c8 il maggiore affluente del fiume Neto.\nNasce dal Monte Pettinascura (1.689 m s.l.m.), dal versante est dell'altopiano della Sila. Il suo corso ha una lunghezza di 43\u00a0km circa e si interrompe, confluendo appunto nel Neto, in localit\u00e0 \u201cTimpa del Salto\u201d, vicino al paese di Belvedere di Spinello. Durante il suo cammino incamera nel suo letto, ben 39 ruscelli. \u00c8 un fiume di confine, poich\u00e9 delimita parte dei confine fra la provincia di Cosenza e quella di Crotone, separando i comuni di San Giovanni in Fiore (Cs) e Savelli (Kr). \u00c8 tra i fiumi pi\u00f9 pescosi della Calabria, nelle cui acque si possono trovare anche le anguille. Attraversa un versante della Sila molto interessante, producendo lungo il suo percorso alcune cascate anche se di piccolo salto. \nGli affluenti del fiume Lese sono solo ruscelli a carattere torrentizio. I principali sono stati catalogati in 39 piccoli affluenti."}
{"id": "2923144", "revid": "1013865", "url": "https://it.wikipedia.org/wiki?curid=2923144", "title": "Belsh", "text": "Belsh \u00e8 un comune albanese situato nella prefettura di Elbasan. \u00c8 il centro principale della regione della Dumrea.\nIn seguito alla riforma amministrativa del 2015, sono stati accorpati a Belsh i comuni di Fierz\u00eb, Grekan, Kajan e Rras\u00eb, portando la popolazione complessiva a 19.503 abitanti (dati del censimento 2011).\nStoria.\nNel 1982 \u00e8 stata scoperta una tomba a tumulo con molte sepolture, utilizzata dal VI al IV secolo a.C.. Sono stati trovati corredi funebri di particolare interesse, con armi, gioielli e vasi in bronzo riferibili a tutte le maggiori culture contemporanee dell'area mediterranea."}
{"id": "2923147", "revid": "106683185", "url": "https://it.wikipedia.org/wiki?curid=2923147", "title": "Christina Schollin", "text": "Biografia.\nChristina Schollin ha debuttato nel cinema nel 1956, recitando in alcune pellicole piuttosto famose in Svezia; vanno citate Fanny e Alexander, Esistono gli angeli?, Il mio caro John, Il segno. La sua carriera negli anni 90 si \u00e8 limitata ad alcune apparizioni in serie tv fino a non essere praticamente pi\u00f9 attiva.\n\u00c8 sposata dal 1962 con l'attore \"Hans Wahlgren\" e possiede una boutique a Stoccolma.\nLei e i suoi familiari erano amici di Bob Marley: il cantante era sempre loro ospite durante i suoi viaggi in Svezia.\nNel 1966 ha rifiutato la parte in un film con Elvis Presley."}
{"id": "2923149", "revid": "729019", "url": "https://it.wikipedia.org/wiki?curid=2923149", "title": "Stazione di Cremona Porta Milano", "text": "La stazione di Cremona Porta Milano era il capolinea cremonese della linea ferroviaria per Iseo, gestita dalla Societ\u00e0 Nazionale Ferrovie e Tramvie.\nPosta alla periferia occidentale della citt\u00e0, fu in esercizio dal 1926 al 1956.\nStoria.\nLa stazione fu aperta nel 1926, al completamento della ferrovia Cremona\u2013Soresina, completata fino a Iseo nel 1932.\nL'impianto fu realizzato come struttura passante, dato che si raccordava verso est alla stazione FS, ma fu gestito come scalo di testa. Il raccordo con la stazione FS fu aperto al traffico passeggeri solo per brevi periodi, nel 1930-31, nel 1943-45 e nel 1954-56, a causa dell'opposizione delle Ferrovie dello Stato, concorrenti della SNFT.\nLa stazione fu chiusa nel 1956 insieme all'intera linea; per un certo periodo serv\u00ec da capolinea per le corriere dirette fuori citt\u00e0.\nStrutture e impianti.\nIl fabbricato viaggiatori era una costruzione a due piani ancora esistente sebbene in stato di degrado.\nIl piazzale ferroviario disponeva di quattro binari, uno solo dei quali servito da marciapiede; il primo di essi, tronco, serviva direttamente il magazzino merci.\nErano inoltre presenti un magazzino merci, demolita successivamente alla chiusura della linea, una rimessa locomotive a due binari in seguito riconvertita quale ricovero per autobus, una torre dell'acqua e un fabbricato adibito ad officina sociale. Oltre a un binario di servizio che terminava con una piattaforma girevole posta lateralmente rispetto alla rimessa, dietro quest'ultima era inoltre presente un ulteriore fascio di due binari.\nInterscambi.\nPer ovviare all'inconveniente della mancata attivazione del raccordo per un servizio passeggeri con la stazione delle Ferrovie dello Stato, la SNFT organizz\u00f2 un servizio autobus tra i due impianti, impiegando Fiat 18 BL.\nNel 1952, la SEB che eserciva la rete filoviaria di Cremona, decise di istituire un'autolinea urbana, la B, per collegare la stazione SNFT al centro cittadino.\nLa stazione si trovava nei pressi dell'omonima fermata della tranvia Piacenza-Cremona della SIFT."}
{"id": "2923152", "revid": "250563", "url": "https://it.wikipedia.org/wiki?curid=2923152", "title": "Formula 2 stagione 1967", "text": ""}
{"id": "2923154", "revid": "1543377", "url": "https://it.wikipedia.org/wiki?curid=2923154", "title": "Gory (Mali)", "text": "Gory \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 10 nuclei abitati:"}
{"id": "2923159", "revid": "1543377", "url": "https://it.wikipedia.org/wiki?curid=2923159", "title": "Mercedes-Benz R170", "text": "R170 \u00e8 la sigla di un'autovettura roadster di fascia medio-alta prodotta dalla Casa automobilistica tedesca Mercedes-Benz dal 1996 al 2004 e facente parte della cosiddetta Classe SLK.\nStoria e profilo.\nGenesi.\n\u00c8 da poco prima del lancio della Classe C W202 che la Casa di Stoccarda ha in mente di derivare da quest'ultima una roadster che andasse a posizionarsi sotto la pi\u00f9 esclusiva SL R129. Al momento della presentazione della W202, erano gi\u00e0 stati diffusi alcuni schizzi riguardanti la futura piccola roadster, e gi\u00e0 quei primi disegni si capiva la volont\u00e0 dei vertici Mercedes-Benz di proporre qualcosa di particolare. Lo si capiva osservando che in quei disegni il tetto della vettura non era costituito dalla classica capote in tela, bens\u00ec da un tetto ripiegabile in metallo. Si sarebbe trattato di qualcosa di inconsueto, anche se sicuramente di gi\u00e0 visto, anche se molto tempo prima. Fu infatti la francese Peugeot, oltre sessant'anni prima, a proporre questa soluzione cos\u00ec particolare. Poi, nei decenni successivi non si vide pi\u00f9 niente del genere nella produzione automobilistica in serie. La nuova roadster tedesca avrebbe quindi riproposto questa chicca particolare per catturare l'interesse della potenziale clientela.\nLe prime impressioni si consolidarono ulteriormente nel 1994, quando al Salone di Torino venne svelato il primo prototipo prefigurante la roadster definitiva. In questo caso, la vettura non montava nessun tetto in metallo, n\u00e9 tantomeno una capote in tela. La soluzione del tetto metallico ripiegabile riapparve per\u00f2 alla presentazione del secondo prototipo, che il pubblico ha potuto apprezzare in entrambe le configurazioni.\nDebutto.\nLa presentazione ufficiale della vettura di serie si ebbe al Salone di Torino del 1996: il codice di progetto era \"R170\", ma la sigla commerciale del nuovo modello era SLK, che in tedesco sta per \"Sportlich Leicht Kurz\", ossia \"sportiva leggera a passo corto\". Tale sigla va ad inaugurare una serie di generazioni di roadster di fascia medio-alta. La \"R170\" \u00e8 stata la prima di queste generazioni.\nLinea ed interni.\nLe linee della SLK \"R170\" erano una perfetta sintesi di sportivit\u00e0, eleganza e sobriet\u00e0. L'\u00e9quipe di Bruno Sacco, in collaborazione con la Karmann, \u00e8 riuscita a creare una silhouette che mantiene il suo equilibrio e le sue perfette proporzioni sia da aperta che da chiusa. L'aspetto della roadster-coup\u00e9 tedesca risulta ancor pi\u00f9 slanciato se si considerano le sue dimensioni compatte: in effetti la SLK \"R170\" \u00e8 stata la prima Mercedes-Benz di serie nella storia a rimanere sotto la soglia dei 4 metri di lunghezza, anche se di soli 5 mm. Nonostante ci\u00f2, il corpo vettura appare assai scattante ed anche molto filante, basti pensare che il Cx \u00e8 di 0.33, un valore che all'epoca era di particolare rilievo.\nIl lungo cofano motore, tipico di tutte le roadster, \u00e8 caratterizzato dalle due nervature longitudinali che richiamano alla mente il cofano delle 300SL (roadster e coup\u00e9) degli anni cinquanta. I fari anteriori sono molto meno spigolosi di quelli utilizzati per esempio sulla Classe C o sulla Classe S W140 e concorrono a rendere pi\u00f9 morbida la vista del muso. La fiancata \u00e8 semplice ma assai efficace e la sua vista consente di apprezzare la coda molto corta e caratterizzata da gruppi ottici di forma triangolare come quelli della berlina W202, ma di dimensioni relativamente maggiori, in modo da accrescerne l'aggressivit\u00e0. Il vano bagagli contiene anche il vano di alloggiamento del tetto pieghevole, il cui azionamento avviene per mezzo di un dispositivo elettroidraulico che sfrutta una pompa e cinque cilindretti idraulici che lavorano a 200 bar di pressione. L'operazione di apertura/chiusura del tetto richiede 25 secondi.\nL'abitacolo \u00e8 prima di tutto d'impostazione sportiva, ma immediatamente dopo il primo sguardo si nota anche l'eleganza degli abbinamenti cromatici ed il livello delle finiture e dei materiali utilizzati. I sedili non hanno un'intelaiatura a molle, ma in metallo flessibile, su cui viene montata un morbido cuscino in poliuretano. Tale sistema permette di avere sedili meno ingombranti e quindi di lasciare pi\u00f9 spazio ai due occupanti in una vettura dall'abitacolo non certo enorme. Il bagagliaio ovviamente concede maggior spazio ai bagagli in caso di tetto chiuso. In questa configurazione, lo spazio \u00e8 addirittura pi\u00f9 che buono, relativamente al tipo di vettura.\nStruttura e telaio.\nIl pianale della \"R170\" \u00e8 lo stesso della W202, ma con passo accorciato di ben 29 cm. Data la tipologia di vettura, la scocca \u00e8 stata adeguatamente irrobustita, cos\u00ec da garantire una guida brillante anche a tetto aperto, senza il rischio di scompensi telaistici. A proposito di sicurezza, sulla SLK vanno segnalati i robusti montanti del parabrezza che, agendo con i due altrettanto robusti roll-bar posti dietro i poggiatesta, garantiscono adeguata incolumit\u00e0 agli occupanti in caso di ribaltamento della vettura. Degno di nota \u00e8 anche il pannello parafiamma, studiato appositamente anche per fornire protezione alle gambe di conducente e passeggero in caso di urto frontale.\nAnche la meccanica di sospensioni ed impianto frenante derivano da quelle della berlina W202. Le sospensioni sono state per\u00f2 ritarate in funzione di un utilizzo pi\u00f9 sportivo, per esempio con gli ammortizzatori irrigiditi, ma senza per questo pregiudicare una guida confortevole. Ritroviamo quindi l'avantreno a quadrilateri deformabili ed il retrotreno multilink. I freni a disco sono autoventilanti all'avantreno, com'\u00e8 oramai consuetudine su vetture di questo lignaggio, mentre lo sterzo \u00e8 a circolazione di sfere.\nMotorizzazioni.\nAl suo debutto, la \"R170\" \u00e8 stata proposta principalmente in due varianti, ossia un 2 litri aspirato da 136 CV ed un 2.3 litri sovralimentato mediante compressore volumetrico da 193 CV. Per alcuni mercati europei, tra cui il nostro, \u00e8 stata proposta anche una terza versione mossa da un 2 litri con compressore, ma di potenza quasi identica a quella della versione 2.3 (192 CV). Le due versioni sovralimentate sono riconoscibili esternamente per la scritta \"Kompressor\" sul parafango anteriore. In ogni caso, non sono state previste motorizzazioni a gasolio. Tutti i motori sono accoppiati ad un cambio manuale a 5 marce.\nLa produzione dei primi esemplari parte nel luglio del 1996 presso lo stabilimento Mercedes-Benz di Brema, lo stesso che ospita le linee di produzione della pi\u00f9 grande e costosa \"R129\", mentre in Italia la roadster viene commercializzata a partire dal novembre dello stesso anno.\nEvoluzione.\nIl successo della piccola roadster \u00e8 immediato e duraturo, e pare non conoscere soste. A fronte di un volume di vendite previsto di circa 35-37\u00a0000 vetture l'anno, la Casa tedesca si \u00e8 trovata a fare i conti con ben 55\u00a0000 vetture vendute gi\u00e0 nel primo anno di produzione.\nLa \"R170\", tra l'altro, \u00e8 rimasta pressoch\u00e9 invariata nella gamma per tre anni e mezzo, continuando per\u00f2 a mietere successi di vendita non indifferenti.\nSolo nella primavera del 2000 la \"R170\" beneficia di un restyling volto a renderne pi\u00f9 fresche e dinamiche le linee. Presentata al Salone di Detroit di quell'anno, la \"R170\" restyling propone esternamente nuovi paraurti anteriore e posteriore, frecce direzionali sugli specchietti, fari posteriori leggermente ridisegnati e maniglie porta in tinta. Nell'abitacolo, spiccano i nuovi inserti in alluminio, oppure, a scelta, dei nuovi inserti in radica. Meccanicamente, la nuova SLK \"R170\" presenta non poche novit\u00e0, prima fra tutte il nuovo motore V6 da 3.2 litri e 218 CV di potenza massima. I due motori da 2 e 2.3 litri sovralimentati, vengono rivisti per non sovrapporsi pi\u00f9 l'uno sull'altro: in questo modo, il 2 litri Kompressor viene depotenziato a 163 CV, mentre quello da 2.3 litri viene portato a 197 CV. Inoltre, con l'aggiornamento di mezza et\u00e0, la versione 2 litri Kompressor viene proposta per tutta l'Europa, Germania compresa.\nMa la novit\u00e0 forse pi\u00f9 importante \u00e8 l'adozione del nuovo cambio manuale a 6 rapporti, che permette alla 200K da 163CV di non rimpiangere la precedente versione in termini di prestazioni, pur rinunciando a 29 CV di potenza. Grazie alla 6\u00aa marcia lunga che prende il posto della 5\u00aa, i consumi autostradali migliorano; mentre nel misto stretto la 3\u00aa marcia viene ora sostituita da 3a e 4a che grazie ad una sapiente spaziatura dei rapporti fanno raggiungere al complesso motore-cambio la forma migliore.\nNel 2001, circa un anno dopo il restyling, la gamma si amplia con l'arrivo della versione AMG, mossa dal 3.2 litri gi\u00e0 impiegato nella normale produzione, ma sovralimentato a sua volta da un compressore volumetrico. La potenza, grazie anche ad altri accorgimenti e rivisitazioni, sale a ben 354 CV. Per questa versione, vengono apportate modifiche anche all'abitacolo, in modo da renderlo pi\u00f9 sportiveggiante. Inoltre, \u00e8 l'unica SLK \"R170\" ad avere di serie un cambio automatico a 5 rapporti.\nLa produzione della \"R170\" termina nella primavera del 2004, quando viene lanciata la seconda serie della SLK, ossia la R171.\nRiepilogo caratteristiche.\nDi seguito vengono riportate le varie versioni previste per la SLK \"R170\":"}
{"id": "2923161", "revid": "1543377", "url": "https://it.wikipedia.org/wiki?curid=2923161", "title": "Guidim\u00e9", "text": "Guidim\u00e9 \u00e8 un comune rurale del Mali, capoluogo del circondario di Y\u00e9liman\u00e9, nella regione di Kayes.\nIl territorio \u00e8 raggiungibile per via aerea tramite l'aeroporto di Y\u00e9liman\u00e9 (IATA: EYL, ICAO: GAYE) situato alla periferia Nord dell'abitato di Y\u00e9liman\u00e9, maggiore centro e sede amministrativa del comune di Guidim\u00e9."}
{"id": "2923163", "revid": "258125", "url": "https://it.wikipedia.org/wiki?curid=2923163", "title": "Associazione Internazionale degli Automobil Club Riconosciuti", "text": ""}
{"id": "2923164", "revid": "287204", "url": "https://it.wikipedia.org/wiki?curid=2923164", "title": "Guidime", "text": ""}
{"id": "2923173", "revid": "1543377", "url": "https://it.wikipedia.org/wiki?curid=2923173", "title": "Kiran\u00e9 Kaniaga", "text": "Kiran\u00e9 Kaniaga \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 10 nuclei abitati:"}
{"id": "2923174", "revid": "110157", "url": "https://it.wikipedia.org/wiki?curid=2923174", "title": "Kazakstan Ortalyk koncert zaly", "text": "Il Kazakstan Ortalyk koncert zaly () \u00e8 una sala da concerto che si trova accanto al palazzo presidenziale Ak Orda a Nur-Sultan, la capitale del Kazakistan. \u00c8 stato inaugurato dal Presidente del Kazakistan Nursultan Nazarbayev nel Giorno dell'Indipendenza del Kazakistan, il 15 dicembre 2009.\nDescrizione.\nLa forma dell'edificio ricorda la dinamicit\u00e0 dei petali di un fiore come metafora del dinamismo della musica stessa. La struttura esterna dell'edificio \u00e8 costituita da una serie di pareti inclinate curve in cemento rivestite con pannelli di vetro trasparente retro-verniciato blu. Queste strutture proteggono al loro interno le funzioni dell'edificio dalle severe condizioni climatiche di Nur-Sultan.\nSu un totale di l'edificio ospita tre sale di musica per , 400 e 200 posti ciascuna, ristoranti, negozi, bar e una hall alta 30 metri che si estende su oltre . Uno dei concetti principali del progetto, realizzato dall'architetto italiano Manfredi Nicoletti, era infatti quello di creare una piazza interna pubblica a scala urbana capace di accogliere i cittadini di Nur-Sultan per tutto l'anno, indipendentemente dalla presenza di concerti o avvenimenti pubblici.\nLa sala concerti principale ha un totale di posti a sedere ed \u00e8 una delle pi\u00f9 grandi al mondo del suo genere. Questa sala \u00e8 in grado di ospitare una moltitudine di eventi differenti, concerti di musica classica, rock, pop, balletto, cinema e conferenze grazie alla sua estrema flessibilit\u00e0 acustica. Questa \u00e8 data da un sistema di tende acustiche e da una particolare conformazione del controsoffitto detta a buco nero, che assorbe la maggior parte delle riflessioni acustiche della sala.\nAnche le due sale minori sono state concepite per essere flessibili in quanto possono ospitare sia musica da camera che proiezioni cinematografiche che conferenze."}
{"id": "2923177", "revid": "287204", "url": "https://it.wikipedia.org/wiki?curid=2923177", "title": "Kirane Kaniaga", "text": ""}
{"id": "2923189", "revid": "1543377", "url": "https://it.wikipedia.org/wiki?curid=2923189", "title": "Konsiga", "text": "Konsiga \u00e8 un comune rurale del Mali facente parte del circondario di Y\u00e9liman\u00e9, nella regione di Kayes.\nIl comune \u00e8 composto da 3 nuclei abitati:"}
{"id": "2923193", "revid": "466539", "url": "https://it.wikipedia.org/wiki?curid=2923193", "title": "Terra 3", "text": "Terra 3 \u00e8 un universo alternativo immaginario ambientato nell'Universo DC. \u00c8 la Terra di una realt\u00e0 alternativa nel multiverso DC. Comparve per la prima volta in \"Justice League of America\" n. 29 (1964).\nStoria di pubblicazione.\nPre-crisi.\nNella storia, \u00e8 un'immagine speculare della Terra che conosciamo. Su Terra 3, Cristoforo Colombo era un americano che scopr\u00ec l'Europa; l'Inghilterra (una colonia americana) vinse la libert\u00e0 in una forma alternativa della Guerra d'indipendenza americana (dove Washington arrese la sua spada a Cornwallis); il presidente John Wilkes Booth fu assassinato dall'attore Abraham Lincoln; e Lex Luthor (qui chiamato Alexander Luthor) \u00e8 il solo supereroe su una Terra altrimenti occupata interamente dai super criminali, molti dei quali sono versioni malvagie alternative dei pi\u00f9 grandi eroi della DC. La versione alternativa della Justice League of America di Terra 3 \u00e8 il Sindacato del Crimine d'America.\nTerra 3 fu distrutta da un'onda di anti-materia nella scena d'apertura di \"Crisi sulle Terre infinite\". Il solo sopravvissuto \u00e8 il figlio di Alexander Luthor e di Lois Lane Luthor, Alexander Luthor Jr..\nTerra anti-materiale.\nNella continuit\u00e0 post-\"Crisi\" e pre-\"52\", il multiverso si fuse in un singolo universo. La maggior parte della storia di Terra 3 sopravvisse nella forma di una simile Terra anti-materiale di \"JLA: Earth 2\" nell'universo anti-materiale di Qward. Ci furono alcune eccezioni, naturalmente: alla fine della loro re-introduzione, l'\"Amerika\" lanci\u00f2 un attacco nucleare a Londra, contro il movimento di indipendenza britannica.\nIn \"Superman/Batman Annual\" n. 1, tre membri del Sindacato del Crimine d'Amerika - Ultraman, Superwoman ed Owlman - comparvero sulla Terra principale, insieme ad un doppio anti-materiale senza nome di Deathstroke assoldato per proteggere Bruce Wayne. La storia prese probabilmente luogo alla prima volta in cui Superman e Batman scoprirono le proprie rispettive identit\u00e0 ed incontrarono il Superman, il Batman ed il Deathstroke anti-materiale. Si deve notare per\u00f2, che questa storia fu narrata da Mister Mxyzptlk e che, quindi, potrebbe essere falsa.\nNonostante il ritorno del multiverso DC e la creazione di una nuova Terra 3, la Terra anti-materiale esisteva ancora su Qward, agendo da microcosmo invertito della Nuova Terra.\nNuovo Multiverso.\nNel numero finale di \"52\", fu rivelato un nuovo multiverso, originariamente consistente di 52 realt\u00e0 parallele. Tra tutte queste realt\u00e0 parallele ce n'\u00e8 una designata come \"Terra 3\". Come risultato del \"mangiare\" di questa realt\u00e0 di Mr. Mind, prese l'aspetto visivo della Terra 3 pre-Crisi. Il nome delle analogie del Sindacato del Crimine di Terra 3 fu rivelato essere \"Societ\u00e0 del Crimine d'America\". I membri della Societ\u00e0 del crimine sono considerati come le versioni malvagie degli eroi di Terra 2, agendo da nuove controparti della Golden Age della Terra anti-materiale. Un eroe noto come Jokester opera in quest'universo, come fecero successivamente l'Enigmista, Tre Facce (Evelyn Dent), e Duela Dent.\nIn \"Countdown\" n. 31, la versione di Zatanna (Annataz Arataz) di questo mondo fu utilizzata da Superman-Prime per tenere sotto controllo Mr. Mxyzptlk.\nBasato su un commento di Grant Morrison, questo universo alternativo non \u00e8 la Terra 3 pre-\"Crisi\"."}
{"id": "2923194", "revid": "1013865", "url": "https://it.wikipedia.org/wiki?curid=2923194", "title": "C\u00ebrrik", "text": "C\u00ebrrik \u00e8 un comune albanese situato nella prefettura di Elbasan.\nIn seguito alla riforma amministrativa del 2015, sono stati accorpati a C\u00ebrrik i comuni di Gostim\u00eb, Klos, Mollas e Shal\u00ebs, portando la popolazione complessiva a 27.445 abitanti (dati del censimento 2011)."}
{"id": "2923196", "revid": "767487", "url": "https://it.wikipedia.org/wiki?curid=2923196", "title": "Bradashesh", "text": "Bradashesh \u00e8 una frazione del comune di Elbasan in Albania (prefettura di Elbasan).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Funar\u00eb, Gjergjan, Gjinar, Gracen, Labinot Fush\u00eb, Labinot Mal, Pap\u00ebr, Shirgjan, Shushic\u00eb, Tregan e Zavalin\u00eb a costituire la municipalit\u00e0 di Elbasan.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2923201", "revid": "124123", "url": "https://it.wikipedia.org/wiki?curid=2923201", "title": "Jeffrey Boam", "text": "Ha studiato all'UCLA e al Sacramento State College, in California, ed \u00e8 stato per molti anni dirigente di studio prima di dedicarsi alla sceneggiatura.\nFra i suoi lavori pi\u00f9 noti si ricordano le sceneggiature di \"Salto nel buio\" del 1987, \"La zona morta\" del 1983, \"Indiana Jones e l'ultima crociata\" del 1989 e \"Arma letale 3\" del 1992.\nMuore nel 2000 per un'insufficienza cardiaca legata a una rara patologia polmonare."}
{"id": "2923209", "revid": "1104133", "url": "https://it.wikipedia.org/wiki?curid=2923209", "title": "Number 1 (Tinchy Stryder)", "text": "Number 1 \u00e8 una canzone scritta da Tinchy Stryder, N-Dubz e Fraser T. Smith. Il brano \u00e8 stato pubblicato nel Regno Unito il 20 aprile 2009 ed \u00e8 il terzo singolo estratto dall'album di Tinchy Stryder Catch 22. Il video del brano \u00e8 stato diretto da Emil Nava e prodotto da Ben Pugh."}
{"id": "2923210", "revid": "1543377", "url": "https://it.wikipedia.org/wiki?curid=2923210", "title": "Vernon Wells (attore)", "text": "Biografia.\nCaratterista specializzato nei ruoli da antagonista, \u00e8 noto principalmente per il ruolo di Wez, un capobanda psicotico nel \"cult\" fantascientifico \"Interceptor - Il guerriero della strada\" (\"Mad Max 2\"). Fra altri film a cui ha partecipato si segnalano \"Commando\" (1985), al fianco di Arnold Schwarzenegger, \"Salto nel buio\" (1987) e \"2013 - La fortezza\" (1993), con Christopher Lambert. Nel film \"La donna esplosiva\" (1985), interpreta una parodia del proprio personaggio de \"Il guerriero della strada\".\nWells ha inoltre alle spalle una lunga gavetta televisiva, che lo ha visto comparire sin dai primi anni settanta in serie televisive come \"Homicide\", \"Matlock Police\" e \"MacGyver\". Ha ricoperto il ruolo dell'antagonista Ransik nelle serie \"Power Rangers Time Force\" e \"Power Rangers Wild Force\"."}
{"id": "2923211", "revid": "181699", "url": "https://it.wikipedia.org/wiki?curid=2923211", "title": "Impero dei Greci", "text": ""}
{"id": "2923212", "revid": "663330", "url": "https://it.wikipedia.org/wiki?curid=2923212", "title": "Joel Tobeck", "text": "Biografia.\nJoel nasce da una famiglia di artisti, la madre Liddy Holloway fu una nota attrice televisiva in Nuova Zelanda e mor\u00ec nel 2004 per un cancro al fegato. Fin da giovane Joel fu attratto dal mondo del teatro, accompagnando la madre al lavoro, e trovandosi sempre a stretto contatto con questo mondo. All'et\u00e0 di 5 anni, venne scelto per rappresentare nella parte del protagonista l'opera teatrale \"La duchessa di Amalfi\"."}
{"id": "2923214", "revid": "767487", "url": "https://it.wikipedia.org/wiki?curid=2923214", "title": "Canberra International 2001", "text": "Il Canberra International 2001 \u00e8 stato un torneo di tennis giocato sul cemento. \u00c8 stata la 1\u00aa edizione del \"torneo di Canberra\", che fa parte della categoria Tier III nell'ambito del WTA Tour 2001. Si \u00e8 giocato al National Sports Club di Canberra in Australia, dal 7 al 13 gennaio 2001.\nCampionesse.\nSingolare.\n Justine Henin ha battuto in finale Sandrine Testud 6\u20132, 6\u20132\nDoppio.\n Nicole Arendt / Ai Sugiyama hanno battuto in finale Nannie de Villiers / Annabel Ellwood 6\u20134, 7\u20136 (7\u20132)"}
{"id": "2923215", "revid": "440293", "url": "https://it.wikipedia.org/wiki?curid=2923215", "title": "Azienda Speciale", "text": ""}
{"id": "2923231", "revid": "6923", "url": "https://it.wikipedia.org/wiki?curid=2923231", "title": "Canberra International", "text": "Il Canberra International \u00e8 stato un torneo di tennis che si giocava a Canberra in Australia. L'evento faceva parte del WTA tour, ed \u00e8 stato classificato come un Tier III (2001), un Tier V (2002-2005) e un Tier IV (2006). Il torneo si disputava sul cemento ed era di preparazione al primo Grande Slam dell'anno: gli Australian Open.\nIl torneo si \u00e8 disputato presso il National Sports Club nella zona nord di Canberra nel sobborgo di Lyneha ed \u00e8 stato giocato sul Rebound Ace."}
{"id": "2923235", "revid": "1442080", "url": "https://it.wikipedia.org/wiki?curid=2923235", "title": "Canberra International 2001 - Singolare", "text": "Il singolare del torneo di tennis Canberra International 2001, facente parte del WTA Tour 2001, ha avuto come vincitrice Justine Henin che ha battuto in finale 6\u20132, 6\u20132 Sandrine Testud.\nTeste di serie.\nLe prime 2 teste di serie hanno ricevuto un bye per il 2\u00ba turno."}
