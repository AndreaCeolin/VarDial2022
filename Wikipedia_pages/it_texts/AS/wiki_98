{"id": "3083545", "revid": "1825453", "url": "https://it.wikipedia.org/wiki?curid=3083545", "title": "Societ\u00e0 Anonima Carbonifera Arsa", "text": "La Societ\u00e0 anonima carbonifera Arsa (o \"CarboArsa\" o semplicemente \"Arsa\") fu costituita a Trieste nel 1919, allorch\u00e9 le miniere dell'albonese in Istria e dell'interno sloveno passarono in mano italiana con la fine della prima guerra mondiale.\nSfruttamento delle risorse prima della costituzione della societ\u00e0.\nLo sfruttamento del bacino carbonifero dell'Arsa (superficie di 388,88\u00a0km\u00b2 - abitata da 22.658 residenti) trova consacrazione ufficiale in due decreti di inizio Ottocento di Eugenio di Beauharnais, vicer\u00e9 francese del Regno d'Italia napoleonico. In realt\u00e0 si tratta di regolamentazioni dell'attivit\u00e0 estrattiva preesistente. Infatti lo sfruttamento delle risorse minerarie veniva esercitato, anche se in forme primitive quali pozzi bituminosi (utilizzati per la produzione di pece navale), gi\u00e0 dal XVI secolo dalla Repubblica di Venezia.\nGi\u00e0 nel 1785, durante il dominio veneziano, a Carpano una quarantina di operai riusciva a produrre annualmente circa 560 tonnellate di carbone. Nella prima met\u00e0 dell'Ottocento il pacchetto azionario delle prime miniere vere e proprie di C\u00e0rpano fu nelle mani dei Rothschild. Tra il 1830 e il 1850 vi fu un notevole sviluppo dell'attivit\u00e0 estrattiva. Un altro imprenditore austriaco, Werndl, fece scavare nuovi pozzi a Vines, a pochi chilometri di distanza. Il conflitto tra i due gruppi capitalistici, che comprese anche atti di sabotaggio e corruzione, fin\u00ec davanti al Tribunale viennese, che non seppe fare altro che proporre ai due rivali di fondersi. La fusione effettiva si ebbe solo diversi anni dopo, nel 1881, ad opera del nuovo consorzio \"Trifailer Kohlen Gesellschaft\", che oper\u00f2 notevoli investimenti. Al tempo le miniere davano lavoro a circa un migliaio di operai e la produzione era attorno alle 90.000 tonnellate annue, ma continu\u00f2 ad aumentare e durante la prima guerra mondiale l'obiettivo era di estrarre 130.000 tonnellate annue.\nI primi scioperi dei minatori.\nLe dure condizioni di lavoro ed i bassi salari erano stati all'origine di agitazioni operaie gi\u00e0 nell'epoca del dominio austroungarico. Le prime datano infatti 1861, mentre il primo sciopero vero e proprio avvenne il 14 marzo 1883. Nel 1867 a Carpano fu fondata la \u201cSociet\u00e0 di mutuo soccorso\u201d, la prima associazione dei minatori.\nA cavallo di fine secolo si prodigarono per gli operai due figure illuminate, l'educatrice e letterata Giuseppina Martinuzzi e il barone Lazzarini Battiala, detto \u201cil barone rosso\u201d, che avranno un ruolo importante in eventi successivi. All'epoca non si era ancora costituita un'organizzazione socialista slava nella zona e la guida del movimento operaio era italiana, anche per la presenza di elementi politicizzati provenienti da zone quali il Bellunese; la matrice politica era comunque socialista internazionalista.\nUn'ondata di nuovi scioperi dei minatori si ebbe, come nel resto dell'impero (\u201cscioperi neri\u201d), nel 1900. I minatori trovano supporto in diversi notabili della zona, compreso il deputato istriano Bartoli, nell'amministrazione comunale di Albona e nei parroci, che almeno idealmente si schierano dalla loro parte contro la diffida a riprendere immediatamente il lavoro da parte della direzione della miniera. Alla fine di aprile gli operai sconfitti devono comunque tornare al lavoro, senza aver ottenuto alcun beneficio, ma la repressione padronale li spinge a nuove proteste appena un mese dopo ed ancora nel 1901 e nel 1902. I minatori hanno il sostegno del deputato Felice Bennati e del barone Lazzarini, che viene anche arrestato per minacce verso crumiri macedoni. Tutto ci\u00f2 che ottengono \u00e8 per\u00f2 un modesto aumento salariale, mentre gli orari di lavoro giornalieri rimangono lunghi anche 12 ore e fondamentalmente imprecisati.\nUlteriori scioperi si hanno nel 1904 e nel 1906, parallelamente aumentano le attivit\u00e0 e l'organizzazione sindacale, secondo uno spirito internazionalista (ad esempio alla manifestazione del primo maggio del 1906 parlano in italiano il barone Lazzarini e in sloveno Gori\u0161ek). Nel 1910 per\u00f2 l'industria estrattiva austroungarica entra in crisi e vi \u00e8 un'ondata di licenziamenti. I minatori reagiscono con uno sciopero che si protrae per quasi cinque mesi, contro i licenziamenti e per l'aumento dei salari. Ridotti alla fame, malgrado gli aiuti dei simpatizzanti, devono per\u00f2 cedere senza aver ottenuto nulla.\nDa qui alla prima guerra mondiale la maturazione dell'organizzazione sindacale consente di ottenere leggeri miglioramenti nelle condizioni di lavoro e nel salario. Allo scoppio del conflitto le necessit\u00e0 di approvvigionamento bellico portano alla militarizzazione dei lavoratori in \"compagnie di lavoro\": viene promulgata l'\"Anbinden\", secondo la quale i minatori sorpresi in atti di sabotaggio o anche solo a lavorare con lentezza esagerata rischiano l'impiccagione. I minatori irriducibili vengono inquadrati nel \"Battaglione Istriano\" ed inviati in Romania, anche se molti riescono a fuggire durante il trasporto in carri bestiame.\nAll'inizio del 1918 la vicinanza al fronte impedisce le agitazioni e gli scioperi che avvengono in altre parti dell'Impero ormai in dissoluzione. Durante l'occupazione italiana per\u00f2 l'organizzazione sindacale si rafforza, anche grazie all'immissione di minatori \"rossi\" italiani provenienti dal bellunese e dal meridione, e si aggancia al Partito Socialista Italiano, in special modo con la sede di Trieste.\nFondazione della Societ\u00e0 \"Arsa\".\nFinita la guerra, nel novembre del 1919 il direttore della \"Trifailer\", Julije Belak, fu costretto a firmare un contratto di coproduzione con un gruppo di capitalisti italiani rappresentati dall'abile Guido Segre, ebreo piemontese entrato a Trieste nel 1918 come ufficiale medagliato e rimastovi dopo il congedo. Convinto nazionalista, si iscriver\u00e0 gi\u00e0 nel 1922 al Partito Fascista ed avr\u00e0 un ruolo importante nella vita economica della zona.\nL'anno successivo la miniera cadde definitivamente in mano italiana e al gruppo viennese rimase solo il 40% delle azioni. Il controllo fu acquisito a poco prezzo dalla famiglia Agnelli, che se ne liber\u00f2 presto, ritenendo l'investimento non redditizio viste le condizioni del mercato post-bellico, la non ottimale qualit\u00e0 del prodotto e gli alti costi di estrazione. Subentrarono cos\u00ec diverse banche e compagnie di navigazione triestine.\nL'Italia aveva un forte bisogno interno di carbone e la produzione super\u00f2 nuovamente le 100.000 tonnellate annue, perdipi\u00f9 con il licenziamento di parte dei minatori e un atteggiamento padronale anche pi\u00f9 oppressivo che in precedenza, in particolare verso la manovalanza non italiana.\nDopo uno sciopero di diciotto giorni nell'estate del 1920, coordinato con le agitazioni che interessarono la penisola nel biennio rosso, i minatori ottennero un aumento del 10% ed elessero alla guida del sindacato il socialista Giovanni Pippan, \u00e8 in questo periodo che il movimento sindacale si politicizza fortemente. A Stermazio nel 1921 viene aperto il Circolo operaio \"Giuseppina Martinuzzi\", che ormai ultrasettantenne continua a sostenere la causa dei minatori e la fratellanza internazionalista tra le genti italiche e slave. Morir\u00e0 ad Albona il 25 novembre 1925.\nMiniere nei giacimenti carboniferi dell'Istria.\nDal 28 luglio 1935 fino al 1\u00ba maggio 1945, l'A.Ca.I. (Azienda carboni italiani) tramite la Societ\u00e0 Anonima Carbonifera Arsa gestiva le miniere di carbone (insieme ai relativi pozzi carboniferi) con impianti di produzione, e inoltre, in regime esclusivo, amministrava tutte le strutture architettoniche e urbanistiche della cittadina mineraria di Arsia delle frazioni minerarie, come Pozzo Littorio d'Arsia, oggi Piedalbona, e Vines e di altri edifici sparsi nel territorio dell'Istria. Le miniere di carbone (con i relativi pozzi carboniferi) furono le seguenti:\nProduzione di carbone e manodopera prima della gestione A.Ca.I..\nLa seguente tabella delle produzioni carbonifere in Istria riguarda il periodo antecedente la gestione (1919-1934) dell'Azienda statale A.Ca.I. (Azienda Carboni Italiani), iniziato nel novembre del 1919 con la costituzione della \"Societ\u00e0 Anonima Carbonifera Arsa\" per concludersi nel mese di luglio del 1935.\nProduzione di carbone e manodopera impiegata nella gestione A.Ca.I. (1935-1945).\nLa seguente tabella delle produzioni carbonifere in Istria riguarda il periodo di gestione (1935-1945) dell'Azienda monopolistica statale A.Ca.I. (Azienda Carboni Italiani), iniziato nel mese di luglio del 1935 per concludersi nel 1945, ma ufficialmente nel 1947, anno in cui il territorio istriano pass\u00f2 alla Jugoslavia.\nLa tragedia mineraria del 28 febbraio 1940.\nPurtroppo ogni anno vi furono incidenti minerari mortali; il pi\u00f9 grave avvenne il 28 febbraio 1940, quando morirono quasi 200 minatori, e altrettanti furono i feriti che morirono nei giorni successivi. La stampa fascista non diffuse la notizia; perfino Dario Alberi nel suo libro \u201cIstria\u201d la ignora, anche se si \u00e8 trattato del pi\u00f9 grande disastro minerario della storia per numero di vittime italiane."}
{"id": "3083547", "revid": "1543377", "url": "https://it.wikipedia.org/wiki?curid=3083547", "title": "Foxfield", "text": "Foxfield \u00e8 un centro abitato (\"town\") degli Stati Uniti d'America, situato nella contea di Arapahoe dello Stato del Colorado. Nel censimento del 2000 la popolazione era di 746 abitanti.\nGeografia fisica.\nSecondo i rilevamenti dell'United States Census Bureau, Foxfield si estende su una superficie di 3,3 km\u00b2."}
{"id": "3083549", "revid": "339392", "url": "https://it.wikipedia.org/wiki?curid=3083549", "title": "Quintino martire", "text": ""}
{"id": "3083550", "revid": "247933", "url": "https://it.wikipedia.org/wiki?curid=3083550", "title": "Castlewood (Colorado)", "text": ""}
{"id": "3083551", "revid": "297059", "url": "https://it.wikipedia.org/wiki?curid=3083551", "title": "Trattato di Corbeil (1258)", "text": "Il trattato di Corbeil fu un accordo stipulato l'11 maggio 1258, a Corbeil (oggi Corbeil-Essonnes), nell'\u00cele-de-France, tra il re di Francia, Luigi IX, ed il conte di Barcellona, Giacomo I di Aragona.\nDescrizione.\nCon il trattato il sovrano francese, quale erede di Carlomagno, rinunciava alla sovranit\u00e0 feudale sulla Marca di Spagna.\nGiacomo I rinunci\u00f2 a rivendicare i suoi diritti su Fenouillet-du-Raz\u00e8s e su Peyrepertuse, lasciando cos\u00ec le fortezze di Puilaurens, Fenouillet, Caudi\u00e8s-de-Fenouill\u00e8des, Peyrepertuse e di Qu\u00e9ribus a Luigi IX; inoltre rinunci\u00f2 a Tolosa, Saint-Gilles, Quercy, Narbona, Albi, Carcassonne (parte della contea di Tolosa fino al 1213), Ras\u00e8s, B\u00e9ziers, Lauragais, Termes e M\u00e9nerbes, quest'ultimo dato in feudo a Roger III di B\u00e9ziers; e ancora a Agde e N\u00eemes (dove i visconti di queste citt\u00e0 erano vassalli dei conti di Barcellona dal 1112), Rouergue, Millau e G\u00e9vaudan, ereditate dalla contessa Dolce I di Provenza. Rimasero sotto il dominio di Giacomo I la viscontea di Carlat e la signoria di Montpeller con la baronia di Aumelas.\nGiacomo, all'atto della firma del trattato, rifiut\u00f2 di rinunciare ai suoi diritti feudali sulla Contea di Foix, visto che questa non sarebbe stata posta sotto il controllo del Re di Francia.\nNell'accordo venne anche sancito il matrimonio tra Isabella, figlia di Giacomo I, e Filippo, erede al trono di Francia.\nIl 17 luglio, il re aragonese rinunci\u00f2 ai suoi diritti ereditari sulla Contea di Provenza (allora un feudo imperiale) a favore di Margherita, figlia di Raimondo Berengario IV, conte di Provenza, suo zio (morto nel 1245) e moglie del re di Francia.\nL'effetto di questo trattato fu l'estromissione del conte di Barcellona dagli affari dell'odierno sud della Francia, ed inoltre questo favor\u00ec il passaggio della Provenza nelle mani dei Valois, che fece confluire questa regione nel regno di Francia."}
{"id": "3083552", "revid": "125396008", "url": "https://it.wikipedia.org/wiki?curid=3083552", "title": "Sikorsky S-92", "text": "Il Sikorsky S-92 \u00e8 un elicottero utility medio biturbina con rotore quadripala prodotto dall'azienda statunitense Sikorsky Aircraft Corporation dai tardi anni novanta.\nIntrodotto nel 2004 e destinato sia al mercato civile che quello militare, l'S-92 \u00e8 in grado di essere utilizzato in numerosi ruoli quali Offshore Oil, HOS e VIP service, executive, HEMS, SAR e trasporto passeggeri di linea.\nOltre che dalla Sikorsky, l'S-92 \u00e8 prodotto su licenza dall'azienda indiana Tata Advanced Systems Limited (TASL) e commercializzato dalla stessa per il territorio nazionale.\nStoria.\nSviluppo.\nIl Sikorsky S-92 nasce dal progetto dell'elicottero S-70 noto anche come \"Black Hawk\", un velivolo utilizzato tuttora dall'esercito degli Stati Uniti.\nL'evoluzione del progetto degli anni settanta, consisteva nel miglioramento delle prestazioni, ma soprattutto nell'aumento della sicurezza e dell'affidabilit\u00e0 dell'elicottero. Nel 2007 la ditta Sikorsky superava il centinaio di ordinazioni, per impieghi civili, di soccorso, militari e petroliferi.\nOggi il \"Sikorsky S-92\" fa parte dei governi di ben 9 paesi compresi gli Stati Uniti e di molti operatori privati.\nInoltre l'S-92 \u00e8 anche spunto di base per il progetto del CH-148 Ciclone, elicottero gi\u00e0 collaudato la prima volta nel 2008, ma ancora in fase di studio.\nIl CH-148 dovrebbe sostituire il vecchio Sea King, nelle capacit\u00e0 SAR (\"search and rescue\").\nL'S-92 ha un rotore a 4 pale ripiegate alle estremit\u00e0 per ridurre il rumore ed aumentare l'attrito, di raggio pi\u00f9 largo del precedente S-70, pi\u00f9 carrelli a triciclo retrattili che il primo non aveva.\nUn'altra caratteristica che lo differenzia dal \"Black Hawk\", oltre alla linea, \u00e8 la comodit\u00e0 che offre ai passeggeri grazie a dei sistemi di isolamento dai rumori e dalle vibrazioni, L'elicottero gode di sistemi elettronici simili a quelli del S-70, ovvero due AFCS con pilota automatico."}
{"id": "3083553", "revid": "106471843", "url": "https://it.wikipedia.org/wiki?curid=3083553", "title": "Annunciazione (Ambrogio Lorenzetti)", "text": "L'Annunciazione \u00e8 un dipinto a tempera e oro su tavola (127x120 cm) di Ambrogio Lorenzetti, firmato e datato al 1344, e conservato nella Pinacoteca Nazionale di Siena. \u00c8 una delle cinque opere firmate e datate dell'artista, l'ultima in ordine cronologico, e quindi valido punto di riferimento per la datazione delle restanti opere attribuite a questo artista.\nStoria.\nLa tavola fu dipinta nel 1344 per l\u2019\"Ufficio della Gabella\" del Comune di Siena, come mostra la firma a due righe scritta in basso. Qui si legge infatti l'anno di esecuzione (1344), il nome dell'artista (\"Ambruogio Lorenzi\") e quello dei committenti (i nomi dei Magistrati della Gabella di quell'anno). La tavola fu posta nella Sala del Concistoro del Palazzo Pubblico di Siena. Recentemente \u00e8 stata trasferita nella Pinacoteca Nazionale della stessa citt\u00e0, dove si trova ancora oggi.\nDescrizione.\nSecondo il Vangelo di Luca (Luca, 1, 28-38) l'Annunciazione consta di cinque momenti: (1) \"l'apparizione e il saluto dell'Angelo\", (2) \"l'annuncio del concepimento\", (3) \"la spiegazione di come il concepimento fosse possibile\" (data la replica della Vergine che \u201cnon conosceva uomo\u201d), (4) \"l'accettazione di Maria e il concepimento stesso\" e (5) \"la scomparsa dell'Angelo\". Qui l'artista sceglie di rappresentare il momento emotivamente pi\u00f9 profondo discostandosi dalla rappresentazione convenzionale dell\u2019\"Annunciazione\". Non \u00e8 \"l'apparizione dell'Angelo\" e il suo annuncio ad essere oggetto del dipinto (come era consuetudine), bens\u00ec \"la spiegazione dell'Angelo su come il concepimento potesse avvenire\", \"l'accettazione di Maria\" e \"il concepimento stesso\".\nL'angelo infatti proferisce le seguenti parole: \u201cNon est (erit) impossibile apud Deum omne verbum\u201d, visibili tra la bocca dell\u2019\"Angelo\" e il petto di \"Maria\". Questa \u00e8 la spiegazione di come il concepimento poteva avvenire visto che \u201cper Dio niente era impossibile\u201d. Il dito dell\u2019\"Angelo\" rivolto verso l'alto enfatizza il riferimento a \"Dio Padre\". La \"Vergine\" guarda in alto verso \"Dio Padre\" e risponde \u201cEcce Ancilla Domini\u201d. \u00c8 il suo \u201cs\u00ec\u201d di fronte alla volont\u00e0 di Dio. Queste parole sono pronunciate da \"Maria\" non verso il suo interlocutore (l\u2019\"Angelo\") bens\u00ec verso \"Dio Padre\" stesso con le mani incrociate sul petto e dopo aver abbandonato il libro aperto sulle ginocchia. In questa rappresentazione il Lorenzetti enfatizza come il concepimento non fosse un'imposizione del Padre, ma una richiesta alla quale Dio stesso attendeva una risposta. Infine si vede lo \"Spirito Santo\", raffigurato come una colomba, inviato da \"Dio\" verso \"Maria\" per il concepimento stesso. Il saluto iniziale dell\u2019\"Angelo\" \u00e8 presente nel dipinto, ma viene relegato sull'aureola della Vergine in cui si legge \u201cAve Maria, Gratia Plena, dominus tecum\u201d.\nStile.\nDa un punto di vista prettamente stilistico, il dipinto \u00e8 realizzato secondo lo stile dell'ultimo Ambrogio Lorenzetti, quello della maturit\u00e0 artistica degli anni senesi (dopo il 1335). Egli costruisce una prospettiva con un punto di fuga unico: le rette che scandiscono in profondit\u00e0 il pavimento di mattonelle si incontrano tutte in un punto giacente sulla colonnina centrale della bifora che incornicia la scena; ma le parallele orizzontali che le intersecano si riavvicinano gradualmente verso lo sfondo in un digradare empirico delle grandezze che non ha una precisa relazione con le relative distanze. La scacchiera di base della scena rappresenta perci\u00f2 un sistema di coordinate che fornisce una definizione ancora approssimativa delle dimensioni degli oggetti e delle distanze fra di essi. Reitera cos\u00ec le indubbie capacit\u00e0 del Lorenzetti di dipingere le complesse prospettive gi\u00e0 evidenti nella Presentazione di Ges\u00f9 al Tempio del 1342 (Oggi alla Galleria degli Uffizi di Firenze) dove per\u00f2 non \u00e8 presente il punto di fuga unico, ne coesistono invece di diversi, creando come delle zone prospettiche distinte. Unificazione prospettica soltanto parziale dunque, che per\u00f2 prelude direttamente al procedimento Quattrocentesco. I volti dell\u2019\"Angelo\" e di \"Maria\" sono rese secondo le inconfondibili fisionomie di quest'artista. I chiaroscuri dei volti e del panneggio mostrano le influenze giottesche che Ambrogio Lorenzetti aveva acquisito negli anni di permanenza a Firenze (prima del 1332)."}
{"id": "3083558", "revid": "542427", "url": "https://it.wikipedia.org/wiki?curid=3083558", "title": "Modulo termico", "text": ""}
{"id": "3083567", "revid": "1566286", "url": "https://it.wikipedia.org/wiki?curid=3083567", "title": "Fabrizio Mioni", "text": "Biografia.\nInterrotti gli studi universitari in architettura, esord\u00ec nel film \"Divisione Folgore\" (1954) di Duilio Coletti, intraprendendo quindi subito una brillante carriera cinematografica e televisiva.\nIn teatro lavor\u00f2 con Luchino Visconti.\nHa partecipato ad un episodio della serie Perry Mason, andato in onda negli USA l'11 marzo 1965 dal titolo \"The case of the sad sicilian\".\nIl 20 giugno 1961 spos\u00f2 l\u2019attrice Maila Nurmi, in arte \u201cVampira\u201d, a Orange County, negli Stati Uniti, dove si era trasferito. Dopo qualche anno abbandon\u00f2 il cinema e divenne interior designer.\n\u00c8 morto l'8 giugno 2020 a Los Angeles, all'et\u00e0 di 89 anni."}
{"id": "3083573", "revid": "6923", "url": "https://it.wikipedia.org/wiki?curid=3083573", "title": "PalaPanini", "text": "Il Palazzo dello sport Giuseppe Panini (prima palazzo dello sport di via Divisione Acqui, dal 2010 al 2014 Pala Casa Modena), meglio conosciuto come PalaPanini, soprannominato anche Tempio del volley, \u00e8 il principale palazzo dello sport della citt\u00e0 di Modena e uno dei pi\u00f9 importanti impianti sportivi della citt\u00e0 e d'Italia.\nProgettato dall'architetto Vinicio Vecchi e inaugurato nel 1985, \u00e8 intitolato (dal 1996) a Giuseppe Panini, fondatore - insieme al fratello Benito - del glorioso Gruppo Sportivo Panini, che guid\u00f2 dal 1966, anno della fondazione, fino al 1993.\nUtilizzato come impianto casalingo dal Modena Volley, \u00e8 stato concepito principalmente per la pratica della pallavolo ma \u00e8 in grado di ospitare altri eventi sportivi come partite di basket, calcio a 5, pattinaggio, tornei di arti marziali. La gestione delle manifestazioni sportive che si tengono all'interno del palazzo \u00e8 affidata al Modena Volley. Nella struttura si sono tenuti negli anni anche diversi concerti, eventi di beneficenza e spettacoli teatrali.\nNell'edificio si trovano gli uffici del Modena Volley e del PSA Modena, la sede e gli ambulatori di Medicina Sportiva e la sede del CONI provinciale.\nIl PalaPanini \u00e8 stato una delle sedi di gioco del Campionato mondiale di pallavolo maschile 2010 e del Campionato mondiale di pallavolo femminile 2014, inoltre ha ospitato diverse gare della World League in diversi anni.\nDalla stagione 2010-2011 alla stagione 2013-2014, con il ritorno sulle maglie giallobl\u00f9 del marchio Casa Modena, il PalaPanini assunse la denominazione di Palazzo dello sport Giuseppe Panini - Casa Modena.\nCaratteristiche impianto.\nIl Palasport dispone di 5219 posti a sedere divisi su 2 piani: 1348 posti sono distribuiti su quattro tribune retrattili nel piano di gioco, mentre le 4 tribune fisse sui lati situate al piano superiore possono contenere 3620 posti. La struttura \u00e8 accessibile ai disabili.\nIl piano di gioco, delle dimensioni 52x35, \u00e8 costituito da campo di pallavolo e campo di basket e pu\u00f2 essere suddiviso in 3 aree distinte con l'ausilio di pareti estendibili dall'alto.\nNell'edificio inoltre sono presenti:\nPiano Terra\nPrimo Piano\nSecondo Piano\nDurante le partite sono a disposizione dei giornalisti linee telefoniche ISDN e ADSL wireless e accanto alla Tribuna Vip viene allestita una sala con servizio catering.\nRistrutturazioni.\n2001.\nNei primi mesi del 2001 la copertura del palasport \u00e8 stata sottoposta ad alcune opere di ristrutturazione: sono state sostituite le vecchie guaine con un pacchetto impermeabile ad alta flessibilit\u00e0, sono stati migliorati gli appoggi delle unit\u00e0 di trattamento dell'aria; inoltre sono stati aumentati i giunti longitudinali per meglio assorbire le dilatazioni e i restringimenti dovuti alle variazioni termiche. I lavori sono stati ultimati completando la formazione di nuovi scarichi di troppo pieno, con il trattamento del calcestruzzo dei cornicioni, e con la sigillatura e la parziale sostituzione dei pluviali esistenti. Grazie all'ulteriore rinforzo delle strutture sar\u00e0 possibile ancorare carichi sospesi molto elevati come richiedono gli impianti di supporto agli appuntamenti musicali. Parallelamente l'allora Daytona Volley, ha effettuato lavori di manutenzione rinnovando i locali in cui trovano sistemazioni uffici del club e la sala stampa.\n2002.\nNell'estate del 2002 sono stati realizzati una serie di interventi straordinari. I lavori hanno riguardato diverse aree del palazzo. \u00c8 stato sostituito il parquet con un nuovo fondo in travi d'abete, una piccola porzione dell'allora gradinata supporter, oggi rinominata curva Ghirlandina sovrastante l'ingresso al campo dalla zona spogliatoi \u00e8 stata smantellata (comportando la perdita di 18 posti) per facilitare l'entrata dei mezzi di soccorso sul parterre, inoltre \u00e8 stato posato materiale fonoassorbente nella copertura e sulle pareti dei lati corti del palasport. Gli impianti idraulici e di riscaldamento degli spogliatoi sono stati rifatti, cos\u00ec come l'intero impianto elettrico del palazzo. I sistemi antincendio sono stati adeguati alle normative mentre sono state sostituite le porte interne al piano terra e il portone centrale esterno. Le scale esterne sono state impermeabilizzate dopo il rifacimento del rivestimento. Nel corso dell'anno \u00e8 stato installato un servo scala che d\u00e0 la possibilit\u00e0 anche alle persone costrette su sedie a rotelle di salire al piano superiore.\nDa notare che il vecchio parquet in legno \u00e8 stato riutilizzato in un'altra struttura sportiva. Giocatori, tecnici e dirigenti della Scuola di basket hanno provveduto a staccare con cura listello dopo listello il pavimento che \u00e8 poi stato rimontato da posatori specializzati nelle due palestre delle adiacenti scuole medie Ferraris.\n2010.\nNell'estate del 2010 in occasione del Campionato mondiale di pallavolo maschile 2010 sono stati effettuati numerosi interventi di ammodernamento del palasport, tra i quali: il rifacimento dell'impianto di illuminazione del campo, la sostituzione e l'innalzamento dei parapetti con lastre di vetro temprato e l'installazione dell'impianto di condizionamento dell'aria.\nNell'anno successivo sono state sostituite le tribune retrattili laterali portando la capienza totale dell'impianto da 5 211 posti a quella attuale di 4 968.\nConcerti al PalaPanini.\nAl PalaPanini si sono esibiti numerosi artisti di fama internazionale."}
{"id": "3083577", "revid": "547992", "url": "https://it.wikipedia.org/wiki?curid=3083577", "title": "Laura D'Angelo", "text": "Biografia.\nHa frequentato l'accademia teatrale di Alessandro Fersen. L'attore ed autore teatrale Carmelo Bene la sceglie nel suo \"Romeo e Giulietta\". Raggiunge la notoriet\u00e0 televisiva nel 1976 con il programma \"Odeon. Tutto quanto fa spettacolo\" di Brando Giordani ed Emilio Ravel trasmesso sul secondo canale Rai per due stagioni, annunciando i servizi in qualit\u00e0 di \"Odeonette\".\n\u00c8 stata a fianco di Enrico Montesano nello spettacolo \"Bravo\" dal teatro Sistina di Roma. La sua versatilit\u00e0 la fa spaziare da attrice a conduttrice, da inviata a cantante e coreografa, dal variet\u00e0 alle fiction, soprattutto per la Rai. Prese parte a \"Blitz\" condotto da Gianni Min\u00e0, \"Fantastico\", \"Uno Mattina\" e \"La squadra\".\nHa esordito nel cinema nel 1975 nel film \"L'ultimo treno della notte\" di Aldo Lado.\n\u00c8 morta nel 2010 a 54 anni a causa di un tumore."}
{"id": "3083582", "revid": "1851848", "url": "https://it.wikipedia.org/wiki?curid=3083582", "title": "Alessandro Vitali (1934)", "text": "Carriera.\nGiocatore.\nCresciuto nel , dove debutt\u00f2 il 6 febbraio 1955 in -Milan (4-3), unica sua gara di campionato nella stagione che vedr\u00e0 alla fine i lombardi vincere il quinto scudetto, fu ceduto all'Alessandria in compropriet\u00e0; la seconda met\u00e0 del suo cartellino fu ceduto sempre all'Alessandria per riscattare l'intera propriet\u00e0 del cartellino di Gianni Rivera; nella sua prima militanza con i piemontesi, di cui divent\u00f2 una bandiera, ottenne una promozione in Serie A e di seguito il dodicesimo posto in classifica.\nDal 1958 al 1960 \u00e8 quindi al , dove si distingue anche per una coincidenza storica, ovvero l'aver segnato l'ultima rete nell'ultima gara allo stadio del Vomero, il 15 novembre 1959, quando i campani sconfissero il Vicenza 3-1 ed avere segnato la prima rete nella prima gara dell'allora nuovo stadio di Napoli nella successiva partita casalinga dei partenopei, il 6 dicembre 1959, in Napoli-Juventus (2-1); tuttavia la sua permanenza in maglia azzurra non \u00e8 delle pi\u00f9 felici, dal momento che la squadra in quel periodo non riusc\u00ec ad andare oltre al nono posto in classifica.\nDal 1960 al 1965 \u00e8 all'Alessandria, dove gioca in Serie B, per passare l'anno successivo al Varese, in quell'anno impegnato nel campionato di Serie A.\nIn carriera ha totalizzato complessivamente 62 presenze e 11 reti in Serie A e 175 presenze e 29 reti in Serie B. Figura come uno dei giocatori dell'Alessandria con pi\u00f9 partite disputate e reti segnate; tuttavia le fonti non sono d'accordo sulla quantit\u00e0 esatta, pur essendo comunque d'accordo che siano pi\u00f9 di 200 partite e 34 reti.\nDirigente.\nFu per otto stagioni direttore sportivo al Milan, dal 1974 al 1982, epoca in cui i rossoneri vinsero il campionato 1978-1979, la Coppa Italia del 1977 e la Mitropa Cup del 1982. Nel 1991-1992 fu quindi responsabile del settore giovanile della societ\u00e0 rossonera; ha quindi lavorato come dirigente anche nel Varese, nel Como e nel Cagliari."}
{"id": "3083588", "revid": "110157", "url": "https://it.wikipedia.org/wiki?curid=3083588", "title": "Headlines (The Saturdays)", "text": "Headlines \u00e8 un EP del gruppo musicale pop britannico The Saturdays, pubblicato il 13 agosto 2010 dall'etichetta discografica Fascination.\nIl disco \u00e8 stato anticipato dal singolo \"Missing You\", uscito il 5 agosto dello stesso anno, e contiene anche altri due singoli usciti precedentemente, \"Ego\" e \"Forever Is Over\", entrambi tratti dal secondo album del gruppo, \"Wordshaker\", uscito nel 2009."}
{"id": "3083598", "revid": "1543377", "url": "https://it.wikipedia.org/wiki?curid=3083598", "title": "Maurizio Ciccolella", "text": " \nBiografia.\nFormatosi nella sua citt\u00e0 natale, con l'allieva di Vittorio Gassman Patrizia Rizzo, debutta come attore nel 1994 con Alexander Cvjetkovi\u0107 nel Riccardo III di William Shakespeare . Si diploma presso il Piccolo Teatro di Milano dove riceve l'insegnamento di Luca Ronconi. Frequenta corsi di specializzazione teatrale con Richard Olivier, Jurij Alschitz, Marcel Marceau, Lev Dodin, Luis Pasqual e Serena Sinigaglia.\n\u00c8 stato impegnato assieme a Provincia di Brindisi, l'Unione dei Teatri d'Europa, il Comune di Brindisi e il Teatro Pubblico Pugliese nella realizzazione di spettacoli ed eventi. Tra i collaboratori: Teresa De Sio, Alessandro Piva, Elie Malka e il Maestro indiano Kumar. Nel 2010 fonda la Scuola d'arte drammatica della Puglia Tal\u00eca, avvalendosi di docenti come Alessandro Piva, Edoardo Winspeare, Raffaella Giordano, Giorgio Rossi, Sandro Lombardi, Giulia Lazzarini e Vittorio Matteucci. \nNella primavera 2013 coordina le attivit\u00e0 del progetto \"Young to Young\" finanziato dal Dipartimento per la giovent\u00f9 e Unione delle Province Italiane, nel cui ambito dirige il film \"Decameron\", proiettato nelle sale cinematografiche di Puglia e Basilicata. Ha inoltre collaborato in Grecia con alcune realt\u00e0 di teatro in Atene e Kastoria.\nCon \"Mio fratello\", Ciccolella apre nel giugno del 2015 il Festival Internazionale delle scuole di recitazione a Fiume. Lo spettacolo, scritto da Anna Piscopo, \u00e8 stato selezionato nel programma di internazionalizzazione della scena teatrale pugliese con una tourn\u00e9e in Grecia, nelle citt\u00e0 di Atene e di Kranidi. Maurizio Ciccolella \u00e8 inoltre direttore del nuovo Teatro Eden.\nNel 2016 \u00e8 protagonista di un video di sensibilizzazione per la legalizzazione della cannabis, con la regia di Mauro Russo. Nel filmato, prodotto da associazione Antigone, Forum Droghe e associazione Luca Coscioni, compaiono decine di artisti del panorama musicale italiano tra cui: Fritz da Cat, Rocco Hunt, Roy Paci, Fred De Palma, Clementino, Ensi, Tormento, Nitro, Mondo Marcio, Alborosie, Mama Marjas, Sud Sound System, Boomdabash, J-Ax.\nDa regista, Ciccolella realizza produzioni inserite in rassegne del Teatro Pubblico Pugliese. \"Insert Coin\" viene inserita nel Centenario della CGIL e ripresa dalla RAI.\nHa collaborato come regista nella realizzazione del cortometraggio \"Il mare va a scuola\" vincitore al Festival Internazionale FINIBUS TERRAE-sezione scuola, selezionato al Giffoni di Torino.\nHa collaborato come regista e direttore della fotografia nel cortometraggio \"Acquapura\", vincitore del concorso realizzato dalla Questura di Brindisi \"Palmina Martinelli\". La premiazione ha visto la presenza tra gli altri del Capo della Polizia Prefetto Franco Gabrielli, in giuria Roberto Cenci.\nHa collaborato anche con la scuola V.Lilla di Oria su un progetto di alternanza scuola-lavoro nel'opera di William Shakespeare \"Sogno di una notte di mezza estate\".\nControversie.\nNel febbraio 2013 la Procura della Repubblica avvia un'indagine sull'ipotesi di reato di abuso d'ufficio in ordine all'affidamento degli eventi della stagione estiva e natalizia 2012 (Maurizio Ciccolella finisce nel registro degli indagati assieme ad altre cinque persone). Nel giugno 2014 viene accertata l'estraneit\u00e0 ai fatti e la liceit\u00e0 del progetto senza formulazione di rinvio a giudizio."}
{"id": "3083600", "revid": "767487", "url": "https://it.wikipedia.org/wiki?curid=3083600", "title": "Mesih", "text": "Mesih \u00e8 un film del 2007, diretto da Nader Talebzadeh.\nConsiderata una delle pi\u00f9 grandi produzioni cinematografiche dell'Iran, l'opera descrive la vita e il personaggio del profeta Ges\u00f9 Cristo dalla prospettiva islamica, basandosi non solo sui vangeli canonici ma anche sul vangelo di Barnaba e sul Corano, al fine di dare un'interpretazione dell'Islam delle origini del Cristianesimo. Diverse organizzazioni islamiche hanno appoggiato l'opera e la visione data da essa della concezione islamica di Ges\u00f9.\nIl regista ha anche dichiarato d'essersi recato a Malib\u00f9 (California) nella residenza di Mel Gibson per consegnargli il film, visti i parallelismi fatti tra l'opera del regista statunitense del 2004 e il film iraniano da diversi critici del cinema.\nTrama.\n\"I vangeli vedono attraverso lenti molto diverse\" \u00e8 il breve sommario con cui si aprono le scene.\nDiviso in 20 episodi, la trama segue la vita di Ges\u00f9 rappresentato come una profeta di Dio intrappolato da cospirazioni che tentano di sradicare il messaggio che cerca di portare alla comunit\u00e0. Il pronunciamento della venuta finale del profeta a Dio \u00e8 il collegamento mancante tra la visione cristiana e quella islamica.\nNell'episodio finale, l'ascesa di Ges\u00f9 al Paradiso \u00e8 l'evento unificante tra i cristiani e i musulmani. Esistono finali alternativi, uno secondo la via della Bibbia e l'altro secondo il Corano.\nRappresentazione di Ges\u00f9, il Cristianesimo e l'Ebraismo.\nDescritto come una \"rappresentazione teologicamente sofisticata della visione musulmana di Ges\u00f9\", lo stesso regista considera il film come \"la risposta islamica a produzioni occidentali come il blockbuster \"La passione di Cristo\" di Mel Gibson\", che ha elogiato ed ammirato ma che - secondo la sua visione, \u00e8 semplicemente \"sbagliato\".\nGes\u00f9 \u00e8 visto come uno dei pi\u00f9 importanti tra i cinque profeti di Dio (Abramo, Maometto, Mos\u00e8, No\u00e8) ed \u00e8 venerato da una larga parte della comunit\u00e0 islamica. Ma contrariamente alla visione cristiana che lo considera figlio di Dio (Dio fatto uomo), per l'Islam era una persona mortale. Per tracciare i passi della sua vita, ci si \u00e8 affidati essenzialmente sul racconto tradizionale narrato dai vangeli del Nuovo Testamento e accettato dal Corano e dai musulmani. Nel film, quindi, Ges\u00f9 non viene crocifisso ma salvato da Dio che lo porta in Paradiso la notte dell'ultima cena.\nIl regista ha spiegato che era nelle sue intenzioni creare un film del genere che potesse contribuire a rafforzare il dialogo interreligioso tra Islam e Cristianesimo, e rendere meno tesi i rapporti tra l'Iran e gli Stati Uniti, soprattutto in relazione al fatto che nel mondo occidentale a causa di alcuni eventi (terrorismo islamista, persecuzioni dei cristiani) l'Islam e i suoi seguaci sarebbero viste come persone malevoli, quando in realt\u00e0 - sottolinea Talebzadeh, quella minoranza che si fa sentire attraverso questi atti d'odio \"\"non \u00e8 musulmana, si veste solo da musulmana\".\nAnche altri hanno visto a \"Mesih\", come un film dal buon potenziale, ma il cui obiettivo di rendersi parte di una nuova stagione di dialogo sarebbe sfumato a causa dell'appoggio del regista al regime ultraconservatore di Mahmud Ahmadinejad vistosi all'interno dell'opera attraverso un presente e ben marcato sentimento contro gli ebrei. Il film \u00e8 stato infatti accusato di avere forti caratteri antisemiti, montando un \"intenso e costante attacco ideologico\", in particolare dove si afferma che gli alti membri del Tempio di Gerusalemme avrebbero pagato con un ingente somma di denaro Ponzio Pilato per convincerlo a mandare a morte Ges\u00f9 e che gli ebrei sono destinati ad essere maledetti in quanto assassini del Cristo.\nLa speranza di Talebzadeh \u00e8 che il film raggiungesse una buona parte delle comunit\u00e0 cristiane mondiali, e che fosse visto dai musulmani che non conoscevano la vera storia di Ges\u00f9 e soprattutto dagli estremisti che in nome dell'Islam uccidevano persone di altre fedi, rendendo ci\u00f2 blasfemo e senza senso. In particolare, il regista si \u00e8 detto speranzoso di un dialogo con i cristiani evangelici, ai quali il film dovrebbe trasmettere un \"messaggio serio\".\nProduzione.\nDue anni prima che Mel Gibson girasse \"La passione di Cristo\", il regista iraniano Nader Talebzadeh stava concettualizzando un progetto cinematografico sulla vita di Ges\u00f9 secondo la visione coranica. Dopo l'uscita del film in tutto il mondo, Talebzadeh partecip\u00f2 a varie discussioni con critici e studiosi per parlare dell'opera di Gibson e del suo intriso antisemitismo. Ci\u00f2 che ne scatur\u00ec fu la nascita di \"Mesih\", un film per il grande schermo e serie televisiva.\nMostrato al Fajr Film Festival come \"lavoro in corso\" quando ancora era in fase di lavorazione, si tratta di una \"delle pi\u00f9 grandi produzioni cinematografiche mai tentate in Iran\"\", con oltre mille persone coinvolte tra attori e comparse, finanziato dalla televisione di stato. L'attore iraniano Ahmad Soleimani Nia interpreta Ges\u00f9.\nDistribuzione.\nNel 2005, quando il film era ancora in fase di lavorazione, il distributore sudafricano Habib Mackie della Tinsel Curtain Motion Pictures spieg\u00f2 d'essere eccitato dal film, dicendosi speranzoso di una vasta uscita sulla scala di \"La passione di Cristo\".\nIl 18 ottobre 2007 \u00e8 stato mostrato al Religion Today Film Festival di Roma, dove \u00e8 stato premiato per il suo impegno nella promozione del dialogo interreligioso. Ha anche partecipato al Philadelphia Film Festival.\nLa sera del 4 aprile 2008 si \u00e8 tenuta la prima nordamericana sotto il titolo \"Jesus, the Spirit of God\".\nIl film in Iran \u00e8 stato proiettato in cinque sale cinematografiche della capitale, Teheran, dove ha ricevuto un tiepido accoglimento e un pubblico moderato anche a causa della coincidenza del Ramadan col periodo di distribuzione.\nTitolo.\nIl film \u00e8 noto a livello internazionale sotto vari titoli, tra i quali: \"The Messiah\", utilizzato per l'edizione anglosassone, \"Jesus\", \"Good Tidings of the Savior\", in lingua persiana, \"Jesus, the Spirit of God\" e \"Messia\".\nProdotti derivati.\nNonostante la bassa accoglienza riservata al film dal pubblico iraniano, poco dopo l'uscita nei cinema del Paese \u00e8 stato annunciato che una serie televisiva sarebbe stata realizzata entro la fine del 2008 per una durata di oltre 2 ore, composta da 45 episodi. La versione televisiva esplora tra l'altro i legami tra Ges\u00f9 e l'imam Mahdi, venerato dalla corrente sciita in Iran e il cui ritorno \u00e8 atteso insieme alla venuta del Messia."}
{"id": "3083623", "revid": "238230", "url": "https://it.wikipedia.org/wiki?curid=3083623", "title": "Thomas Middleton", "text": "Biografia.\nNato da William e Anne Middleton, ebbe una sola sorella minore, Avis. Rimasto orfano di padre, visse un rapporto infelice col patrigno, Thomas Harvey, che tent\u00f2 spesso di sottrargli l'eredit\u00e0 lasciatagli dal padre al fine di pagarsi i debiti di gioco.\nNel 1598 si iscrisse al The Queen's College di Oxford, senza tuttavia terminare gli studi. Il periodo oxfordiano si rifletter\u00e0 nelle sue opere, che inizialmente subiranno il retaggio di un'educazione umanistica e che saranno concettualmente indirizzate a un pubblico d'\u00e9lite. Gi\u00e0 nel 1597, a soli sedici anni, compose il poema in stile elisabettiano \"The Wisdom of Solomon Paraphrased\", basato sulla Bibbia, senza ch'esso riscuotesse per\u00f2 alcun successo: fu anzi oggetto di svariate critiche. Nel 1599 compose un secondo poema, \"Microcynicon: Six Snarling Satyres\", che venne bruciato poich\u00e9 riconosciuto come attacco satirico all'istituto ecclesiastico, mentre l'anno successivo fu la volta di \"The Ghost of Lucrece\", di ispirazione dallo shakespeariano \"Il ratto di Lucrezia\", che risent\u00ec ancora dell'educazione umanistica ricevuta.\nLasciati gli studi e ricevuta l'eredit\u00e0 del padre naturale, Middleton inizi\u00f2 a guadagnarsi da vivere prima con alcuni pamphlet satirici (tra cui si ricorda il successo di \"Penniless Parliament of Threadbare Poets\", che divenne oggetto di un'inchiesta parlamentare), poi come drammaturgo per la compagnia teatrale degli Admiral's Men a fianco di poeti del calibro di Thomas Dekker, Michael Drayton, Anthony Munday e John Webster, con i quali collabor\u00f2 attivamente per la stesura di alcuni lavori talvolta in un clima di conflittualit\u00e0 aperta con alcuni colleghi: raggiunta una certa notoriet\u00e0 come drammaturgo commerciale, ebbe difatti una lunga e seria diatriba con Ben Jonson, il cui minor successo port\u00f2 il collega George Chapman - con il quale condivideva la stessa sorte di minore apprezzamento del pubblico - a etichettare l'opera di Middleton come lavoro di poca valenza artistica.\nNel 1603 spos\u00f2 Magdalen Marbecke, detta Mary, da cui ebbe un unico figlio, Edward. Nello stesso anno la peste dilag\u00f2 per Londra costringendo i teatri alla chiusura e il trono pass\u00f2 in mano a Giacomo I d'Inghilterra: a causa dell'impossibilit\u00e0 di scrivere per il teatro, Middleton ripieg\u00f2 nuovamente sui pamphlet e sulle notizie letterarie aiutato da Dekker, guadagnando altra popolarit\u00e0 nella citt\u00e0. Nello stesso anno scrisse comunque \"The Phoenix\", che venne rappresentata a corte. La fine della peste segn\u00f2 l'et\u00e0 d'oro dello scrittore, che torn\u00f2 nei teatri con \"city comedies\" e \"revenge tragedies\", generi teatrali antitetici nel quale per\u00f2 seppe distinguersi con notevole destrezza: fu anche capace, contrariamente alle usanze dell'epoca secondo le quali i drammaturghi lavoravano in esclusiva per una sola compagnia teatrale, di scrivere pi\u00e8ce per sette troupe differenti.\nIl 1605 vide l'allestimento di due commedie: \"A Trick to Catch the Old One\", che ebbe vasto seguito al punto di essere ispirazione - fino al vero e proprio plagio - per altri autori come Aphra Behn, Lording Barry e Phillip Massinger, e \"A Mad World, My Masters\", city comedy il cui nome deriva da un pamphlet del poeta Nicholas Breton. Nel 1606 vendette alla compagnia dei King's Men la complessa tragedia \"The Revenger's Tragedy\", primo dramma in lingua inglese ad essere mai stato tradotto in danese. Dal 1613 inizia la sua collaborazione con l'attore e drammaturgo William Rowley, con il quale scrive a quattro mani le commedie \"Wit at Several Weapons\", \"A Fair Quarrel\" e \"A Chaste Maid in Cheapside\": sempre negli stessi anni, forse a causa delle numerose collaborazioni o per l'avanzare dell'et\u00e0, lo sfondo delle city comedies di Middleton inizia pian piano a spostarsi verso contesti europei o corti italiche, allontanando il fulcro dell'azione da Londra, che costituiva la caratteristica delle city comedies. Ne fanno parte le commedie \"Dissemblers Besides Women\" (1614) e \"The Widow\" (1615 circa) oltre che la tragicommedia \"The Witch\" (1616).\nAnche lo studio dei personaggi sembr\u00f2 dare maggior peso e sostanza alle interpreti femminili, tendenza gi\u00e0 iniziata con \"The Roaring Girl\" del 1607 circa, ispirato alla virago truffatrice Mary Frith.\nGuadagnata la fiducia dei King's Men, Middleton divenne l'adattatore dei lavori shakespeariani, mettendo mano sia al \"Macbeth\" che a \"Misura per misura\", ampliandone e modificandone alcune parti.\nNel 1620 Middleton divenne City Chronologer, ossia storico della citt\u00e0 di Londra, sebbene il rapporto con le istituzioni si deterior\u00f2 lentamente fino alla morte dell'autore a causa di alcune segnalazioni di lavori poco apprezzati: alla professione si accost\u00f2 sempre quella di drammaturgo. In questo periodo vedono la luce \"Women Beware Women\" e \"Anything for a Quiet Life\" (1621), \"The Changeling\" e \"The Nice Valour\" (1622), \"The Spanish Gypsy\" del 1624. L'ultima pi\u00e8ce di grande successo fu \"A Game at Chess\" del 1624, allestita per nove giorni consecutivi dai King's Men.\nMorto nel 1627, venne sepolto a Newington."}
{"id": "3083625", "revid": "1714743", "url": "https://it.wikipedia.org/wiki?curid=3083625", "title": "Eleonora Maria Teresa di Savoia", "text": "Biografia.\nInfanzia.\nEleonora Maria Teresa ricevette lo stesso nome della nonna materna, Eleonora Maria di L\u00f6wenstein-Wertheim-Rochefort. Tra i suoi cugini materni vi erano Vittorio Amedeo, principe di Carignano, e la sua sorella minore Maria Teresa, futura principessa di Lamballe, entrambi nati nella corte sabauda. Tra i suoi cugini materni vi erano il re Luigi XV di Francia e i sovrani spagnoli Luigi I e Ferdinando VI, quest'ultimo regnante al momento della sua nascita.\nEleonora nacque all'interno di un matrimonio nel complesso felice. Quando aveva sei mesi, sua nonna, la regina Anna Maria d'Orl\u00e9ans, mor\u00ec.\nSua madre mor\u00ec nel 1735, quando la principessa aveva sei anni. Da questo momento, ella divenne la dama pi\u00f9 importante nella corte sabauda, mantenendo tale prerogativa fino al 1750, quando suo fratello, il futuro Vittorio Amedeo III, spos\u00f2 l'infanta spagnola Maria Antonietta.\nEleonora, insieme alla sorella Maria Luisa, venne proposta come possibile sposa per il delfino Luigi, l'unico figlio maschio di Luigi XV di Francia. Tuttavia tale progettata unione non ebbe mai luogo a causa delle trattative portate a termine con la Spagna, che condussero, nel 1744, al matrimonio tra il delfino e l'infanta Maria Teresa, una delle sorelle maggiori di Maria Antonietta.\nIn seguito, due sue nipoti, le principesse Maria Giuseppina e Maria Teresa, sposarono due figli del delfino, rispettivamente nel 1771 e nel 1773.\nMorte.\nRimasta nubile, la principessa mor\u00ec nel castello di Moncalieri all'et\u00e0 di 53 anni. Venne seppellita nella basilica di Superga, sovrastante Torino. Sua cognata Maria Antonietta mor\u00ec a Moncalieri nel 1785."}
{"id": "3083628", "revid": "290948", "url": "https://it.wikipedia.org/wiki?curid=3083628", "title": "Formula proiettiva di Natta", "text": ""}
{"id": "3083637", "revid": "110157", "url": "https://it.wikipedia.org/wiki?curid=3083637", "title": "Himantura chaophraya", "text": "La pastinaca d'acqua dolce gigante (Himantura chaophraya) \u00e8 una specie di pastinaca della famiglia dei Dasiatidi originaria dei grandi fiumi ed estuari del Sud-est asiatico, della Nuova Guinea e dell'Australia settentrionale. \u00c8 uno dei pi\u00f9 grandi pesci d'acqua dolce del mondo: nei fiumi Chao Phraya e Mekong sono stati catturati esemplari di 500\u2013600\u00a0kg. Il numero degli esemplari, per\u00f2, sta diminuendo a causa della sovrapesca e della distruzione dell'habitat e alcune popolazioni locali sono in serio pericolo di estinzione.\nDistribuzione e habitat.\nScoperta per la prima volta in Thailandia (dove vive nei fiumi Chao Phraya, Nan, Mekong, Bongpakong, Tachin e Tapi), la pastinaca d'acqua dolce gigante \u00e8 stata trovata anche nel Borneo (nel bacino del Mahakam, nel Kalimantan, e nel fiume Kinabatangan, nel Sabah), in Nuova Guinea (bacino del fiume Fly) e Australia (fiume Gilbert, nel Queensland, fiumi Daly e South Alligator, nel Territorio del Nord, e fiumi Pentecost e Ord, nell'Australia Occidentale). Le forme australiane erano gi\u00e0 note dai primi anni del Novecento, ma venivano a torto ritenute esemplari di \"Dasyatis fluviorum\", la pastinaca degli estuari. Le varie popolazioni sono molto probabilmente separate le une dalle altre, ma non \u00e8 chiaro se rappresentino popolazioni della stessa specie o un complesso di specie. Predilige i fondali sabbiosi.\nDescrizione.\nLa pastinaca d'acqua dolce gigante ha pinne pettorali molto sottili, pi\u00f9 o meno di forma ovale, e occhi minuscoli. Il muso \u00e8 molto largo e termina con una punta triangolare. La bocca \u00e8 piccola ed \u00e8 dotata di 4-7 papille (2\u20134 centrali pi\u00f9 grandi e 1\u20134 laterali pi\u00f9 piccole) sul pavimento. La coda a frusta misura 1,8-2,5 volte la lunghezza del disco ed \u00e8 priva di pinnule. La spina posta sulla coda \u00e8 la pi\u00f9 grande di quella di ogni pastinaca e pu\u00f2 raggiungere i 38\u00a0cm. \u00c8 ricoperta da una guaina di muco tossico ed \u00e8 in grado di perforare un osso.\nLa superficie superiore del corpo e la coda sono ricoperte da piccoli tubercoli rugosi che diventano sempre pi\u00f9 appuntiti sulla coda al di l\u00e0 della spina. Il dorso ha colorazione uniforme marrone o grigia, talvolta pi\u00f9 chiara verso i margini. Il ventre \u00e8 bianco e presenta una caratteristica banda nera lungo il margine e una serie di piccole macchie lungo le pinne pettorali e pelviche. La coda al di l\u00e0 della spina \u00e8 nera. Questa specie pu\u00f2 raggiungere i 4,6 metri di lunghezza e gli 1,9 metri di larghezza. Le forme australiane e della Nuova Guinea sono molto pi\u00f9 piccole e raggiungono al massimo la larghezza di un metro.\nBiologia ed ecologia.\nLa dieta di questa specie consiste di pesci bentonici e di invertebrati che vengono individuati grazie all'elettrorecezione delle ampolle di Lorenzini. Come nelle altre pastinache, la riproduzione \u00e8 ovovivipara e la femmina partorisce un unico piccolo per volta. Una femmina di 4,3 metri \u00e8 stata vista dare alla luce un unico piccolo largo 34\u00a0cm. I maschi raggiungono la maturit\u00e0 non appena misurano 1,1 metri.\nRelazioni con l'uomo.\nQuesta specie \u00e8 minacciata dalla sovrapesca e dalla distruzione dell'habitat; l'Unione Internazionale per la Conservazione della Natura ha valutato la pastinaca d'acqua dolce gigante come vulnerabile in tutto il suo intero areale. Nella Thailandia centrale, e probabilmente anche altrove, viene talvolta catturata accidentalmente con palamiti e reti. Questa specie viene venduta per la carne e per la cartilagine; gli esemplari adulti non vengono solitamente mangiati ma vengono tuttavia uccisi e mutilati dai pescatori. \u00c8 in crescita la pesca sportiva. Quando abbocca all'amo, la pastinaca pu\u00f2 seppellirsi sotto il fango e risulta quasi impossibile trarla fuori da l\u00ec. \u00c8 anche in grado di trascinare le imbarcazioni per distanze considerevoli o perfino sott'acqua.\nIn Thailandia, la pastinaca d'acqua dolce viene classificata in serio pericolo di estinzione. La deforestazione, la costruzione di dighe e lo sviluppo urbano hanno degradato, alterato e frammentato il corso dei fiumi in tutto l'areale thailandese della specie. A partire dagli anni novanta il governo thailandese inizi\u00f2 un programma di riproduzione in cattivit\u00e0 per sostenere questa specie ed altre pastinache d'acqua dolce e rimediare ai danni provocati dal degrado dell'habitat. Successivamente, per\u00f2, tale programma \u00e8 stato interrotto."}
{"id": "3083649", "revid": "290948", "url": "https://it.wikipedia.org/wiki?curid=3083649", "title": "1-(3,4-diidrossifenil)-2-(metilammino)etanone", "text": ""}
{"id": "3083650", "revid": "290948", "url": "https://it.wikipedia.org/wiki?curid=3083650", "title": "Nanopolimero", "text": ""}
{"id": "3083653", "revid": "339392", "url": "https://it.wikipedia.org/wiki?curid=3083653", "title": "Gruppi carbonilici", "text": ""}
{"id": "3083657", "revid": "767487", "url": "https://it.wikipedia.org/wiki?curid=3083657", "title": "Doyle Bramhall II", "text": "Figlio del batterista Doyle Bramhall, principalmente noto come chitarrista e cantante degli Arc Angels e membro della Eric Clapton's Band dal 2004.\nBiografia.\nDoyle Bramhall II nasce a Dallas - Texas il 24 dicembre 1968 in una casa di musicisti. Suo padre, infatti, Doyle Bramhall \u00e8 stato il batterista del leggendario Lightnin' Hopkins e usuale collaboratore di grandi nomi del blues come Stevie Ray Vaughan e Jimmie Vaughan, con i quali \u00e8 cresciuto.\nLa carriera.\nNel 1984, a soli 16 anni, Doyle Bramhall II parte in tourn\u00e9e come secondo chitarrista dei Fabulous Thunderbirds, quartetto texano trascinato al successo dall'armonica di Kim Wilson e dalla chitarra di Jimmie Vaughan.\nNel 1992 forma insieme al chitarrista e cantante texano Charlie Sexton gli Arc Angels, la cui formazione include il bassista Tommy Shannon e il batterista Chris Layton, entrambi gi\u00e0 nei Double Trouble. Con gli Arc Angels incide il primo, unico ed omonimo disco, pubblicato nel 1992 che, anche grazie all'approvazione della critica, sembra aprire la strada al successo. Ma i problemi di Doyle con l'eroina, sommati ai dissapori interni portano la band allo scioglimento nell'ottobre 1993.\nBramhall comincia allora la sua carriera solista che lo porta tra il 1996 ed il 2001 ad incidere tre album, che gli garantiscono un successo anche al di fuori degli Stati Uniti. Il primo disco da solista, l'eponimo \"Doyle Bramhall II\", viene pubblicato nel 1996. Molto apprezzato dalla critica, non ottiene lo stesso successo con le vendite. Il secondo album \u00e8 \"Jellycream\" e viene pubblicato non pi\u00f9 con la Geffen Records ma con la RCA. L'album per\u00f2 segue le sfortunate orme del primo, che aveva trovato i favori della critica ma aveva avuto scarso successo commerciale. Cos\u00ec la RCA decide di cancellare il progetto successivo di Bramhall.\nMa Flohr, continuando a credere nel talento compositivo del chitarrista texano, passa una copia di Jellycream a Eric Clapton, che ne rimane affascinato tanto da inserire nel suo nuovo album \"Riding With The King\" le cover di due brani: \"I Wanna Be\" e \"Marry You\". Nello stesso periodo Doyle riceve richieste sia dallo stesso Clapton che da Roger Waters al quale decide inizialmente di unirsi per una tourn\u00e9e estiva, ma finita la breve e decisiva esperienza con l'ex bassista dei Pink Floyd durata dal 1999 al 2002, si unisce ad Eric Clapton intraprendendo cos\u00ec una stretta e duratura collaborazione live e in studio, prima come compositore e quindi produttore.\nNel 2001 d\u00e0 vita al suo nuovo album, anche questo pubblicato con la RCA, dal titolo \"Welcome\" con la appena formata band degli Smokestack con i quali apre i concerti di Clapton nella tourn\u00e9e del 2001. \nNel 2009 organizza con gli Arc Angels una \"reunion\" (Questa volta assente il bassista e cofondatore Tommy Shannon sostituito da Mark Newmark) in occasione della quale viene pubblicato \"Living In A Dream,\" CD-DVD live che include alcuni nuovi brani e un documentario sulla band.\nNel 2010 \u00e8 produttore insieme a Justin Stanley dell'album \"100 Miles From Memphis\" della cantante Sheryl Crow, con la quale rimane impegnato nel tour americano ed europeo.\nRuoli secondari.\nCome Chitarrista di sessione invece vanta collaborazioni con Me'Shell Ndegeocello, Sheryl Crow, Susan Tedeschi, The Derek Trucks Band.\nLa tecnica chitarristica e le influenze.\nBramhall \u00e8 mancino, quindi suona la chitarra col manico rivolto verso destra, ma la particolarit\u00e0 sta nel fatto che usa l'ordine delle corde come un destro, col risultato che le corde risultano capovolte (i bassi gi\u00f9 e gli alti su). Questa \u00e8 una tecnica di cui si sono avvalsi molti chitarristi mancini come Albert King, Lefty Dizz, Otis Rush, Coco Montoya e Elizabeth Cotten.\nLo stile chitarristico \u00e8 chiaramente influenzato da Albert King, Freddie King, Jimi Hendrix, Lightnin' Hopkins e Johnny \"Guitar\" Watson. Il suo modo di suonare blues risulta molto radicato nello spirito del Texas blues, caratterizzato da note lunghe e ripetute.\nDiscografia.\nCon gli Arc Angels\nDa solista\nDoyle Bramhall II &amp; Smokestack"}
{"id": "3083662", "revid": "123588136", "url": "https://it.wikipedia.org/wiki?curid=3083662", "title": "Quantit\u00e0 (filosofia)", "text": "La quantit\u00e0 secondo la definizione aristotelica \u00e8 quel concetto indicato dal termine \u03c0\u03cc\u03c3\u03bf\u03bd [poson] (quanto) che esprime la misura della sostanza del mondo fisico. La quantit\u00e0 \u00e8 una delle categorie fondamentali, assieme a quella di qualit\u00e0, relazione ecc., che esprime la propriet\u00e0 per cui ogni singolo ente pu\u00f2 essere sottoposto ad una misura eventualmente numerica.\nAristotele.\nSecondo Aristotele, superando l'antica indistinzione dell'aritmogeometria della scuola pitagorica, vi sono le quantit\u00e0 discrete, come i numeri e le parti del discorso, indivisibili e le quantit\u00e0 continue, come le grandezze geometriche, il movimento e il tempo, che possono invece essere divise all'infinito.\nNell'\"Organon\" Aristotele estende il concetto di quantit\u00e0 nell'ambito della logica specificatamente per quanto riguarda i giudizi universali o particolari a seconda che nel soggetto esprimano una quantit\u00e0 universale (\"Tutti\" gli uomini) o particolare (\"Qualche\" uomo). A questi due tipi di giudizi Kant aggiunger\u00e0 quello \"individuale\" (\"Questo\" uomo).\nGli atomisti e la scienza moderna.\nCon la nascita della scienza moderna la speculazione filosofica assimiler\u00e0 la quantit\u00e0 alle qualit\u00e0 \"primarie\", riguardanti le propriet\u00e0 oggettive, e quindi misurabili delle cose, distinte dalle qualit\u00e0 \"secondarie\", soggettive in quanto dipendenti dalle sensazioni particolari, individuali e contingenti.\nQuesta distinzione gi\u00e0 presente negli atomisti sar\u00e0 variamente discussa nel pensiero di Galilei, Cartesio, Locke, Hobbes ed altri.\nKant.\nIn particolare Kant tratter\u00e0 della quantit\u00e0 definendola come categoria, appartenente cio\u00e8 alla formulazione logica del pensiero, e nello stesso tempo come forma a priori trascendentale, costitutiva cio\u00e8, con l'attivit\u00e0 discriminante dell'intuizione, dei fenomeni.\nDal punto di vista della logica la quantit\u00e0 d\u00e0 luogo ai giudizi universali, particolari, singolari che sono espressioni delle categorie della totalit\u00e0, pluralit\u00e0, unit\u00e0. La categorie della quantit\u00e0 e della qualit\u00e0 Kant le chiama categorie \"matematiche\" perch\u00e9 definiscono con precisione numerica i dati sensibili oggetto dell'intuizione pura. Le altre categorie, cio\u00e8 quelle della relazione e della modalit\u00e0, che egli chiama \"dinamiche\" riguardano il rapporto che l'intelletto raggruppante o determinante riesce a stabilire tra i fenomeni che provengono dall'intuizione.\nHegel.\nPer Hegel la categoria della quantit\u00e0 svolge il suo ruolo come antitesi della qualit\u00e0, che rappresenta la tesi, per giungere al risultato finale sintetico rappresentato dalla misura. La quantit\u00e0 ha una sua struttura dialettica che si articola in quantit\u00e0 pura, quanto e grado \nLa realt\u00e0 unitaria dialettica di qualit\u00e0, quantit\u00e0, misura \u00e8 quella che caratterizza il divenire dell'essere e che permette il passaggio dall'essere all'essenza.\nSe infatti consideriamo l'essere riferendolo alla quantit\u00e0 questo si presenter\u00e0 come indifferente alle caratterizzazioni quantitative, queste, cio\u00e8 appariranno nella loro \u00abestrinseca indifferenza\u00bb nei confronti dell'essere in s\u00e9 che mantiene la sua unit\u00e0 pur nell'aspetto di una \u00abpluralit\u00e0 di molti uni\u00bb.\nIl tema della quantit\u00e0 \u00e8 stato oggetto della logica proposizionale contemporanea in particolare nell'analisi di Bertrand Russell."}
{"id": "3083663", "revid": "1833487", "url": "https://it.wikipedia.org/wiki?curid=3083663", "title": "Natja Brunckhorst", "text": "Biografia.\nFamosa per l'interpretazione, in et\u00e0 adolescenziale, di Christiane F. nel celebre film di Uli Edel \"Christiane F. - Noi, i ragazzi dello zoo di Berlino\" (1981), nel 1982 riceve una parte in \"Querelle de Brest\", film diretto da Rainer Werner Fassbinder. Terminate le riprese, l'attrice abbandona la carriera per seguire gli studi in Inghilterra. Torna in Germania nel 1987 per frequentare una scuola d'arte drammatica a Bochum.\nDal 1994 lavora come sceneggiatrice, curando gli script di numerose serie, tra cui quelli di \"Lady Cop\" (\"Die Kommissarin\"), fiction poliziesca prodotta nel 1994 in Germania. Nel 2000 recita in \"La principessa + il guerriero\" di Tom Tykwer e anche nella serie TV tedesca \"Dr. Sommerfeld - Neues vom B\u00fclowbogen\". Nel 2011 interpreta il film a basso budget \"Totem\" di Jessica Krummacher.\nVita privata.\n\u00c8 sposata con l'attore tedesco Dominic Raacke, con il quale ha avuto una figlia nel 1991; la coppia vive a Monaco di Baviera."}
{"id": "3083668", "revid": "1718925", "url": "https://it.wikipedia.org/wiki?curid=3083668", "title": "Qedushah", "text": "Qedushah o Kedushah () \u00e8 tradizionalmente la terza sezione di tutte le recitazioni della preghiera ebraica \"Amidah\". \u00c8 inoltre un termine che, secondo la tradizione rabbinica classica, designa la santit\u00e0 del popolo d'Israele quale popolo eletto di Zaddiqim, scelto da Dio tra tutte le 70 Nazioni come \"Suo possesso particolare\" con il compito dell\u2019\"Avodah\", il servizio spirituale per Dio, appunto \u00abSanto e Benedetto\u00bb (\"Qadosh BarukhHu\").\nEssenzialmente \"Qedushah\" \u00e8 la santificazione del Nome di Dio durante la funzione liturgica di preghiera dell'Amidah. Nell'Amidah sottovoce \u00e8 una preghiera corta, ma nella sua ripetizione, che richiede una minian di 10 persone, \u00e8 notevolmente pi\u00f9 lunga. La liturgia varia tra le varie congregazioni e comunit\u00e0 ebraiche, nonch\u00e9 durante i diversi servizi, ma hanno in comune tre versetti della Bibbia (sebbene le traduzioni varino): \"Kadosh Kadosh Kadosh Adonai Tz'vaot M'lo Khol Ha'aretz K'vodo\" (\"Santo, Santo, Santo, il Signore degli Eserciti il Mondo intero \u00e8 pieno della Sua Gloria\"), \"Baruch K'vod Adonai Mim'komo\" (\"Benedetta \u00e8 la Gloria del Signore nella sua Sede\") e \"Yimloch Adonai L'Olam, Elohayich Tziyon L'dor Vador Hall'luyah\" (\"Il Signore regner\u00e0 sempre, il Tuo Signore, O Sion, di generazione in generazione, Hallelujah\").\nLiturgia.\n\"Qedushah\" \u00e8 enfatizzata nel corso dei servizi liturgici della mattinata e di Musaf nello Shabbat e Festival, e nei versetti biblici ci sono pi\u00f9 lodi. Il servizio Musaf di Shabbat e Festival, nonch\u00e9 tutti i \"Qedushah\" di Yom Kippur inoltre contengono la frase di apertura dello Shem\u00e0.\nEsiste anche una preghiera chiamata \"Kedushah D'Sidrah\" che viene recitata alla conclusione dei servizi mattutini settimanali, all'inizio dei servizi pomeridiani di Shabbat e Festival, la conclusione del servizio serale del sabato notte, e l'inizio del servizio \"Neilah\" alla fine dello Yom Kippur. Questo \u00e8 differente dalla \"Qedushah\" di Amidah poich\u00e9 non richiede un minian ed include una ricapitolazione in aramaico (Targum) dei succitati tre versetti biblici della \"Qedushah\".\nDurante la ripetizione del Lettore, quando raggiunge il terzo paragrafo - col tema della Santit\u00e0 di Dio - declama: 'Santificheremo il Tuo Nome nel mondo come lo santificano nell'Alto dei Cieli, poich\u00e9 sta scritto per mano del Tuo profeta: \"Proclamavano l'uno all'altro: \"Santo, santo, santo \u00e8 il Signore degli eserciti. Tutta la terra \u00e8 piena della Sua gloria\". ().'\nDa 'Santo, santo, santo' in poi \u00e8 la congregazione che canta. Il Lettore continua: 'Quelli di fronte a loro dicano, benedetta,' al che la congregazione risponde: 'Benedetta la gloria del Signore dal luogo della sua dimora! ().' Il Lettore continua: 'E nelle Tue sante parole \u00e8 scritto, dicendo,' al che la congregazione risponde: 'Il Signore regna per sempre,\nil tuo Dio, o Sion, per ogni generazione. Hallelujah ().'\n\"Qedushah\" \u00e8 quindi una rievocazione da parte della congregazione delle lodi angeliche di Dio nell'Alto. In un passaggio talmudico si afferma che gli angeli non cominciano la loro canzone fino a quando Israele non abbia recitato lo Shem\u00e0 sulla terra e che, inoltre, il nome divino si verifica nello Shem\u00e0 dopo sole due parole ('Ascolta' e 'Israele'), mentre alle schiere angeliche \u00e8 consentito di enunciare il nome divino dopo tre parole ('Santo, santo, santo').\nLa Shema nella Qedushah.\n\"Qedushah\" significa santit\u00e0 in ebraico. Questa preghiera \u00e8 una proclamazione della santit\u00e0 di Dio. \"Qedushah\" acquis\u00ec un significato particolare nel corso del V secolo e.v., quando agli ebrei di Persia era proibito dire la Shem\u00e0. Questa preghiera si intreccia abilmente con le parole dello Shema e fu trascurata da coloro che spiavano i servizi liturgici ebraici per essere sicuri che lo Shema non venisse detto. Alcuni fedeli stanno sulle punte dei piedi quando recitano \"Kadosh Kadosh Kadosh\" (santo santo santo). Le parole sono di , che si riferisce ad una visione di angeli e stando in punta di piedi simboleggia il movimento di angeli e anche il sollevamento dello spirito.\nDal VI secolo e.v., lo Shema viene aggiunto alla \"Qedushah\" nella Preghiera (Addizionale) Musaf negli Shabbat e le altre feste. Ci\u00f2 si dice succeda perch\u00e9 le autorit\u00e0 bizantine, sia che fossero dualisti cristiani o persiani, non permettevano agli ebrei di dichiarare pubblicamente l'unit\u00e0 di Dio nello Shem\u00e0. Di conseguenza, lo Shema non era recitato nel solito posto del servizio mattutino, ma solo nella Preghiera Addizionale successiva al fine di evitare le attenzioni scrutinanti delle autorit\u00e0 governative. C'\u00e8 probabilmente della verit\u00e0 storica alla base di questo rapporto.\nPreghiera e traduzione.\nQuesta santificazione del Nome di Dio \u00e8 una combinazione di , , . La preghiera viene recitata come declamazione dal conduttore/lettore e la congregazione recita la risposta. La \"Qedushah\" \u00e8 la terza benedizione di \"Shemoneh Esrei\". La congregazione si alza in piedi per lodare Dio, concentrandosi sulla Sua Santit\u00e0 nella parole \"Kadosh, Kadosh, Kadosh\":"}
{"id": "3083670", "revid": "1714743", "url": "https://it.wikipedia.org/wiki?curid=3083670", "title": "Giovanni I di Bretagna", "text": "Origine.\nSecondo sia il \"Ex Chronico Britannico Altero\", che il \"Ex Chronico Ruyensis C\u0153nobii\", Giovanni era il figlio maschio primogenito del Duca reggente di Bretagna, Conte di Richmond e Conte di Penthi\u00e8vre, Pietro detto \"Mauclerc\" e della moglie, la duchessa di Bretagna, Alice di Thouars, che, secondo la \"Genealogia Comitum Richemundi\u00e6 post conquestum Angli\u00e6\", era la figlia del nobile francese della casata dei Thouars, che fu Duca reggente di Bretagna, Guy de Thouars e della Duchessa di Bretagna e Contessa di Richmond, Costanza.&lt;br&gt;Pietro detto \"Mauclerc\", secondo la \"Chronica Albrici Monachi Trium Fontium\", era il figlio maschio secondogenito del conte di Dreux, Roberto II e della sua seconda moglie, Yolanda di Coucy, che secondo il \"Gisleberti Chronicon Hanoniense\", era la figlia primogenita del Signore di Coucy e di Marle, Rodolfo I e della sua prima moglie, Agnese di Hainaut, figlia del Conte di Hainaut, Baldovino IV.\nBiografia.\nSua madre, Alice, mor\u00ec nel 1221, come ci viene confermato dall'\"Ex Chronico Britannico Altero\" e Giovanni le succedette nominalmente, come Giovanni I, sotto la reggenza del padre, Pietro, che rimase de facto il duca di Bretagna, fino al 1235.\nSuo padre, Pietro, nel 1235, adott\u00f2 il nome, \"Pietro di Braine\" e rinunci\u00f2 ai suoi titoli: \nQuando, nel 1236, aveva sposato la principessa Bianca di Navarra, erede al trono di Navarra, il suocero, Tebaldo IV di Champagne, che nel frattempo era divenuto re di Navarra (Tebaldo I), lo indic\u00f2 come suo successore, e fu l'erede sino a quando nel 1239, la terza moglie di Tebaldo, Margherita di Borbone-Dampierre, gli diede un erede maschio.&lt;br&gt;Giovanni rinuncer\u00e0 definitivamente a pretese sul regno di Navarra, nel 1254, in cambio di 3000 Livre tournois annue.\nGiovanni, nel 1237 rese omaggio al re di Francia, Luigi IX il Santo.\nEbbe una serie di conflitti con il vescovo di Nantes e il clero bretone. \nNel 1268, dal re d'Inghilterra, Enrico III, ricevette la contea di Richmond, che pass\u00f2 al figlio in quello stesso anno. \nNel 1270 segu\u00ec Luigi IX il Santo] nell'ottava crociata, per poi ritornare nel suo ducato. \nIn Bretagna emise un editto che prescriveva l'espulsione degli ebrei dal ducato con cancellazione di tutti i debiti contratti con loro.\nGiovanni mor\u00ec nel 1286; secondo le \"M\u00e9moires pour servir de preuves \u00e0 l'Histoire eccl\u00e9siastique et civile de Bretagne, Tome I\", Giovanni, che fond\u00f2 l'Abbazia di Notre-Dame de Pri\u00e8res (\"Joannes comes Britanni\u00e6 fundator abbati\u00e6 de Precibus\") mor\u00ec in ottobre (Idibus Octobris) e gli succedette il figlio, Giovanni (\"Joannes filius eius\").\nMatrimonio e discendenza.\nNel 1236, Giovanni aveva sposato la principessa Bianca, figlia di Tebaldo \"il Saggio\", re di Navarra (Tebaldo I) e conte di Champagne (Tebaldo IV), e di Agnese di Beaujeu, come conferma la \"Chronica Albrici Monachi Trium Fontium\"; il contratto di matrimonio, come da documento n\u00b0 2432 delle \"Layettes du tr\u00e9sor des chartes : de l'ann\u00e9e 1224 \u00e0 l'ann\u00e9e 1246\" era stato redatto a Ch\u00e2teau-Thierry, Aisne, il 16 gennaio 1236; il contratto prevedeva che alla morte di Tebaldo I, Giovanni di Bretagna avrebbe ereditato il regno di Navarra.&lt;br&gt;Giovanni da Bianca ebbe otto figli:"}
{"id": "3083673", "revid": "339392", "url": "https://it.wikipedia.org/wiki?curid=3083673", "title": "Societ\u00e0 Sportiva Cassino", "text": ""}
{"id": "3083675", "revid": "486946", "url": "https://it.wikipedia.org/wiki?curid=3083675", "title": "Associazione Calcio Arezzo", "text": ""}
{"id": "3083677", "revid": "767487", "url": "https://it.wikipedia.org/wiki?curid=3083677", "title": "Giorni di guerra", "text": "Giorni di guerra (\"L'Ennemi intime\") \u00e8 un film del 2007 diretto da Florent Emilio Siri, ambientato durante la Guerra d'Algeria.\nTrama.\nAlgeria, 1959. Mentre il conflitto tra l'esercito francese e i ribelli del Front de Lib\u00e9ration Nationale si intensifica, il tenente Terrien viene assegnato nella zona calda dei monti della Cabilia. Affiancato dall'esperto sergente Dougnac, reduce della guerra d'Indocina, l'ufficiale, animato dal pi\u00f9 sincero idealismo, \u00e8 costretto a confrontarsi con la brutale realt\u00e0 di una guerra spietata: propagandata in patria come un'opera di pacificazione, in realt\u00e0 essa \u00e8 condotta con assoluta ferocia sia dai guerriglieri (\"Fellagha\") che dalle truppe francesi, tra torture e rappresaglie ai danni della popolazione civile inerme.\nA seguito di uno scontro a fuoco tra unit\u00e0 francesi e presunte forze nemiche il sergente Dougnac scopre che i militari stavano sparando al resto del loro plotone sparpagliato e che il tenente Constantine \u00e8 rimasto ucciso; lo sostituisce il tenente Terrien, che riceve il compito di catturare il capo dei guerriglieri della zona di nome Sliman. Terrien si rende conto che la guerra non \u00e8 come se l'aspettava, assistendo alla tortura di un prigioniero in un villaggio e successivamente il massacro dei suoi abitanti da parte dei ribelli, allo scopo di dare un monito agli altri villaggi disposti a collaborare con i francesi.\nDopo aver ottenuto la posizione del capo dei guerriglieri dal prigioniero, costretto a confessare da un capitano molto duro, i soldati francesi vengono sorpresi da una imboscata e pi\u00f9 avanti molti uomini muoiono in un assalto, falciati dai ribelli. Il maggiore della compagnia decide quindi di aiutare i soldati con le \"botti speciali\" (chiamati cos\u00ec per nascondere l'uso del napalm in quella che ufficialmente non \u00e8 una guerra), di cui i soldati vedono gli effetti devastanti quando trovano i resti di uomini orribilmente carbonizzati. L'imboscata fa sospettare di un traditore all'interno del plotone: si scopre poi che la \"talpa\" \u00e8 Rashid, un ex ribelle che combatte con i francesi, ma che i \"Fellagha\" avevano torturato con una crudelt\u00e0 estrema per costringerlo a tradire e che, per le sue colpe, viene ucciso da Dougnac.\nSuccessivamente il comando chiede al plotone di eseguire una missione di 3 giorni per \"ripulire\" la zona del capo dei ribelli: in alcuni scontri i francesi subiscono alcune perdite, fra morti e feriti ed uno di questo viene portato via dal capitano Berthaut, amico del sergente; tuttavia mentre tentano di fuggire in Jeep i due vengono bersagliati dai nemici, che li catturano e li torturano senza che il resto del plotone possa aiutarli. A questo punto il Maggiore decide di compiere una rappresaglia e uccide tutti gli uomini di un villaggio tranne uno, che cattura per interrogarlo, mentre Terrien, profondamente scioccato da ci\u00f2 di cui \u00e8 testimone, abbandona i suoi ideali e prende parte alle torture e alle fucilazioni dei prigionieri, ed il sergente, anch'egli disilluso, diserta alla vigilia di Natale.\nOrmai Terrien, nel punto pi\u00f9 basso della sua discesa all'inferno, \"cerca la sua pallottola per trovare pace\", come dice il sergente Dougnac, e infatti anch'egli alla fine viene ucciso dallo stesso ragazzo che era scampato al massacro degli abitanti del villaggio (ma quest'ultimo, avendo notato il cambiamento in peggio del tenente, era scappato): solo la morte ormai pu\u00f2 porre fine alla sua guerra dove combatte un nemico fuori e un altro nemico dentro di s\u00e9. Il film si chiude con un cartiglio che illustra il numero delle perdite tra i francesi e gli algerini.\nRiconoscimenti.\nIl film ha ottenuto tre candidature ai Premi C\u00e9sar 2008: miglior fotografia, miglior colonna sonora e miglior sonoro.\nDistribuzione.\nIl film non \u00e8 stato distribuito nelle sale cinematografiche italiane; \u00e8 reperibile in \"home video\" DVD."}
{"id": "3083678", "revid": "135491", "url": "https://it.wikipedia.org/wiki?curid=3083678", "title": "L'Ennemi intime", "text": ""}
{"id": "3083679", "revid": "198277", "url": "https://it.wikipedia.org/wiki?curid=3083679", "title": "Perugia Calcio", "text": ""}
{"id": "3083682", "revid": "486946", "url": "https://it.wikipedia.org/wiki?curid=3083682", "title": "Foot Ball Club Treviso", "text": ""}
{"id": "3083689", "revid": "34392", "url": "https://it.wikipedia.org/wiki?curid=3083689", "title": "Psicologa", "text": ""}
{"id": "3083704", "revid": "400694", "url": "https://it.wikipedia.org/wiki?curid=3083704", "title": "Fabiana Claudino", "text": "Gioca nel ruolo di centrale nel .\nCarriera.\nLa carriera professionistica di Fabiana Claudino comincia nel 2000 con la squadra del Minas T\u011bnis Clube. Nella sua seconda stagione vince la Superliga e nelle due successive disputa altrettante finali, perse entrambe contro l'Osasco Voleibol Clube. Durante questi anni fa parte delle varie nazionali giovanili, con cui vince: la medaglia d'argento al Campionato mondiale Under-18 del 2001, la medaglia d'oro al Campionato sudamericano Under-20 del 2002 e la medaglia d'oro campionato mondiale Under-20 del 2003. Sempre nel 2003 in nazionale maggiore debutta al Montreux Volley Masters 2003, chiuso al terzo posto, mentre vince il campionato sudamericano e la medaglia d'argento alla Coppa del Mondo; nel 2004 vince la medaglia d'oro al World Grand Prix e partecipa ai Giochi della XXVIII Olimpiade.\nNella stagione 2004-05 viene ingaggiata dal Rio de Janeiro V\u00f4lei Clube. Con il club di Rio de Janeiro ottiene la vittoria di quattro campionati brasiliani consecutivi, una Coppa del Brasile e cinque Campionati Carioca consecutivi. Con la nazionale inizia a collezionare medaglie: nel 2005 vince l'oro al campionato sudamericano e alla Grand Champions Cup, dove viene premiata come miglior muro; nel 2006 vince l'oro alla Coppa panamericana, venendo eletta miglior muro, l'oro al World Grand Prix, venendo anche eletta Most Valuable Player, e l'argento al campionato mondiale; nel 2007 vince la medaglia d'oro al campionato sudamericano e la medaglia d'argento ai XV Giochi panamericani e alla Coppa del Mondo; nel 2008 vince la medaglia d'oro a tutte le competizioni a cui prende parte, il World Grand Prix, la Final Four Cup e, soprattutto, i Giochi della XXIX Olimpiade; nel 2009 vince nuovamente il World Grand Prix, la Coppa panamericana ed il campionato sudamericano, mentre alla Grand Champions Cup si classifica al secondo posto; nel 2010 chiude al secondo posto sia il World Grand Prix, bissato anche nell'edizione 2011, che il campionato mondiale.\nNella stagione 2010-11, viene ingaggiata dal Gr\u00eamio Recreativo e Esportivo Reunidas, meglio conosciuto come \"V\u00f4lei Futuro\"; con la nazionale di aggiudica la Coppa panamericana 2011 ed il campionato sudamericano. La stagione successiva viene acquistata dal Fenerbah\u00e7e Spor Kul\u00fcb\u00fc, club con il quale si aggiudica la Champions League 2011-12; con la nazionale vince la medaglia d'argento al World Grand Prix e nuovamente la medaglia d'oro ai Giochi della XXX Olimpiade di Londra.\nNella stagione 2012-13 ritorna in patria ingaggiata dal Servi\u00e7o Social da Ind\u00fastria SP, aggiudicandosi il campionato sudamericano per club 2014; nel 2013, con la nazionale, vince la medaglia d'oro al World Grand Prix, bissata anche nell'edizione successiva, e alla Grand Champions Cup, venendo premiata anche come MVP. Nel 2014 vince la medaglia di bronzo al campionato mondiale, nel 2015 la settima medaglia d'oro consecutiva al campionato sudamericano e nel 2016 la settima medaglia d'oro al World Grand Prix. Dopo l'eliminazione nei quarti di finale ai Giochi della XXXI Olimpiade di Rio, annuncia il suo ritiro dalla nazionale.\nNella stagione 2016-17 viene ingaggiata dal con cui si aggiudica il campionato 2017-18 e la Supercoppa 2018; con la nazionale vince la medaglia d'oro al campionato sudamericano 2019."}
{"id": "3083706", "revid": "110157", "url": "https://it.wikipedia.org/wiki?curid=3083706", "title": "Birobid\u017eanskij rajon", "text": "Il Birobid\u017eanskij rajon () \u00e8 un rajon dell'Oblast' autonoma ebraica, nella Russia asiatica. Istituito nel 1934, ha come capoluogo Birobid\u017ean, ricopre una superficie di 4.500 km2 ed una popolazione di circa 13.000 abitanti nel 2009."}
{"id": "3083713", "revid": "1782831", "url": "https://it.wikipedia.org/wiki?curid=3083713", "title": "Katar Hol", "text": "Katar Hol \u00e8 un personaggio dei fumetti DC Comics, la versione della Silver Age del supereroe Hawkman. Creato da Gardner Fox e Joe Kubert, comparve per la prima volta in \"The Brave and the Bold\" n. 34 (febbraio-marzo 1961).\nBiografia del personaggio.\nVersione della Silver Age.\nKatar Hol fu un ufficiale di polizia decorato sul pianeta Thanagar. Suo padre fu Paran Katar, rinomato ornitologo ed inventore. Tra le varie creazioni di Paran vi furono il metallo antigravitazionale Nth e le conseguenti ali.\nQuando Katar comp\u00ec diciotto anni, una razza aliena chiamata Manhawks invase Thanagar e cominci\u00f2 a saccheggiare il pianeta. Paran invi\u00f2 il giovane Katar ad infiltrarsi nel loro nido vestito da uccello e portare indietro informazioni sugli alieni. Utilizzando queste informazioni, Paran cre\u00f2 un'armatura da battaglia simile ad un'aquila che conteneva della tecnologia avanzata, come il suo Metallo Nth. Katar utilizz\u00f2 quest'armatura, e la gamma di armi tecnologiche di Paran, per scacciare gli invasori da Thanagar.\nQuesto, comunque, non mise fine al problema. Alcuni Thanagariani avevano imparato il concetto di furto dai Manhawks. A causa della quantit\u00e0 di crimine, il governo Thanagariano cre\u00f2 una forza di polizia. In onore di Paran e dei suoi risultati, la nuova forza di polizia cominci\u00f2 ad utilizzare le sue armature aquile-formi e il suo equipaggiamento. Paran fu la guida di questa nuova forza di polizia, chiamata Hawk-Police (o Wingmen), e suo figlio fu una delle prime reclute.\nKatar divenne presto il pi\u00f9 abile degli Wingmen. Quando un gruppo chiamato Rainbow Robbers cominci\u00f2 a commettere crimini, Katar fu affiancato dalla recluta Shayera Thal per inseguire e arrestare i criminali. Durante il caso, Shayera salv\u00f2 la vita di Katar, e i due, presto, si innamorarono. Poche settimane dopo, Katar fece la proposta a Shayera, che accett\u00f2 e infine lo spos\u00f2, finendo per lavorare insieme come partner per la vita nella Hawk-Police.\nDopo dieci anni di matrimonio e di lavoro, il duo fu inviato sulla Terra nel 1959 per catturare il Thanagariano mutaforma Byth. Durante la loro missione, incontrarono George Emmett, Commissario del Dipartimento di Polizia di Midway City, e gli raccontarono delle loro origini aliene. Con l'aiuto di Emmett, i due trovarono un posto nella vecchia casa del fratello di Emmett, Ed, come curatori del museo locale, e adottarono le identit\u00e0 di Carter e Shiera Hall. Dopo aver catturato Byth e averlo rispedito su Thanagar, chiesero di poter rimanere sulla Terra per lavorare come autorit\u00e0 al fine di imparare i metodi della polizia umana. I due agivano per\u00f2 pubblicamente come gli eroi Hawkman II e Hawkgirl II (successivamente Hawkwoman).\nIl resto dei personaggi di supporto di Hawkman consistevano di Mavis Trent, naturalista del museo e artista diorama che flirtava con Katar; Joe Tracy, pubblicista del museo; il suo comandante ufficiale Andar Pul; un'enorme aquila rossa di nome Big Red che viveva vicino a Hawk Valley; e l'orfano adolescente Charley Parker, Golden Eagle. Katar ottenne anche una certa variet\u00e0 di avversari come il Ladro di Ombre, Matter Master, Ira Quimby (I. Q.), Konrad Kaslak, l'Alleanza Criminale Mondiale, Lion-Mane, Kanjar-Ro, Hyathis, Fadeaway Man e Gentleman Ghost.\nKatar si un\u00ec alla Justice League of America nei primi anni sessanta, dove divenne amico di Atomo e dove frequentemente litigava con Freccia Verde, con cui spesso era in disaccordo riguardo al significato di \"autorit\u00e0\".\nHol lasci\u00f2 per qualche tempo la JLA, quando Thanagr venne colpita dalla piaga dell'Equalizzatore, con cui i Thanagariani cambiarono cos\u00ec tanto che i loro talenti fisici e mentali, e addirittura le loro altezze, divennero le stesse. Con l'aiuto della JLA, Hawkman riusc\u00ec a invertire gli effetti della piaga.\nTuttavia, dopo essersi ripresi da questa esperienza, Thanagar adott\u00f2 un punto di vista pi\u00f9 espansionistico, e and\u00f2 in guerra contro il pianeta Rann, che orbita intorno ad Alpha Centauri. Questo costrinse Katar e Shayera a scegliere se combattere con o contro il loro pianeta, e scelsero di opporsi a Thanagar, venendo esiliati sulla Terra. Pi\u00f9 o meno in questo periodo, la stessa Shayera si un\u00ec alla JLA e prese il nome di Hawkwoman.\nDopo la stipulazione della tregua tra Rann e Thanagar, quest'ultimo decise segretamente di appropriarsi della Terra. Hol si oppose con tutti i suoi sforzi in una \"guerra segreta\" furtiva per molti anni.\nDopo gli eventi della miniserie \"Crisi sulle Terre infinite\", le storie di Terra-1 e Terra-Due si fusero insieme. Come risultato, la versione della Golden Age che quella della Silver Age di Hawkman e di Hawkgirl/Hawkwoman vivevano sulla stessa Terra. Inizialmente, l'Hawkman e la Hawkwoman della Silver Age mantennero inalterate le loro storie. Portarono Superman su Krypton (ora un pianeta fatto di gas), su unirono alla Justice League International, si allearono con Atomo, e aiutarono Animal-Man a disinnescare una bomba Thanagariana durante l\"'Invasione!\". Tuttavia, la DC invert\u00ec questa decisione e rinnov\u00f2 la continuit\u00e0 di Hawkman dopo la miniserie \"Hawkworld\" del 1989. Originariamente, \"Hawkworld\" rinarrava le origini dell'Hawkman e della Hawkwoman della Silver Age, ma dopo il suo successo, la DC lanci\u00f2 la serie mensile \"Hawkworld\" ambientata nel presente, risultando un completo rinnovamento della continuit\u00e0 di Hawkman. Facendo cos\u00ec, comparirono numerosi errori di continuit\u00e0 intorno alla Justice League di Hawkman ed Hawkwoman che andavano sistemati.\nVersione post-\"Hawkworld\".\nKatar Hol fu rinnovato nel prestigioso formato della minisierie \"Hawkworld\" di Timothy Truman. Segu\u00ec poi una serie regolare omonima.\nIn questa nuova versione Katar Hol era un giovane ufficiale di polizia sul pianeta Thanagar, ed era il figlio di una famiglia privilegiata essendo discendente di Paran Katar. Ma Thanagar era un mondo che conquistava e minava le risorse degli altri mondi per mantenere alto lo standard di vita dei suoi abitanti, e Hol cap\u00ec che tutto ci\u00f2 era sbagliato. Si ribell\u00f2 contro il sistema e era a favore dei vecchi giorni su Thanagar. Divenne uno studente di storia e archeologia, e ammir\u00f2 il leggendario eroe di Thanagar, Kalmoran. Hol divenne poi dipendente da una droga ricreativa, e fu manipolato dal corrotto e rinnegato agente di polizia Byth perch\u00e9 uccidesse il proprio padre, e fu cos\u00ec esiliato sull'Isola delle Possibilit\u00e0.\nIn quel periodo, trov\u00f2 uno dei residenti dell'isola che sfoggiava un paio di ali. Katar, disilluso, lo uccise e gli rub\u00f2 le ali. Vide che le ali gli andavano a pennello e che le ali rubate a quell'uomo erano naturali. Inorridito da ci\u00f2 che fece, il fratello dell'uomo che uccise lo aiut\u00f2 durante la scomparsa dei sintomi da assuefazione della droga e lo aiut\u00f2 a fare pace con s\u00e9 stesso.\nQuando la sua sentenza scadde, Hol fu mandato nel Downside. Tuttavia, riusc\u00ec a fuggire e, sotto copertura, and\u00f2 a sconfiggere Byth, che nel frattempo aveva sviluppato delle abilit\u00e0 mutaforma. Come risultato, fu reintegrato nella forza di polizia e gli fu assegnato un partner, Shayera Thal - una giovane donna da una classe sociale minore.\nAppena dopo che Fel Andar lasci\u00f2 la Terra, Katar e Shayera vi furono inviati, dove servirono da ambasciatori in buona fede per il loro pianeta e rimasero in qualche tempo a combattere criminali, sia umani che alieni, in luoghi come il quartiere Netherworld di Chicago. Soprannominato dalla stampa Hawkman III, Katar e Shayera, Hawkwoman II, ebbero una tempestosa relazione professionale, ma infine Shayera decise di allontanarsi da Katar, che continu\u00f2 da solo.\nKatar incontr\u00f2 Carter Hall e Shiera Sanders che ritornarono da Asgard con il resto della Justice Society of America. Seppe che suo padre era giunto sulla Terra durante la seconda guerra mondiale, sotto l'alias di \"Perry Carter\". Le Aquile della Golden Age, Carter e Shiera Hall, erano amici di Paran, e loro due furono la sua ispirazione per gli Wingmen. In un'avventura, Carter port\u00f2 Katar, ferito, da una donna Cherokee (di nome Naomi, \"Faraway Woman\") per essere guarito. Katar scopr\u00ec che anche lei conobbe Paran Katar, suo padre. Lei e Paran si innamorarono, e i due fuggirono con gli Halls come testimoni. Dato che Naomi era la sua madre biologica, lui rimaneva un ibrido Thanagariano-umano.\nDurante gli eventi di \"Ora zero\", Katar Hol fu fuso con Carter, Shiera, ed una creatura \"dio falco\", in una nuova versione di Hawkman, un avatar vivente del dio falco che ebbe qualche avventura, continuando a dare la caccia ai criminali e ad avere a che fare con la sua furiosa giustizia. Successivamente divenne pazzo (a causa delle molte incarnazioni dei vari Hawkman nella sua testa), finch\u00e9 non fu poi bandito nel Limbo dalle abilit\u00e0 combinate di Arion e Martian Manhunter.\nA causa del ritorno di Carter Hall dal mondo dei morti prima della \"Crisi infinita\", fu affermato che l'anima di Katar Hol si dissip\u00f2 dal Limbo/Reame del dio Falco ed \u00e8 ora deceduta. Al momento, Carter Hall abita una versione ricostruita del corpo post-\"Ora Zero\" di Katar Hol, che somiglia molto a Carter Hall, ma con i capelli scuri ed un'aria molto pi\u00f9 barbarica.\nAltre versioni.\nIl Katar Hol della Silver Age comparve anche al di fuori della sua normale continuit\u00e0."}
{"id": "3083718", "revid": "4175", "url": "https://it.wikipedia.org/wiki?curid=3083718", "title": "Kevin MacDonald (calciatore)", "text": "Carriera.\nCalciatore.\nMacDonald \u00e8 passato al Liverpool dal Leicester City in cambio di quattrocentomila sterline nel novembre 1984. Il Leicester City lo scopr\u00ec quando faceva parte del Caledonian, nella Highland Football League.\nNon ha mai conquistato un ruolo fisso in prima squadra al Liverpool, tranne quando ha contribuito al double dei \"Reds\" nel 1986 (soltanto il terzo del XX secolo), quando il suo club si \u00e8 aggiudicato la First Division e la FA Cup nel derby del Merseyside contro l' a Wembley.\nAll'inizio della stagione successiva, MacDonald si frattur\u00f2 una gamba. Al momento del suo recupero, i posti al centro del campo erano stati occupati da Kenny Dalglish e Steve McMahon e non \u00e8 cos\u00ec riuscito a tornare tra i titolari. Cos\u00ec, \u00e8 stato prestato prima al suo vecchio club, il Leicester, e poi in Scozia, ai Rangers. A giugno 1989, si \u00e8 trasferito definitivamente al Coventry City, per giocare poi anche con Cardiff City e Walsall prima del definitivo ritiro. Il 15 aprile 1989, cio\u00e8 poco prima di lasciare il Liverpool, ha assistito come i suoi compagni alla strage di Hillsborough.\nAllenatore.\nA novembre 1994, \u00e8 stato nominato tecnico ad interim del Leicester City per un breve periodo, tra la partenza di Brian Little e l'arrivo di Mark McGhee.\nAd agosto 2010, successivamente alle dimissioni da allenatore dell'Aston Villa di Martin O'Neill, ha assunto il ruolo di \"caretaker manager\" del club. Precedentemente, era stato allenatore della squadra riserve dei \"Villans\" ed assistente di Steve Staunton quando questi era commissario tecnico dell'. MacDonald \u00e8 sotto contratto con l'Aston Villa dal 1995, ma ha ricoperto diversi ruoli nel club.\nIl primo incontro lo ha disputato al Villa Park, contro il West Ham United. La sua squadra si \u00e8 imposta per tre a zero, con le reti di Stewart Downing, Stiliyan Petrov e James Milner. Dopo circa un mese alla guida dei \"Villans\", la societ\u00e0 ha trovato il sostituto di Martin O'Neill, il francese G\u00e9rard Houllier, che \u00e8 diventato quindi il nuovo manager dell'Aston Villa."}
{"id": "3083720", "revid": "1149807", "url": "https://it.wikipedia.org/wiki?curid=3083720", "title": "Kiss\u00d7Sis", "text": " \u00e8 un manga di genere \"ecchi\" scritto e illustrato da Bow Ditama. L'opera \u00e8 stata originariamente pubblicata come episodio unico su \"Bessatsu Young Magazine\" della K\u014ddansha nel gennaio 2004, per poi diventare una serie regolare sulla stessa testata dall'11 dicembre 2005 al 21 settembre 2021. In Giappone sono stati pubblicati un totale di venticinque volumi \"tank\u014dbon\".\nDal manga \u00e8 stata tratta una serie OAV di dodici episodi prodotta da Feel, contenuti in altrettanti DVD pubblicati congiuntamente ai volumi del manga. Il primo disco \u00e8 stato commercializzato il 22 dicembre 2008, mentre l'ultimo episodio \u00e8 stato pubblicato insieme al 14\u00ba albo del fumetto, il 6 aprile 2015. Sull'emittente giapponese AT-X \u00e8 andata in onda dal 5 aprile al 21 giugno 2010 anche una serie televisiva anime sempre prodotta da Feel e ispirata al manga.\nTrama.\nLo studente Keita Suminoe \u00e8 alle prese con gli esami di ingresso per le scuole superiori. Ad aiutarlo ci sono le sue sorelle gemelle pi\u00f9 grandi di lui. Le ragazze, Ako e Riko, non hanno alcun legame di sangue con Keita, non fanno nulla per nascondere i propri sentimenti amorosi nei confronti del ragazzo, e si lasciano andare a effusioni e avance anche in pubblico. I genitori dei tre ragazzi incoraggiano Keita ad accettare le attenzioni di una delle due sorelle, e Keita nonostante l'imbarazzo non disdegna l'interesse delle due ragazze nei suoi confronti. Ako e Riko, nonostante siano tecnicamente rivali fra loro, sono spesso unite e complici nell'escogitare piani per allontanare Keita da qualunque altra ragazza possa girare intorno a lui.\nMedia.\nManga.\nIl manga \u00e8 iniziato come una serie di one-shot pubblicati sulla rivista \"Bessatsu Young Magazine\" dal gennaio 2004 ad opera di Bow Ditama, gi\u00e0 conosciuto come disegnatore di \"Mahoromatic\". Successivamente la serie si trasfer\u00ec su \"Weekly Young Magazine\" dal settembre 2008, per poi spostarsi nuovamente su \"Monthly Young Magazine\" dal 9 dicembre 2009 dove si \u00e8 poi concluso il 21 settembre 2021. La serie \u00e8 entrata in un periodo di pausa tra i numeri di agosto 2013 e di gennaio 2014 della testata. I vari capitoli sono stati raccolti in formato \"tank\u014dbon\" dal 6 settembre 2007 al 18 novembre 2021 sotto l'etichetta KC Deluxe.\nAnime.\nUn adattamento anime fu annunciato nel giugno 2008, confermando che sarebbe stato prodotto dallo studio Feel. Il 22 dicembre dello stesso anno fu pubblicato il primo OAV diretto da Munenori Nawa, venduto in allegato con il terzo volume del manga. Successivamente ne verranno prodotti altri, anche questi allegati ai volumi della controparte cartacea. L'ultimo al momento uscito \u00e8 il dodicesimo, pubblicato il 6 aprile 2015. La sigla d'apertura \u00e8 cantata da Ayana Taketatsu e Yuiko Tatsumi mentre quella di chiusura si intitola interpretata da Nana Takahashi.\nUna serie animata televisiva che funge da adattamento al manga venne trasmessa su AT-X dal 5 aprile al 21 giugno 2010. Una versione censurata dell'episodio venne pubblicata online il 28 marzo 2010. La sigla d'apertura \u00e8 cantata da Ayana Taketatsu e Yuiko Tatsumi mentre quella di chiusura \u00e8 \"Our Steady Boy\" eseguita da Yui Ogura e Kaori Ishihara. Il tema di chiusura dell'episodio 12 \u00e8 di Yui Ogura e Kaori Ishihara. Il primo volume DVD \u00e8 uscito il 23 giugno 2010. Nella trasmissione televisiva alcune scene presenti negli episodi dal 9 al 12 furono censurate, tuttavia nelle edizioni DVD e Blu-ray Disc le puntate sono presenti nella loro forma integrale."}
{"id": "3083722", "revid": "526238", "url": "https://it.wikipedia.org/wiki?curid=3083722", "title": "PMEG", "text": ""}
{"id": "3083724", "revid": "1602064", "url": "https://it.wikipedia.org/wiki?curid=3083724", "title": "Anton Fugger", "text": "Biografia.\nAnton era il terzo e ultimo figlio di Georg Fugger (fratello di Jacob Fugger) e Regina Imhof. Nacque a Norimberga il 10 giugno 1493. nel 1527 si spos\u00f2 con Anna Augsburger, la coppia ebbe 10 figli, 4 maschi e 6 femmine.\nLo zio Jacob mor\u00ec il 30 dicembre 1525, e poich\u00e9 non aveva figli che potessero ereditare le sue sostanze lasci\u00f2 tutti i suoi beni ai nipoti Anton Raymund, che quindi si ritrovarono proprietari di una fortuna di 3.000.058 di gulden (2.132.261 all'attivo, 867.797 al passivo), cifra impressionante per l'epoca ed ammontante, in dollari statunitensi attuali, ad oltre 400 miliardi.\nNel 1527 si spos\u00f2 con Anna Augsburger, la coppia ebbe 10 figli, 4 maschi e 6 femmine.\nAnton diresse le attivit\u00e0 che furono dello zio insieme al fratello Raymund e al cugino Hieronymus, scelse di espandere le tratte commerciali fino a Buenos Aires, al Messico e alle Indie Occidentali. Dal punto di vista politico support\u00f2 attivamente gli imperatori Carlo V e Ferdinando I. Nel 1551 fece costruire nella Bassa Algovia il Castello Babenhausen con la Sala di Cedro, una delle stanze rinascimentali pi\u00f9 importanti della Germania. Quando nel 1560 mor\u00ec, il fiorentino Guicciardini lo defin\u00ec il principe dei commercianti. Egli fu il principale creditore della famiglia Medici di Firenze. Il riformatore Filippo Melantone, uno dei collaboratori di Martin Lutero defin\u00ec i Fugger \"i Medici tedeschi\".\nPur facendo parte della piccola nobilt\u00e0 (aveva ereditato dallo zio il titolo di conte) nel 1530 e riusc\u00ec a far sposare i figli e le figlie con alcuni importanti nobili, introducendosi in questo modo nell'alta nobilt\u00e0.\nAnton Fugger \u00e8 raffigurato nella Cappella di San Marco, costruita nel 1511 e fondata da lui stesso, all'interno della Chiesa di Santa Maria dell'Anima a Roma. \nNella sua residenza in citt\u00e0, le case Fugger di Augusta, il pittore Tiziano ritrasse l'imperatore Carlo V nel 1548.\nMatrimonio e figli.\nAnton Fugger spos\u00f2 Anna Rehlinger dalla quale ebbe i seguenti eredi:"}
{"id": "3083728", "revid": "61051", "url": "https://it.wikipedia.org/wiki?curid=3083728", "title": "HOGE", "text": ""}
{"id": "3083729", "revid": "61051", "url": "https://it.wikipedia.org/wiki?curid=3083729", "title": "HIGE", "text": ""}
{"id": "3083731", "revid": "124615805", "url": "https://it.wikipedia.org/wiki?curid=3083731", "title": "Isabelle de Paris", "text": " \u00e8 un anime storico in 13 puntate, prodotto nel 1979 dalla Dax International. La serie \u00e8 stata trasmessa per la prima volta dal network giapponese TV Tokyo a partire dall'aprile 1979 e in Italia da TMC.\nTrama.\nFrancia, settembre 1870. Isabelle Laustin \u00e8 una ragazza di quindici anni, ultimogenita di una nobile famiglia francese. Ha due fratelli maggiori: la sorella Genevi\u00e8ve, fidanzata con il capitano Victor, e il fratello Andrea, che \u00e8 partito come soldato nella guerra franco-prussiana. La Francia \u00e8 in pericolo, soprattutto perch\u00e9 il perfido primo ministro francese, Adolphe Thiers, per le sue brame di potere e ricchezza si \u00e8 alleato segretamente con i nemici prussiani. Tra triangoli amorosi e la guerra che continua, nel corso della storia Isabelle \u00e8 costretta a riparare in Inghilterra, dove, travestita da uomo, dovr\u00e0 combattere per la sua patria.\nSigla.\nLa sigla originale, utilizzata anche in Italia, \u00e8 \"Fantasie impromptu\" (Op. 66 in do diesis minore) di Fryderyk Chopin.\nLa sigla italiana \u00e8 stata realizzata dai Rocking Horse e pubblicata nel 2017 su dischi ARC."}
{"id": "3083736", "revid": "339392", "url": "https://it.wikipedia.org/wiki?curid=3083736", "title": "Aeroporto Ben Gurion", "text": ""}
{"id": "3083737", "revid": "2036605", "url": "https://it.wikipedia.org/wiki?curid=3083737", "title": "Villa romana di Russi", "text": "La Villa romana di Russi \u00e8 un sito archeologico in cui sono conservati i resti di una villa rustica di et\u00e0 romana.\nSita a circa 20\u00a0km ad ovest di Ravenna, la villa fu edificata al centro di un vasto podere i cui prodotti erano destinati agli uomini della flotta militare romana di stanza a Classe, l'antico porto di Ravenna.\nConobbe il massimo splendore nel I e II secolo, poi l'attivit\u00e0 produttiva della villa cominci\u00f2 ad andare in declino con il trasferimento dei militari a Costantinopoli (330), per poi essere completamente abbandonata in et\u00e0 bizantina.\nArea archeologica.\nLa Villa di Russi \u00e8 tra le ville rustiche di et\u00e0 romana una delle meglio conservate dell'Italia settentrionale.\nIl complesso, rinvenuto gi\u00e0 nel 1939 e successivamente messo in luce e studiato negli anni cinquanta del XX secolo, misura 8.000 metri quadrati, comprendenti la parte abitativa (la villa vera e propria) e l'area produttiva. Dell'abitazione rimane la pianta, in ottimo stato di conservazione. Sono perfettamente visibili i mosaici geometrici delle diverse stanze.\nIl museo.\nI reperti di maggior valore rinvenuti sul sito sono conservati in un edificio adibito a museo costruito a fianco della villa romana.\nGli oggetti di uso quotidiano (intonaci, vasi, ecc.) sono invece conservati nell'Antiquarium che il Comune di Russi ha allestito nei locali della Rocca trecentesca.\nOasi WWF.\nIl sito archeologico \u00e8 circondato da un'oasi WWF che si estende per 13 ettari. Si tratta dell'area di una vecchia cava di argilla."}
{"id": "3083738", "revid": "300067", "url": "https://it.wikipedia.org/wiki?curid=3083738", "title": "Raul Togni Neto", "text": "\u00c8 il figlio di Raul.\nCarriera.\nBrasile e Spagna (2008-2015).\nRaul Togni Neto debutt\u00f2 tra i professionisti nel 2008 in Brasile col Minas T\u00eanis Clube.\nDopo aver giocato all'Hoop Summit del 2011 (oltre che per 3 anni nelle file del Minas T\u00eanis Clube in patria) con la selezione del World Team approd\u00f2 in Spagna al San Sebasti\u00e1n Gipuzkoa dove ha militato per tre stagioni. Nel 2013, dopo due buone stagioni nel San Sebasti\u00e1n Gipuzkoa \u00e8 stato selezionato al secondo giro del Draft NBA con la scelta n\u00b047 dagli Atlanta Hawks; la sera stessa gli Hawks cedettero i diritti su di lui agli Utah Jazz. Per la stagione 2013-14, i Jazz lo lasciarono in Spagna al San Sebasti\u00e1n. Alla fine della stagione gli Utah Jazz lo lasciarono a maturare ulteriormente in Spagna ma questa volta al Murcia con cui firma un contratto triennale.\nNBA.\nUtah Jazz (2015-2019).\nNonostante avesse un accordo per tre stagioni, dopo una stagione lascia il Murcia per andare a giocare in NBA; il 10 luglio 2015 viene ufficializzato l'accordo tra gli Utah Jazz e Neto che va cos\u00ec a giocare in NBA, due anni dopo essere stato scelto al Draft 2013. Nella sua prima stagione ai Jazz, Neto gioc\u00f2 quasi tutte le partite della squadra (81 su 82 totali), di cui 53 da titolare a causa dell'infortunio di Dante Exum che lo tenne fuori per tutta la stagione, oltre che per la fiducia del coach della squadra di Salt Lake City, ovvero Quin Snyder, che in Novembre annunci\u00f2 che Neto sarebbe partito titolare panchinando cos\u00ec Trey Burke. Alla fine della stagione i Jazz arrivarono noni, mancando per un soffio la qualificazione ai play-off e Neto disput\u00f2 una discreta stagione.\nLa stagione successiva per Neto fu completamente diversa: durante il Draft NBA 2016 i Jazz scambiarono la loro scelta (in una trade a tre squadre che coinvolse anche gli Atlanta Hawks) per ottenere un playmaker d'esperienza come George Hill. In pi\u00f9 Dante Exum recuper\u00f2 dall'infortunio e coach Snyder diede molto spazio a Shelvin Mack, mentre Trey Burke venne ceduto agli Washington Wizards; tutte queste cose fecero s\u00ec che Neto trovasse meno spazio rispetto all'anno passato, tanto che in gennaio venne assegnato in D-League ai Salt Lake City Stars. In regular season disput\u00f2 40 partite (in pratica la met\u00e0 in meno dell'anno passato)\nNei play-off invece, disput\u00f2 9 delle 11 partite dei Jazz che, dopo aver eliminato i Los Angeles Clippers per 4-3 al primo turno, vennero eliminato al turno successivo contro i Golden State Warriors, futuri campioni NBA, per 4-0.\nNell'estate 2017 le cose cambiarono nuovamente ma in positivo per Neto: nonostante l'arrivo di Ricky Rubio come play titolare, George Hill firm\u00f2 un triennale con i Sacramento Kings mentre Shelvin Mack si trasfer\u00ec agli Orlando Magic; Exum invece ebbe nuovi problemi fisici e tutto questo susseguirsi di infortuni e cessioni, fece risalire l'italo-brasiliano nelle gerarchie di coach Snyder. Per quanto fosse ormai il play di riserva (di Rubio) indiscusso, Neto accus\u00f2 vari problemi fisici nel corso della stagione alla caviglia e al polso, giocando solo 41 partite.\nNel luglio 2018, nonostante fosse sceso in basso nelle gerarchie, rinnov\u00f2 con i Jazz.\nNel 2018-2019 gioc\u00f2 ancora meno (37 gare) venendo nuovamente condizionato dagli infortuni.\nIl 1\u00ba luglio 2019 venne tagliato dai Jazz per fare spazio a Mike Conley."}
{"id": "3083741", "revid": "599013", "url": "https://it.wikipedia.org/wiki?curid=3083741", "title": "Jandl", "text": ""}
{"id": "3083742", "revid": "729019", "url": "https://it.wikipedia.org/wiki?curid=3083742", "title": "Bombardamento di Kure", "text": "Il bombardamento di Kure e delle aree circostanti da parte delle aviazioni navali americana e britannica alla fine di luglio 1945 caus\u00f2 l'affondamento della maggior parte delle navi da guerra ancora in efficienza della marina imperiale giapponese. Gli attacchi della Terza Flotta sull'arsenale navale di Kure e sui porti vicini il 24, 25 e 28 luglio portarono all'affondamento di una portaerei, due corazzate, un incrociatore da battaglia, cinque incrociatori e molte navi minori. Durante gli stessi giorni la British Pacific Fleet attacc\u00f2 altri obiettivi nel Mare Interno di Seto e affond\u00f2 due fregate e naviglio minore; inoltre una portaerei di scorta fu danneggiata. \u00c8 possibile considerare il bombardamento di Kure come l'attacco di Pearl Harbor a parti invertite.\nAntefatto.\nNel luglio 1945 le navi da guerra giapponesi di stazza maggiore ancora in efficienza erano concentrate vicino alla base navale di Kure. In realt\u00e0 le navi erano immobilizzate a causa della mancanza di carburante ed erano utilizzate solo come batterie antiaeree statiche. L'ammiraglio John McCain, comandante della Task Force 38, era fermamente contrario ad attaccare Kure in quanto lui e il suo staff erano convinti che le navi non rappresentassero pi\u00f9 una minaccia seria.\nNelle sue memorie l'ammiraglio William Halsey ha elencato quattro ragioni per attaccare Kure malgrado le obiezioni di McCain. In primo luogo, egli credeva che ci\u00f2 avrebbe aumentato il morale delle truppe americane e costituito una rappresaglia per l'attacco di Pearl Harbor del dicembre 1941; secondo, ci\u00f2 avrebbe impedito alla flotta nipponica di opporsi alla progettata invasione sovietica dell'Hokkaid\u014d; terzo, avrebbe impedito ai giapponesi di utilizzare la flotta come merce di scambio per assicurarsi condizioni di pace migliori; quarto, l'attacco gli era stato ordinato dal suo diretto superiore, l'ammiraglio della flotta Chester Nimitz.\nNonostante operasse come un sottogruppo della Terza Flotta statunitense, la British Pacific Fleet fu esclusa dall'attacco a Kure in modo che essa non potesse rivendicare un ruolo nella distruzione della flotta giapponese. Essa fu invece utilizzata nell'attacco a aeroporti e al porto di Osaka.\nKure era gi\u00e0 stata attaccata dai bombardieri B-29 della USAAF nel 1945 prima dell'attacco da parte della Marina di fine luglio. La fabbrica di aeroplani Hiro fu bombardata con successo il 5 maggio, mine navali erano state deposte all'imboccatura del porto il 30 marzo e il 5 maggio e il 40% della citt\u00e0 era stato distrutto in un attacco aereo il 1\u00ba luglio.\nParteciparono all'attacco la Task Force 38 per gli americani e la Task Force 37 per gli inglesi. La Task Force 37 comprendeva le portaerei \"Formidable\", \"Victorious\" e \"Indefatigable\".\nLa battaglia.\nLa Terza Flotta attacc\u00f2 Kure per la prima volta il 24 luglio. Gli aerei, partiti dalle portaerei, compirono 1.747 missioni quel giorno. Le navi giapponesi erano ancorate in acque troppo poco profonde per permettere l'uso di siluri e, data la presenza di numerose batterie antiaeree nell'area, l'aviazione evit\u00f2 perdite pesanti utilizzando bombe a scoppio ritardato. I raid, che continuarono il 25 e il 28 luglio, furono un successo. Furono affondate la portaerei \"Amagi\", le corazzate \"Hyuga\" e \"Ise\", l'incrociatore da battaglia \"Haruna\", gli incrociatori pesanti \"Tone\" e \"Aoba\", l'incrociatore leggero \"\u014cyodo\" (che era la nave ammiraglia della Flotta Combinata nipponica), i vecchi incrociatori corazzati \"Iwate\" e \"Izumo\" e altro naviglio minore. Inoltre furono attaccate anche le portaerei \"Katsuragi\" e \"Ryuho\" e la \"Katsuragi\" sub\u00ec gravi danni. Questi attacchi aerei furono i pi\u00f9 vasti effettuati dalla Marina statunitense durante la guerra e furono i pi\u00f9 distruttivi in termini di affondamento di navi.\nGli attacchi partiti dalle portaerei britanniche contro Osaka e il Mare interno di Seto danneggiarono la portaerei di scorta \"Kaiy\u014d\" e affondarono le fregate \"C.D. No. 4\" e \"C.D. No. 30\" con la perdita di quattro aerei.\nAnche la USAAF attacc\u00f2 le navi giapponesi a Kure il 28 luglio. L'attacco fu condotto da 79 B-24 Liberator partiti da Okinawa. Solo quattro bombe colpirono l'\"Aoba\", che era stato spiaggiato in seguito agli attacchi precedenti. La contraerea giapponese abbatt\u00e9 due B-24 e ne danneggi\u00f2 altri 14. Gli storici ufficiali della USAAF commentarono pi\u00f9 tardi che \"l'attacco non aveva altro senso che quello di una competizione con l'aviazione della Terza Flotta\".\nGli Alleati persero in tutto 102 aviatori e 133 aerei in combattimento e in incidenti. Le perdite furono fra le pi\u00f9 alte subite dalla Terza Flotta nell'arco di tutta la guerra e furono dovute alla massiccia presenza della contraerea e alla determinazione della caccia nipponica nel difendere l'area di Kure.\nConseguenze.\nGli attacchi Alleati a Kure misero fuori uso le corazzate e gli incrociatori pesanti nipponici ancora in efficienza. Lo storico britannico Stephen Roskill ha sostenuto che le perdite giapponesi pareggiarono quelle subite dagli Stati Uniti durante l'attacco a Pearl Harbor. Il bombardamento permise anche alla Flotta del Pacifico sovietica di operare con molta maggiore libert\u00e0 nel Mar del Giappone."}
{"id": "3083744", "revid": "553400", "url": "https://it.wikipedia.org/wiki?curid=3083744", "title": "Unione Sportiva Avellino 1912", "text": "LUnione Sportiva Avellino 1912, meglio nota come Avellino, \u00e8 una societ\u00e0 calcistica italiana con sede nella citt\u00e0 di Avellino. Milita in Serie C, la terza divisione del campionato italiano.\nA seguito della prima squadra di calcio avellinese che era stata fondata gioved\u00ec 12 dicembre 1912, l\u2019Avellino nella sua tradizione sportiva, con varie societ\u00e0 a seguito di rifondazioni, ha al suo attivo dieci stagioni in Serie A, categoria in cui ha militato ininterrottamente dal 1978 al 1988. Occupa la 51\u00aa posizione nella graduatoria della tradizione sportiva FIGC ed il 43\u00ba posto nella classifica perpetua della Serie A dal 1929. I colori sociali dal Secondo dopoguerra sono il bianco e il verde, ha come simbolo il lupo e disputa le gare interne allo stadio Partenio-Adriano Lombardi.\nDichiarata fallita nel 2010 dal Tribunale Civile di Avellino, \u00e8 stata radiata dalla Federcalcio l'11 febbraio 2011.\nIl 10 luglio 2009 era stata esclusa dai campionati professionistici per decisione della Covisoc e in seguito a questi eventi, dopo la presentazione di alcune cordate imprenditoriali presso il Comune di Avellino, \u00e8 nata la societ\u00e0 \"Avellino Calcio.12 Societ\u00e0 Sportiva Dilettantistica\", che poi nel giugno del 2010 ha assunto la denominazione \"Associazione Sportiva Avellino 1912\". Il 15 giugno 2015 la societ\u00e0 ha annunciato il ritorno del vecchio logo e della vecchia denominazione \"Unione Sportiva Avellino\", con l'aggiunta finale del \"1912\".\nIl 12 luglio 2018 la Covisoc nega alla societ\u00e0 la licenza per il campionato di Serie B 2018-2019, decisione poi confermata dai ricorsi alla FIGC e al collegio di garanzia dello sport del CONI. Il 7 agosto 2018 il TAR del Lazio rigetta l'istanza di sospensione cautelare del provvedimento di esclusione della squadra dal campionato cadetto, decisione poi confermata dalla sentenza del settembre 2018. A seguito di ci\u00f2 viene fondata una nuova societ\u00e0 denominata \"Calcio Avellino Societ\u00e0 Sportiva Dilettantistica\", la quale il 15 giugno 2019 riprende la denominazione \"U.S. Avellino 1912\".\nStoria.\nDalle origini agli anni 1960.\nDopo un'assemblea delle societ\u00e0 federali tenutasi il 31 agosto 1912, alla quale partecipa per la prima volta l\"Associazione Sportiva Avellinese\", il 12 dicembre 1912 viene fondata l\"'Unione Sportiva Avellino\", che s\u00f9bito partecipa a tornei minori non ufficiali, con una divisa non ancora biancoverde.\nIl primo presidente \u00e8 Alfonso Di Marzo Capozzi, proprietario di miniere di zolfo. Nella stagione 1929-1930 disputa il campionato di Terza Divisione Campana, scontrandosi con nobili decadute del calcio italiano come il (che solo pochi anni prima - era il 1924 - aveva sfiorato lo scudetto venendo eliminata solo nella finalissima dal Genoa). L'annata \u00e8 positiva e, complice il quarto posto nel girone finale campano, la societ\u00e0 irpina viene ammessa in Seconda Divisione Campana. Gli irpini continuano a risalire la china, venendo promossi prima in Prima Divisione Campana e poi in Serie C al termine della seconda guerra mondiale.\nA contribuire alla scalata \u00e8 la decisione della Federazione di ingrandire in maniera spropositata la Serie C, ammettendovi 192 squadre nella stagione 1945-1946, tra cui l'Avellino come societ\u00e0 ospite e in quanto tale non avente diritto alla promozione. Al termine della stagione l'Avellino, insieme alle altre societ\u00e0 ospiti, fu ammesso a pieno titolo in Serie C, ampliata a 266 squadre e strutturata su diciotto gironi gestiti da tre leghe interregionali. Nella stagione 1946-1947 la squadra non ha problemi a salvarsi, ma nel terzo anno la permanenza \u00e8 resa difficile da una riforma dei campionati voluta dalla FIGC per ridurre i gironi della Serie C da 18 a 3; ci\u00f2 fa s\u00ec che nei tre gironi della Lega Interregionale Sud si salvino solo le prime classificate oltre a due ulteriori squadre da individuare attraverso un girone di qualificazione tra le tre seconde classificate; l'Avellino fallisce l'obiettivo chiudendo terzo, ma il Caso Napoli, aumentando i gironi da 3 a 4, gli apre comunque le porte della permanenza in Serie C. Proprio il 23 febbraio 1947 indossa per la prima volta la maglia biancoverde, che da quel derby contro il Benevento non abbandoner\u00e0 pi\u00f9.\nOttenuto l'ingresso nella Lega Nazionale la squadra viene rinforzata e nel campionato successivo lotta fino all'ultimo per la promozione in un testa a testa con il Catania; terminato il campionato in ex aequo, gli irpini vinsero lo spareggio per 1-0, ma, a causa di un sospetto caso di corruzione, l'Avellino perse la promozione in cadetteria e si vide retrocesso in Promozione. Per i campani, tuttavia, nel 1950 arriver\u00e0 un'amnistia con il conseguente ripescaggio.\nPrecipitato di nuovo in Promozione al termine del campionato 1950-1951, l'Avellino riusc\u00ec a qualificarsi al nuovo campionato di IV Serie, istituito con la riforma che rese la Serie C un campionato a girone unico, e nella stagione 1952-1953 sfior\u00f2 la promozione in terza serie: vinto il girone G battendo nello spareggio per il primo posto il Colleferro, nel girone di semifinale la promozione sfum\u00f2 solo a causa della sconfitta nello spareggio con l'ex aequo Carbosarda. Nei campionati successivi la compagine irpina non riusc\u00ec a vincere il proprio girone, ma al termine della stagione 1958-1959, chiusa al terzo posto nel girone H, fu comunque ammessa alla Serie C allargata a tre gironi per motivi di rappresentanza geografica. Negli anni sessanta l'Avellino milit\u00f2 in Serie C, fatta eccezione per le stagioni 1961-1962 e 1963-1964 disputate in Serie D e conclusesi con l'immediato ritorno in terza serie.\nDagli anni 1970 agli anni 1990.\nLa prima storica promozione in Serie B.\nMentre la squadra vaga tra la Serie C e la Serie D, l'Unione Sportiva Avellino si trasforma da S.r.l. a S.p.A., precisamente il 5 luglio 1968. Il salto di qualit\u00e0 avviene nella stagione 1972-1973, dove in seguito a un testa a testa con il ', l'Avellino viene promosso in Serie B. Con Antonio Sibilia presidente e Antonio Gianmarinaro allenatore, in questa stagione l'Avellino batte molti record: punteggio finale di 62 punti (fin allora mai ottenuto da nessuna squadra di C), 64 reti segnate, solo 18 reti subite, neanche una sconfitta in casa, dieci vittorie in trasferta, primato di incasso per la Serie C con 47.997.000 lire nella gara casalinga contro il ' terminata 1-0 con gol su rigore di Bruno Nobili.\nLa promozione in Serie A e il decennio nella massima serie.\nDopo cinque anni nella serie cadetta nella stagione 1977-1978 gli irpini riescono ad approdare in Serie A sotto la presidenza dell'imprenditore e politico Arcangelo Iapicca di Mirabella Eclano e la guida tecnica dell'allenatore Paolo Carosi, vincendo all'ultima giornata a Marassi contro la \" per 1-0, rete di Mario Piga. L'Avellino approda in Serie A e inizia un'era che, da un punto di vista sportivo, dar\u00e0 tanto alla citt\u00e0 e alla sconosciuta provincia meridionale.\nNegli anni della A si alternano momenti di entusiasmo a soffertissime salvezze. L'Avellino resta in Serie A per dieci stagioni consecutive e raggiunge l'ottavo posto nel 1987, che rester\u00e0 il miglior piazzamento di sempre.\nNel decennio 1978-1988 l'Avellino si toglie notevoli soddisfazioni battendo squadre del calibro di ', ' e \". Nell'estate del 1986 si aggiudica inoltre il Torneo Estivo, organizzato dalla Lega Calcio tra le dodici squadre di serie A non partecipanti alle semifinali di Coppa Italia.\nIl momento pi\u00f9 difficile si ha nella stagione 1980-1981, in seguito alla penalizzazione di 5 punti a causa del calcio scommesse, e al tragico evento del terremoto del 23 novembre 1980. Uno dei testimoni della tragedia, il difensore Salvatore Di Somma, ricorda l'atmosfera di quei giorni:\nLa squadra, tuttavia, riuscir\u00e0 a salvarsi all'ultima giornata grazie a un pareggio casalingo contro la \"\" (1-1), rete decisiva di Massimo Venturini.\nDurante questi anni transitano per Avellino tanti futuri campioni e giocatori gi\u00e0 affermati, come gli irpini Pasquale Casale (primo irpino a debuttare in serie A con la maglia dell'Avellino) e Fernando De Napoli, Stefano Tacconi, Ottorino Piotti, Andrea Carnevale, Luciano Favero, Beniamino Vignola, Ger\u00f3nimo Barbadillo, Ram\u00f3n D\u00edaz, lo storico capitano Adriano Lombardi, Juary, Jos\u00e9 Dirceu, Angelo Colombo, Walter Schachner, Franco Colomba (allenatore dei lupi nella stagione 2005-2006), Paolo Beruatto, Vincenzo Romano, Angelo Alessio, Gian Pietro Tagliaferri, Alessandro Bertoni e allenatori come Vinicio, Eugenio Bersellini, Rino Marchesi e Ottavio Bianchi. Sono gli anni della cosiddetta \"Legge del Partenio\", con la quale i \"Lupi\" riescono a inanellare nove salvezze consecutive in massima serie costruendole soprattutto tra le mura amiche.\nIl ritorno in Serie B.\nIl sogno irpino finisce nella stagione 1987-1988. I lupi arrivano penultimi a -1 dalla salvezza e scendono in B insieme all\", non riuscendo quindi nemmeno ad approfittare del fatto che quell'anno le retrocessioni erano due anzich\u00e9 tre per il concomitante allargamento della serie A da 16 a 18 squadre.\nAi fallimenti sportivi succedono le disastrose vicissitudini societarie. Nell'estate del 1988 l'Avellino corre il serio rischio di non potersi iscrivere alla Serie B e riesce a evitare il fallimento in extremis dopo che la propriet\u00e0 del club viene rilevata dalla Bonatti, societ\u00e0 satellite della Parmalat di Callisto Tanzi e il presidente della societ\u00e0 \u00e8 Pierpaolo Marino. Nonostante le vicissitudini estive, per la stagione 1988-1989 viene allestita una squadra competitiva tanto da sfiorare la promozione in Serie A, chiude infatti settima in classifica a tre punti dall'ultima delle promosse.\nLe stagioni seguenti di Serie B, 1989-1990 e 1990-1991, sono deludenti al punto che l'Avellino evita la retrocessione in C1 per un solo punto nel 1990 e per la classifica avulsa nel 1991 (ai danni della \").\nLa caduta in Serie C.\nDopo aver fallito per tre stagioni di fila il ritorno in Serie A, Pierpaolo Marino decide di lasciare l'incarico a Gaetano Tedeschi. Per le sorti dell'Avellino non cambia nulla: arriva, infatti, la retrocessione in serie C1 (ultimo posto in serie B) con l'allenatore Ciccio Graziani nel 1992.\nDopo due anni negativi in Serie C1, 1992-1993 e 1993-1994, nel 1994 la famiglia Sibilia, dapprima con il figlio Cosimo e poi con lo stesso Antonio Sibilia, torna alla presidenza e conquista subito la promozione in Serie B ai play-off contro il \" il 24 giugno 1995.\nA nulla servono le 19 reti di Pasquale Luiso nella Serie B 1995-1996: i lupi giungono terz'ultimi e tornano in serie C1.\nVi restano per sette stagioni, nelle quali pi\u00f9 volte la societ\u00e0 rischia il fallimento.\nNel 1999 girano alcune voci sul possibile acquisto della societ\u00e0 da parte di Silvio Berlusconi, il quale smentisce associando l'Avellino alla Patagonia, provocando la replica infastidita delle istituzioni cittadine.\nAnni 2000: L'altalena tra Serie C e Serie B.\nIl definitivo addio di Sibilia, nell'estate del 2000, permette al duo Massimo Pugliese-Aniello Aliberti di rilevare il club biancoverde.\nNella stagione di Serie C1 2000-2001 la squadra riesce a conquistare i play-off ma ne viene eliminato alle semifinali dal \". La societ\u00e0 \u00e8 allo sbando dopo il solo girone di andata; alla fine la spunta Pasquale Casillo, ex patron del \" dei miracoli\", che ne sale ai vertici.\nPromozione in Serie B 2002-2003.\nNella stagione 2002-2003, con la propriet\u00e0 di Pasquale Casillo e la Presidenza dell'Avvocato avellinese Nicola Iannarone, l'Avellino vince il campionato con 69 punti e torna nei cadetti. I protagonisti di questo campionato vinto sono il capitano Simone Puleo, il portiere Domenico Cecere, Raffaele Biancolino, Luigi Molino, e l'allenatore Salvatore Vullo.\nMa, dal punto di vista societario, continuano le problematiche: quelli della gestione Casillo sono due anni di fortissima tribolazione. Casillo viene coinvolto in un procedimento giudiziario, avviato da una denuncia di Aliberti e ne fa spese il calcio, con l'Avellino che arriva a un passo dal fallimento e la \" di Aliberti che scompare solo due anni dopo.\nLa gioia per la promozione in B \u00e8, cos\u00ec, subito cancellata. Dopo appena un anno, con Zden\u011bk Zeman in panchina (nell'anno della B a 24 squadre), nell'estate del 2004 arriva la retrocessione in C1. Uniche note liete della stagione sono le 15 reti del bielorusso Vitali Kutuzov e la vittoria in rimonta contro i rivali salernitani per 2-1 con le reti ai minuti 89\u00b0 e 91\u00b0 del capocannoniere irpino.\nPromozione in Serie B 2004-2005.\nNell'estate del 2004 cambia ancora propriet\u00e0. La societ\u00e0 \u00e8 rilevata dai fratelli Pugliese, con in panchina Antonello Cuccureddu, sostituito poi da Francesco Oddo, che guida la squadra nella stagione di Serie C1 2004-2005 alla promozione in B grazie alla vittoria del 19 giugno 2005 per 2-1 contro il favoritissimo \" nella finale dei play-off grazie alle reti di Raffaele Biancolino e del terzino bomber Vincenzo Moretti.\nNella stagione di Serie B 2005-2006 l'Avellino, piazzatosi al quart'ultimo posto, \u00e8 nuovamente retrocesso in Serie C1 dopo la disputa del play-out con l\". La partita di andata, giocata a Perugia il 3 giugno 2006 per la squalifica del campo dei campani, \u00e8 terminata con la vittoria per 2-0 dell'AlbinoLeffe, mentre il ritorno, disputatosi a Bergamo il 7 giugno 2006, ha visto l'inutile vittoria dell'Avellino per 3-2.\nPromozione in Serie B 2006-2007.\nNel campionato di Serie C1 2006-2007 l'Avellino centra subito la promozione in Serie B. Infatti nonostante i due punti di penalizzazione la squadra si classifica seconda dietro il ' e accede ai play-off. Poco prima della fine della stagione regolamentare la societ\u00e0 esonera l'allenatore Giuseppe Galderisi sostituendolo con Giovanni Vavassori. L'Avellino passa il 1\u00ba turno contro il ' (1-0 per il Taranto all'andata; 1-0 per l'Avellino al Partenio con rete di Vincenzo Moretti nel finale) e nella finale supera il \" ribaltando la sconfitta dell'andata (0-1) con i gol di Rivaldo (allo scadere del tempo regolamentare), Evacuo e Biancolino.\nIl successivo campionato di Serie B 2007-2008 vede ancora una volta una stagione difficoltosa per la squadra irpina che, dopo un tormentato precampionato con l'addio di ben due allenatori, Giovanni Vavassori e Maurizio Sarri, viene affidata all'allenatore aretino Guido Carboni il quale tuttavia nel marzo del 2008 paga con l'esonero gli scarsi risultati raggiunti, rimpiazzato dal giovane allenatore Alessandro Calori. Nonostante l'arrivo del nuovo tecnico e qualche risultato positivo (3-1 in casa contro la sorpresa Pisa), la squadra irpina retrocede classificandosi quartultima con un distacco troppo elevato da chi la precede per poter disputare i play-out.\nRetrocessione, fallimento e ripartenza dalla Serie D.\nMalgrado l'avvenuta retrocessione in Serie C, gli irpini vengono ripescati per via della mancata ammissione del ', non iscritta per carenza di fondi necessari a completare l'iscrizione, partecipando cos\u00ec alla stagione di Serie B 2008-2009. Tuttavia, la stagione si rivela ancora pi\u00f9 difficile della precedente. Con la temporanea penalizzazione di tre punti (che scenderanno a due a met\u00e0 campionato dopo vari ricorsi) la squadra dell'esordiente Giuseppe Incocciati si porta a -1 in classifica realizzando solo due punti nelle prime sette partite. La serie di risultati negativi porter\u00e0 all'esonero di Incocciati, sostituito da Salvatore Campilongo. Quest'ultimo, grazie anche ai goal di Ferdinando Sforzini, arrivato a gennaio dal ', riuscir\u00e0 a ridare gioco e punti alla squadra che per\u00f2, anche a causa degli importanti e lunghi infortuni (Bab\u00fa, De Zerbi e lo stesso Sforzini), non riuscir\u00e0 a evitare la retrocessione in Lega Pro Prima Divisione con una giornata d'anticipo, venendo sconfitto sul campo del \"\" per 2-1.\nTerminata la stagione 2008-2009, il 2 giugno 2009 arriva il comunicato ufficiale sul sito internet della societ\u00e0 in cui l'amministratore unico Massimo Pugliese conferma la volont\u00e0 di vendere il club a titolo gratuito; decisione questa, presa subito dopo aver appurato dalla Societ\u00e0 l'esistenza di dodici milioni di euro di debiti. Nessun imprenditore, per\u00f2, \u00e8 stato disposto a rilevare la societ\u00e0 irpina causando la mancata iscrizione al Campionato di Lega Pro Prima Divisione: l'US Avellino, pur riuscendo temporaneamente a evitare il fallimento (poi comunque intervenuto nell'ottobre del 2010), manc\u00f2 l'iscrizione al campionato a causa del parere negativo della Co.Vi.Soc.\nLa mattina del 10 luglio 2009 la societ\u00e0 irpina abbandona il calcio professionistico. Nella sala consiliare del Comune di Avellino il prefetto Blasco, l'assessore alla Cultura Salvatore Biazzo e il sindaco Giuseppe Galasso annunciano davanti a un folto gruppo di tifosi e giornalisti il fallimento di tutte le trattative da loro intavolate con oltre quindici imprenditori per l'acquisizione della societ\u00e0. La somma debitoria, ammontante a circa 4 milioni e 200\u00a0000 euro, ha fatto desistere tutti i papabili presidenti portando di fatto l'Unione Sportiva Avellino 1912 alla mancata iscrizione al campionato di Lega Pro Prima Divisione. Il 23 luglio 2009 la societ\u00e0, presieduta ancora dai fratelli Pugliese, rilascia un comunicato stampa ufficiale in cui si fa presente dell'avvenuta richiesta di iscrizione al campionato di Serie D presso la FIGC e la Lega Nazionale Dilettanti. Il 10 agosto, tra le cinque cordate interessate all'iscrizione del nuovo Avellino alla serie D, la spunta quella capitanata dal biologo irpino Walter Taccone.\nLa nuova societ\u00e0 viene iscritta al girone I del campionato dilettanti 2009-2010 con la denominazione \"Avellino Calcio.12 S.S.D.\" grazie all'art.52 comma 10 delle Norme organizzative interne della FIGC.\nFallito il tentativo di iscrivere la propria squadra in D, Massimo Pugliese decide di iscrivere l'Unione Sportiva Avellino 1912 in Terza Categoria. La sua richiesta di iscrizione, inizialmente accettata per la partecipazione ai campionati giovanili, viene respinta il 16 settembre 2009 dal Comitato provinciale della Lega Dilettanti.\nIl 29 maggio 2010 il logo della societ\u00e0 - pignorato da Equitalia - finisce all'incanto.\nLa societ\u00e0 viene ufficialmente radiata dalla Federcalcio l'11 febbraio 2011, dopo essere gi\u00e0 stata dichiarata fallita dal Tribunale Civile di Avellino. Il 21 marzo 2013 a seguito dell'asta fallimentare indetta dal tribunale di Avellino viene rilevato il logo e la denominazione dell'U.S. Avellino S.P.A. dallo storico ultr\u00e0 Mario Dell'Anno che riesce a battere la concorrenza del presidente dell'A.S. Avellino, Walter Taccone, di Ciro Picone e Rocco Guerriero.\nLa squadra ha esordito nelle competizioni agonistiche prendendo parte alla Serie D, precisamente nel girone I, sotto la guida tecnica di Francesco D'Arrigo. Dopo un avvio con sole tre vittorie nelle prime dodici giornate la squadra venne affidata a Salvatore Marra, con il quale il rendimento miglior\u00f2: la squadra ottenne nove vittorie consecutive nel girone di ritorno.\nConclusa la stagione regolare al 5\u00ba posto a pari merito con la Rossanese, la formazione irpina ha strappato a quella calabrese la qualificazione ai play-off, prevalendo per 1-0 nello spareggio, e ha proseguito il suo cammino sconfiggendo in semifinale il Trapani per 2-1 (d.t.s.) in trasferta; giunta in finale la squadra si \u00e8 per\u00f2 dovuta arrendere in casa della Vigor Lamezia, impostasi per 1-0.\nAnni 2010.\nIl ripescaggio in Lega Pro Seconda Divisione.\nIn seguito all'esclusione di 21 societ\u00e0 dai campionati professionistici decisa dalla FIGC il 16 luglio 2010, il 22 luglio l'A.S. Avellino ha presentato domanda per il ripescaggio in Lega Pro Seconda Divisione, la quale ha trovato accoglimento il successivo 4 agosto; la societ\u00e0 \u00e8 stata quindi inserita nel girone C.\nLa squadra biancoverde non riesce mai a occupare la vetta della classifica, stabilizzandosi intorno al 5\u00ba posto, ultimo utile per i play-off. Quando poi, a seguito di una serie di risultati negativi, diviene a rischio la stessa partecipazione agli spareggi promozione, il 15 febbraio Salvatore Vullo subentra all'esonerato Salvatore Marra alla guida della squadra; l'arrivo del nuovo tecnico porta un certo miglioramento delle prestazioni della squadra, che chiude la stagione regolare al 4\u00ba posto, guadagnandosi cos\u00ec l'accesso ai play-off.\nLa salita in Lega Pro Prima Divisione.\nAvversario degli irpini in semifinale \u00e8 il ', che viene piegato abbastanza agevolmente con due vittorie (2-0 in casa e 1-0 in Sicilia). In finale play-off gli irpini ritrovano il ', gi\u00e0 superato l'anno precedente nei play-off dilettanti e sconfitto al Partenio durante la stagione regolare per 4-0. Dopo una vittoria interna per 2-1 (con i gol di Millesi e Acoglanis) cede, in inferiorit\u00e0 numerica (espulsi Ricci al 70\u00b0 e Vicentin al 105\u00b0), ai tempi supplementari con il punteggio di 3-1 a favore della formazione siciliana che viene promossa in Lega Pro Prima Divisione (gol di Barraco al 6\u00b0 su rigore e raddoppio di Mastrolilli al 40\u00b0. Vicentin, su rigore, all'82\u00b0 porta il punteggio sul 2-1. La rete di Pirrone al 103\u00b0 chiude l'incontro).\nIl 4 agosto 2011 il Consiglio Generale della FIGC accoglie favorevolmente la domanda di ripescaggio dell'Avellino e l'ammette al girone A del campionato di Lega Pro Prima Divisione.\nL'esordio in Coppa Italia \u00e8 ottimo: l'Avellino ottiene due importanti successi sul ' (retrocesso dalla B) per 0-3 e sul ' (squadra di B) per 0-1, salutando soltanto successivamente la Tim Cup perdendo per 4-0 contro il ' (retrocesso dalla Serie A). Il 23 agosto 2011 Salvatore Vullo viene esonerato a pochi giorni dall'inizio del campionato; il giorno successivo la societ\u00e0 ingaggia la nuova guida tecnica dei \"lupi\", l'ex calciatore irpino Giovanni Bucaro. Gli irpini cominciano bene il campionato con una vittoria sul ' per 2-0, ma rimediano nelle due giornate successive due sconfitte con il ' per 3-0 e con la ' per 2-1. Arriva la prima vittoria esterna in casa del ' (0-1), ma poi altre due sconfitte (0-1 contro il ' e 4-1 in casa della '). Cominciano per\u00f2 ad arrivare buoni risultati: 1-0 contro il ', 1-1 a ', 1-1 a ' (dopo la sconfitta interna contro la ' per 1-3). Dopo il pareggio di Foggia arrivano altri sei risultati utili di fila: 2-0 alla ', 2-2 a ', 3-3 contro il ', 2-1 al ', 2-3 a ' e 2-1 alla '. Infine arriva la sconfitta in trasferta per 2-0 con il ', con cui termina il girone di andata a 25 punti, poco distante dall'obiettivo di inizio stagione, ovvero la salvezza. Termina il campionato a quota 40 punti.\nLa promozione in Serie B e il lustro in cadetteria.\nIl 21 maggio 2012 la societ\u00e0 ufficializza l'ingaggio di Massimo Rastelli come tecnico per la stagione di Lega Pro Prima Divisione 2012-2013.\nLa prima partita di Tim Cup \u00e8 contro la ', superata senza problemi per 3-1 con la doppietta di De Angelis e un gol da parte di Castaldo. Nel secondo turno la formazione irpina viene eliminata dal ', squadra che milita nel campionato di Serie B, con un gol di Troianiello. Per quanto riguarda il campionato l'Avellino conclude il girone d'andata in testa alla classifica con il miglior attacco (a pari merito con il Pisa) e la miglior difesa, riportando importanti successi contro il ' 1-2 e il ' 0-3 in trasferta, perdendo solo in due occasioni a ' e con la '. Durante il girone di ritorno, complice il ritorno del ' in prima posizione, l'Avellino incappa in una piccola crisi di risultati perdendo in malo modo a Pagani contro la ' per 4-1 e in casa con il '. I lupi irpini riescono per\u00f2 a riagguantare la vetta tornando presto a correre e vincendo gare fondamentali come il ritorno del derby contro la ' per 1-0 con il gol decisivo di Raffaele Biancolino e il match con il ' vinto per 2-3. Il 5 maggio 2013, battendo il ' in terra calabra (0-1 grazie alla rete di Gianmarco Zigoni), conquista la certezza matematica del primo posto e, di conseguenza, della promozione al campionato di Serie B 2013-2014 con una giornata di anticipo. Archiviata la stagione, l'Avellino conquista per la prima volta nella sua storia la Supercoppa di Lega di Prima Divisione ai danni del \", vincitrice del girone A, pareggiando 1-1 in casa e 2-2 in trasferta, aggiudicandosi dunque il trofeo per il maggior numero di reti realizzate fuori casa.\nNella stagione di Serie B 2013-2014 l'Avellino disputa un ottimo campionato, a quattro anni di distanza dal fallimento. La compagine, partita con l'intento di salvarsi, si assesta nelle zone altissime della classifica al termine del girone d'andata. Eliminando in Coppa Italia in ordine ', ' e ', l'Avellino ha l'opportunit\u00e0 di riesumare il ricordo degli anni d'oro del decennio in Serie A affrontando in trasferta la ' agli ottavi, venendo eliminato per tre reti a zero dalla competizione. I lupi non riescono ad agguantare il sogno della qualificazione ai play-off accarezzato per tutto l'arco della stagione, chiudendo all'undicesimo posto a soli tre punti dagli spareggi per la massima serie.\nNella stagione di Serie B 2014-2015 si presentano ai nastri di partenza con l'obiettivo di centrare la qualificazione ai play-off, che viene ottenuta piazzandosi all'ottava posizione con una giornata di anticipo il 16 maggio 2015 (1-1 interno contro il \").\nIl 5 marzo 2015 la societ\u00e0 rileva dalla associazione \"Per la storia\" il logo appartenuto alla Unione Sportiva Avellino, fallita nel 2009. Esso potr\u00e0 rappresentare nuovamente l'Avellino soltanto a partire dalla stagione 2015-2016. Al turno preliminare dei play-off, in gara unica i lupi superano dopo i tempi supplementari per due reti a una lo ' in trasferta (reti di Zito e Comi), qualificandosi per la semifinale contro il '. Contro i felsinei, dopo la sconfitta interna per 0-1, non \u00e8 sufficiente il 2-3 (doppietta di Trotta e gol di Kon\u00e9) in terra emiliana per approdare in finale.\nPer la stagione 2015-2016 l'Avellino rimane in cadetteria per il terzo anno consecutivo, con l'avvicendamento in panchina da Massimo Rastelli a Attilio Tesser. Terzo campionato consecutivo che si dimostra molto altalenante per i lupi che, dopo un gran girone d'andata, calano vertiginosamente nel girone di ritorno ed esonerano Attilio Tesser e chiamano sulla panchina Guido Marcolin. Un solo punto in cinque partite per lui, prima che gli irpini richiamino Tesser, con cui concluderanno la stagione salvandosi.\nDalla stagione di Serie B 2016-2017 l'Avellino viene allenato dal tecnico Domenico Toscano, che alla 17\u00aa giornata viene esonerato e sostituito dal tecnico irpino Walter Novellino che conclude la stagione al 14\u00ba posto e fermandosi al secondo turno di Coppa Italia.\nNella stagione 2017-2018 l'Avellino prosegue nuovamente il suo cammino con l'allenatore Walter Novellino, che per\u00f2 viene esonerato alla 34\u00aa giornata e sostituito da Claudio Foscarini che all'ultima giornata riesce a salvare gli irpini dalla zona retrocessione.\nIl fallimento e la ripartenza dalla Serie D.\nNonostante l'ingaggio del nuovo allenatore Michele Marcolini e gli acquisti per rinforzare la rosa il 20 luglio 2018, dopo il parere negativo della Covisoc, il Consiglio Federale esclude gli irpini dal campionato di Serie B, a causa del mancato rispetto dei termini di consegna della fideiussione. Il 30 luglio successivo il Collegio di Garanzia dello Sport respinge anche il ricorso presentato dalla societ\u00e0 e il 7 agosto il Tar del Lazio respinge l'istanza di sospensione cautelare del provvedimento mediante il quale si era avuta l'esclusione del campionato, confermandola.\nPochi giorni dopo viene fondata la \"Calcio Avellino S.S.D.\" da Gianandrea De Cesare (gi\u00e0 patron della Scandone Avellino), la cui proposta viene giudicata la migliore fra le cinque presentate dal sindaco di Avellino. Il nuovo sodalizio viene ammesso in Serie D, mentre in seguito riceve il logo e la denominazione (quest'ultima utilizzabile soltanto nella stagione sportiva successiva) della storica Unione Sportiva Avellino in comodato d'uso gratuito dall'associazione \"... Per la Storia...\".\nPromozione in Serie C.\nLa stagione inizia nel ritiro di Sturno con in panchina Archimede Graziani e Santiago Morero nuovo capitano, unico rimasto del vecchio sodalizio. Nonostante la rosa competitiva, la compagine viene gi\u00e0 eliminata al turno preliminare di Coppa Italia Serie D per mano del ' e, a causa di un inizio di campionato non esaltante con diversi punti di distanza dalla vetta, il 4 dicembre 2018 Graziani viene esonerato dopo la sconfitta per 4-1 contro il Trastevere. Al suo posto viene ingaggiato Giovanni Bucaro, gi\u00e0 calciatore dell'Avellino tra il 2000 e il 2003 e allenatore nella stagione 2011-2012. Dopo un periodo di rodaggio e un cambio di modulo, la squadra guadagna posizioni in classifica vincendo dieci partite consecutive fino al termine del campionato, impresa che permette ai biancoverdi di agganciare alla penultima giornata la capolista ' e a giocarsi contro gli ogliastrini uno spareggio in gara secca valevole per la promozione tra i professionisti. Il 12 maggio 2019, grazie al successo per 2-0 sul campo neutro di Rieti, l'Avellino porta a termine la sua rincorsa venendo promosso in Serie C e tornando cos\u00ec a esordire nel professionismo a un anno dall'esclusione dal campionato di Serie B.\nIl 2 giugno 2019 la promozione sar\u00e0 arricchita dalla vittoria del suo primo Scudetto di Serie D della storia.\nNell'estate del 2019 la societ\u00e0 cambia denominazione in Unione Sportiva Avellino 1912.\nA causa dei problemi societari della Sidigas, proprietaria dell'Avellino, la squadra viene affidata in extremis, dopo non aver rinnovato i contratti di giocatori e allenatore, all'esordiente Giovanni Ignoffo e a Salvatore Di Somma, nominato direttore sportivo, il quale allestisce una rosa competitiva in poco tempo. La stagione inizia in Coppa Italia Serie C, dove l'Avellino supera la fase a gironi con un pareggio e una vittoria contro Paganese e Bari. Il campionato, invece, comincia con una roboante sconfitta per 6-3 da parte del Catania, a cui seguono tre vittorie, due pareggi e quattro sconfitte. A seguito della sconfitta contro la Paganese (3-1) e una situazione non buona in classifica, Ignoffo viene esonerato e sostituito da Ezio Capuano, che esordisce con un pareggio interno contro il Bari (2-2), al quale fa seguito una vittoria in trasferta (0-1) ai danni della Ternana. Dopo una serie di sconfitte contro Reggina, Catanzaro, Potenza e Casertana la squadra riesce a conquistare quattro vittorie consecutive e a chiudere il girone di andata in piena zona play-off. Il percorso in Coppa Italia Serie C termina agli ottavi di finale, dopo aver perso contro la Ternana e vinto la gara dei sedicesimi contro la Cavese. Nel mese di dicembre avviene un passaggio di propriet\u00e0: l'Avellino passa, infatti, alla IDC srl, cordata di imprenditori capeggiata da Luigi Izzo, che diventa presidente del sodalizio.\nGli anni 2020.\nCon la nuova propriet\u00e0, viene confermato Capuano come allenatore e viene ingaggiato Carlo Musa come direttore sportivo, ruolo ricoperto nella stagione in Serie D, al posto del dimissionario Di Somma. A neanche tre mesi dall'acquisizione della societ\u00e0 biancoverde, e dopo settimane di litigi e accuse tra soci, Luigi Izzo e gli altri esponenti della cordata originaria della IDC srl\u00a0\u2013 a eccezione di Andrea Riccio e Ciriaco Cusano (Innovation Football) \u2013 cedono le loro quote ad Angelo Antonio D'Agostino, che diventa cos\u00ec socio di maggioranza con l'87,5%. Ad agosto dello stesso anno, D'Agostino liquida anche Riccio e Cusano e comunica la totale acquisizione del club biancoverde.\nPer la stagione 2020-2021, a seguito dell'esonero di Ezio Capuano dopo una sconfitta contro la Ternana dominatrice del girone, viene ingaggiato Piero Braglia come nuovo allenatore, mentre viene confermato Salvatore Di Somma nel ruolo di direttore sportivo. La squadra biancoverde chiude il campionato al 3\u00ba posto ed accede ai play-off, dove esce di scena in semifinale per mano del Padova.\nColori e simboli.\nColori.\nInizialmente il colore della maglia era il bianco, per una questione di facilit\u00e0 nel reperire la divisa; i pantaloncini di colore bianco o nero. Dopo la prima guerra mondiale il rosso (o cremisi) e nero a strisce verticali si alternarono spesso al giallo-rosso (1924-1927) e ancora al bianco (1927-1929) nonch\u00e9 al bianco-azzurro (1932-1933). Soltanto dopo la seconda guerra mondiale, precisamente in una partita del 23 febbraio 1947 contro il Benevento, venne scelta la storica maglia verde con pantaloncini bianchi. Il colore in questione ricorda l'Anthemis, tipico liquore avellinese; le due formazioni, infatti, decisero di scendere in campo indossando divise del colore dei liquori rappresentativi delle due citt\u00e0 rivali (i beneventani indossarono il tipico giallo dello \"Strega\"). Da quella occasione, seppure in diverse tonalit\u00e0 e talvolta anche alternato a strisce verticali con il bianco, il verde\u00a0\u2013 colore che rappresenta la squadra nell'immaginario collettivo degli appassionati di calcio \u2013 non \u00e8 stato pi\u00f9 abbandonato. I restyling riguardarono perlopi\u00f9 il collo della divisa, che fu proposto a girocollo, a \"v\", con il colletto e talvolta con laccetti vintage.\nNella stagione 1961-1962 fu proposta un'atipica casacca caratterizzata da una banda bianca orizzontale. Un decennio dopo, nel 1974, venne introdotta una divisa \"stile Ajax\" caratterizzata da una larga banda verticale su sfondo bianco, poi rispolverata a inizio campionato 1984-85 ma solo per poche giornate. Nel 1988 i calciatori avellinesi indossarono un'insolita maglia rossa in tinta unita. Ancor pi\u00f9 inconsueta la divisa pensata dallo sponsor tecnico Devis due anni dopo, caratterizzata da una fantasia di triangoli biancoverdi sfumati. Per la stagione 1997-1998 la Lotto propose una divisa a strisce orizzontali biancoverdi. Ancora strisce, questa volta verticali, per la casacca della stagione 2002-2003, firmata Erre\u00e0.\nNella stagione 2014-2015 compare per la prima volta sulle maglie l'immagine di una testa di lupo.\nSimboli ufficiali.\nStemma.\nL'Avellino ha modificato pi\u00f9 volte il proprio stemma. Il soggetto \u00e8 per\u00f2 sempre stato un lupo stilizzato, talvolta raffigurato in figura intera, spesso nel particolare della testa di profilo. Il logo pi\u00f9 famoso dell'U.S. Avellino fu ideato nel 1977 dall'architetto Quirino Sgrosso, su incarico dell'allora presidente dell'Avellino, Arcangelo Iapicca. Il profilo del lupo \u00e8 inserito in un rombo met\u00e0 bianco, met\u00e0 verde, inscritto in un cerchio con le parole \"Unione\", \"Sportiva\", \"Avellino\", \"S.P.A. 1912\" incise sui quattro lati. Leggere opere di restyling furono operate nel 1992, allorquando il lupo divenne interamente bianco, e nel 1995, quando divenne dorato. Nella stagione 2000-2001 fece la sua comparsa un \"lupo nero\".\nLa storica e caratterizzante forma romboidale del logo fu abbandonata agli albori della stagione 2009-2010; il nuovo stemma della neonata societ\u00e0 post fallimento fu uno scudo a tre punte dentro il quale campeggiava la testa di un lupo dai tratti moderni e dinamici, su sfondo a righe verticali biancoverdi. Nel 2010 un flebile ritorno alle origini comport\u00f2 il reinserimento del classico lupo biancoverde in una scudo a tre punte.\nLo storico logo ritorn\u00f2 sulle divise dei calciatori avellinesi nel 2015.\nInno.\nL'Avellino non ha un inno ufficiale. Negli ultimi anni quello pi\u00f9 conosciuto \u00e8 \"Al\u00e8 Avellino\". Dalla fine degli anni '70 prima dell'inizio della partita viene suonata una versione strumentale di \"Yellow Submarine\" dei Beatles.\nMascotte.\nLa mascotte \u00e8 un lupo con la divisa biancoverde.\nStrutture.\nStadio.\nNei primi anni della sua storia l'Avellino disputa le partite casalinghe nel campo di Piazza d'Armi, situato nel centro della citt\u00e0. Grazie all'ubicazione dello stadio, sia gli abitanti dei palazzi circostanti che i detenuti del carcere borbonico poterono assistere alle partite gratuitamente sino al 1970, anno dell'addio allo storico impianto sportivo per il pi\u00f9 capiente \"Comunale\". Da qualche anno dopo e fino a oggi l'Avellino gioca al Partenio, che dal 2011 ha assunto la denominazione di \"Partenio-Lombardi\".\nSedi sociali e campi di gioco\nCentro di allenamento.\nIl campo di allenamento dell'Avellino \u00e8 lo stadio Partenio-Adriano Lombardi in erba sintetica, situato in Contrada Zoccolari.\nSociet\u00e0.\nSponsor.\nDi seguito la cronologia dei fornitori tecnici e degli sponsor ufficiali.\nImpegno nel sociale.\nNegli ultimi giorni di marzo 2015 la societ\u00e0, tramite il contingente italiano del 19\u00ba Reggimento Guide di Salerno coinvolto in Libano nell'\"Operazione Leonte 17\", ha donato divise e attrezzatura tecnica alla squadra locale del Tadamon Sour.\nSettore giovanile.\nIl settore giovanile dell'Avellino \u00e8 formato da squadre che giocano nei campionati nazionali Primavera 3, Under-17, Under-16, Under-15 e regionali Under-14. Dal 2020 \u00e8 presente anche una squadra di calcio femminile, che prende parte al Campionato Nazionale Under-17 e Under-15.\nDiffusione nella cultura di massa.\nDiverse pellicole fanno riferimento alla squadra irpina\u00a0\u2013 tra cui il film diretto da Pupi Avati nel 1987 \"Ultimo minuto\" e \"Eccezzziunale... veramente\" di Carlo Vanzina \u2013 e in modo particolare alla rivalit\u00e0 con la squadra del Napoli, come nelle serie tv \"The Young Pope\" di Paolo Sorrentino, e \"Professione vacanze\" di Vittorio De Sisti.\nAllenatori e presidenti.\nDi seguito l'elenco degli allenatori e dei presidenti dell'Avellino.\nCalciatori.\nCapitani.\nDi seguito l'elenco dei capitani dell'Avellino con il periodo in cui hanno portato la fascia.\nContributo alle Nazionali.\nL'unico giocatore dell'Avellino a disputare un Mondiale \u00e8 stato Fernando De Napoli, con 4 presenze a Messico '86 pi\u00f9 un'altra presenza in amichevole premondiale contro la Cina; vanta inoltre 14 presenze e un gol nella Nazionale Under-21.\nCon gli \"azzurrini\" hanno giocato anche Gabriele Paonessa, Giampaolo Parisi e Francesco Gazzaneo. Gli anni '90 videro invece Ivano Della Morte e Aniello Parisi indossare rispettivamente la casacca dell'Under-17 e quella dell'Under-18 durante la loro militanza in biancoverde.\nDurante i primi anni 2000 Antonio Nocerino e Tonino Sorrentino difendono i colori dell'Under-19 mentre Marco Vianello venne chiamato a giocare per l'Under-20 il Torneo Quattro Nazioni 2002-2003 che vinse e in cui and\u00f2 a segno il 30 aprile a Varese contro la Svizzera; nello stesso decennio vestirono le maglie delle nazionali giovanili italiane anche Armando Visconti, Francesco Della Rocca e Andrea Masiello sempre per quanto riguarda l'Under-20 e Antonio Nocerino indoss\u00f2 quella dell'Under-19.\nNegli anni 2010 i convocati azzurri tesserati per l'Avellino sono stati Davide Zappacosta, Marcello Trotta, Davide Biraschi e Daniele Verde nell'Under-21 pi\u00f9 Luca Bittante e Marco Chiosa nella Under-20 oltre a Domenico Cuomo nell'Under-16.\nNel \"decennio d'oro\" degli irpini in Serie A (1978-1988) sono stati diversi i calciatori in biancoverde che hanno vestito la maglia della propria nazionale: il brasiliano Dirceu, il peruviano Ger\u00f3nimo Barbadillo, l'austriaco Walter Schachner, il greco Nikos Anastopoulos e il danese S\u00f8ren Skov.\nNegli anni 2000 hanno vestito i colori del proprio paese il bielorusso Vitali Kutuzov, il lituano Tomas Danilevi\u010dius, l'honduregno Le\u00f3n, l'ivoriano Serge Di\u00e9, il gabonese Willy Aubameyang, l'ungherese Tam\u00e1s Vask\u00f3 e Rocco Placentino che gioc\u00f2 con la Nazionale olimpica canadese.\nNegli anni 2010 l'Avellino ha portato al debutto nella propria nazionale il bulgaro Andrej G\u0103l\u0103binov, Rodrigo Ely nella Nazionale olimpica verdeoro e Samuel Bastien in Under-21 belga. Oltre a loro hanno rappresentetato i rispettivi paesi anche Ionu\u021b Andrei Radu, Boris Radunovi\u0107, Berat Djimsiti e Idrissa Camar\u00e1 vestendo rispettivamente la maglia della Under-21 romena, di quella serba, della nazionale albanese e quella della Guinea-Bissau.\nStatistiche e record.\nStatistiche individuali.\nSimone Paolo Puleo, con 284 presenze all'attivo (di cui 246 in campionato), detiene il record di gare ufficiali disputate con la divisa dell'Avellino.\nIl calciatore che detiene il record di marcature \u00e8 Luigi Castaldo, 70 reti (di cui 65 in campionato). Raffaele Biancolino \u00e8 il calciatore che ha messo a segno pi\u00f9 reti in una sola annata, 25 (24 in campionato pi\u00f9 1 nei play-off) nella stagione 2006-2007. Il record di marcature in una sola stagione di Serie A appartiene all'argentino Ram\u00f3n D\u00edaz (10), in Serie B a Pasquale Luiso (19), in Serie C al gi\u00e0 citato Biancolino (24) e nei campionati di IV Serie, Promozione e Serie D a Benito Brugnera e Gaetano Romano (21). Il \"pitone\" Biancolino detiene inoltre il record di promozioni in Serie B, conquistate con la maglia dell'Avellino: ben 4 fra il 2003 e il 2013.\nDi seguito i primatisti di e reti in campionato.\nTifoseria.\nStoria.\nL'Avellino vanta, in proporzione alle dimensioni del proprio bacino di utenza, un seguito di tifosi molto numeroso. Sebbene lo zoccolo duro degli ultras irpini sia in citt\u00e0, anche nell'hinterland e nei piccoli paesi dell'Irpinia, l'amore per la maglia biancoverde coinvolge un gran numero di supporter. La passione intorno a questa squadra scoppi\u00f2 in maniera prorompente sin dai primi anni del dopoguerra, fino a raggiungere l'apoteosi durante il decennio in massima serie, quando il Partenio-Lombardi faceva registrare oltre 40000 presenze. In tal senso Dino Viola - storico presidente della Roma negli anni ottanta - affermer\u00e0:\nQuella avellinese \u00e8 stata, ed \u00e8 tuttora, una tifoseria capace di fare grandi numeri e di competere alla pari con piazze molto pi\u00f9 grandi; soprattutto in trasferta ha uno zoccolo duro abbastanza numeroso che garantisce sempre buone presenze al seguito dei lupi, a prescindere dai risultati. L'Avellino vanta numerosi tifosi anche fuori regione, in particolare nel centro-nord dove molti avellinesi sono emigrati per ragioni lavorative o di studio.\nIn seguito alla sua fondazione, alcuni gruppi ultras della curva Sud hanno deciso sin dall'inizio di non seguire le sorti dell'Avellino Calcio.12, per attaccamento alla vecchia denominazione e al vecchio logo.\nIl 2 settembre 2009, a causa delle vicissitudini societarie che hanno coinvolto l'Unione Sportiva Avellino 1912, gli \"Splatter 1991\" comunicano il loro scioglimento dopo essere stati per diciotto anni tra i gruppi principali della Sud. Rispettivamente il 24 e il 29 ottobre, per le stesse ragioni, vengono ufficialmente sciolti i gruppi \"Cruels 1988\" e \"Bush 1989\". Successivamente, per effetto della mancata iscrizione dell'U.S. Avellino in Lega Pro, a cui poi far\u00e0 seguito la radiazione della societ\u00e0, nell'estate del 2009 alcuni componenti di essi, unitamente alla passione dei pi\u00f9 giovani, decidono di formare un unico gruppo-guida denominato \"Curva Sud Avellino\". La rinascita del calcio avellinese, nonostante le molte difficolt\u00e0 affrontate, riaccende la passione della tifoseria, che cresce numericamente di partita in partita, riportandola a essere quella conosciuta in tutta Italia per passione, colore e calore.\nGemellaggi e rivalit\u00e0.\nDurante gli anni 1980 si instaurarono dei saldi gemellaggi con i tifosi della , della , del e della , poi tutti sciolti a cavallo degli anni 1990 e 2000 per decisione del Direttivo Curva Sud avellinese; i rapporti con queste tifoserie restano comunque amichevoli, specie con gli juventini e soprattutto con i messinesi, l'amicizia pi\u00f9 duratura degli irpini, nata in occasione di Catania-Avellino giocata al Celeste in campo neutro nel 1984. Forte inoltre \u00e8 l'amicizia che lega la Curva Sud Avellino a diversi gruppi ultras della Curva Andrea Costa del . Altri rapporti di stima e rispetto si hanno con i tifosi di , , Scandone Avellino e .\nA livello internazionale, dal febbraio 2018 la Curva Sud Avellino si gemella con la North Side dell', club de L'Aia. Proprio in virt\u00f9 di tale gemellaggio, nella stagione 2020-2021 la societ\u00e0 dedica la terza maglia ai colori sociali del club olandese, il giallo e il verde.\nTra le principali rivalit\u00e0 spicca quella con il Catania, che trova origine nei lontanissimi anni \u201940, quando si verific\u00f2 uno scandalo che sconvolse il campionato di Serie C. Altre inimicizie per gli ultras avellinesi si registrano con le tifoserie di Fidelis Andria, Bari, Benevento, Brindisi, Catanzaro, Padova, Crotone, Foggia, Hellas Verona, Napoli, Juve Stabia, Pescara, Pisa, Reggina, Salernitana, Savoia, Taranto, Ternana e Torino.\nOrganico.\nRosa 2021-2022.\n\"Rosa e numerazione aggiornate al 19 febbraio 2022\"."}
{"id": "3083746", "revid": "310575", "url": "https://it.wikipedia.org/wiki?curid=3083746", "title": "Gabiano Monferrato", "text": ""}
{"id": "3083751", "revid": "339392", "url": "https://it.wikipedia.org/wiki?curid=3083751", "title": "Singolo musicale", "text": ""}
{"id": "3083752", "revid": "348618", "url": "https://it.wikipedia.org/wiki?curid=3083752", "title": "Gian Giacomo Mora", "text": "Il Mora fu giustiziato il 1\u00ba agosto 1630 a Milano durante la dominazione spagnola.\nBiografia.\nCittadino del Ducato di Milano, barbiere, in occasione dell'epidemia di peste che aveva colpito Milano aveva iniziato a produrre (con il consenso dei Commissari alla Sanit\u00e0) un unguento che avrebbe dovuto difendere dal contagio. Molti cittadini lo comprarono e tra questi il commissario di Sanit\u00e0 Guglielmo Piazza che, per la sua particolare posizione si riteneva pi\u00f9 degli altri esposto al contagio.\nAccadde per\u00f2 che il Piazza, veduto in atteggiamento che fu definito \"sospetto\" da una testimone, una donna del popolo di nome Caterina Rosa, fu arrestato sotto l'accusa di essere un untore. Questi neg\u00f2 ogni addebito, ma dopo tortura confess\u00f2 di essere un untore e di aver ricevuto l'unguento pestifero dal Mora. Un'immediata ispezione a casa di quest'ultimo port\u00f2 al ritrovamento delle varie sostanze che il barbiere usava come lozioni per il suo lavoro, ma anche di polveri e sostanze che furono ritenute sospette (soprattutto un recipiente nel retrobottega contenente acqua e una sostanza non ben identificata sul fondo che alcuni ritennero fosse secrezione di origine umana, definita nei documenti \"smoiazzo di morto\") e due contenitori pieni di escrementi umani, cosa che insospett\u00ec gli ispettori perch\u00e9 la casa aveva il condotto della latrina al piano superiore (il Mora si giustific\u00f2 di questo dicendo che, a causa del pericolo di contagio per la sua famiglia, lui che aveva contatti maggiori con altre persone viveva in quel periodo nella bottega a piano terra).\nIl processo e la condanna.\nMora fu arrestato il 26 giugno del 1630, con l'accusa di aver prodotto un unguento che non era un rimedio contro la peste bens\u00ec un prodotto malefico e che questo sarebbe stato utilizzato da Guglielmo Piazza (dietro richiesta del Mora, presumibilmente per denaro) per diffondere il contagio. Mora neg\u00f2 dapprima ogni accusa ma poi, incalzato dai giudici e sottoposto a tortura, fin\u00ec per confessare e chiamare in correit\u00e0 altre persone molte delle quali furono poi condannate, come lui, alla pena capitale.\nL'esecuzione.\nRiconosciuto quindi colpevole fu (insieme al Piazza) attanagliato con pinze roventi, gli fu mozzata la mano destra e gli vennero spezzate tutte le ossa del corpo, poi fu piegato tra i raggi di una ruota ed esposto al pubblico per sei ore dopo le quali fu finalmente ucciso mediante taglio della gola. Il corpo fu bruciato e le ceneri disperse. La sua casa fu distrutta e al suo posto fu eretta una colonna (chiamata \"infame\") che ricordava il processo e le pene inflitte ai due untori.\nSul muro dell'edificio di fronte fu applicata una lapide nella quale era riassunta la vicenda ed erano descritte le pene comminate, nei loro particolari, perch\u00e9 servisse da monito ai cittadini.\nInsieme al Mora e al Piazza furono giustiziati: Gerolamo Migliavacca, detto il \"Forbiciaro\" con suo figlio Gaspare, Francesco Monzone detto \"Bonazzo\", Caterina Rozzana, Giacomo Maganzo, Giovanni Andrea Barbero, Giovanni Battista Bianchino, Martino Recalcato, Pietro Gerolamo Bertone e Giovanni Paolo Pigotta. Quest'ultimo infetto di Peste \u00e8 portato dal Lazzaretto a Porta Vercellina dove viene impiccato per un piede e dopo quattro ore \"archibugiato dal mastro di Giustizia\". Poich\u00e9 Giovanni Battista Farletta era morto in carcere prima della sentenza si bruci\u00f2 un fantoccio in sua vece. In tutto furono giustiziate 13 persone.\nSul frontespizio della sentenza con la quale Piazza, Mora e gli altri furono condannati compare come raffigurazione del principale colpevole il ritratto di un uomo chiamato Aldrui D'Orsa a noi rimasto per il resto sconosciuto, in quanto non \u00e8 menzionato da nessuno di coloro che studiarono successivamente il caso.\nLa colonna fu abbattuta il 25 agosto 1778. Adesso, al suo posto, si trova un palazzo con una targa commemorativa in cui il Comune di Milano chiede perdono, una scultura moderna raffigurante la colonna infame e una fiamma votiva tra il corso Porta Ticinese e Via Gian Giacomo Mora.\nCitazioni.\nLa drammatica vicenda di Piazza e di Mora fu oggetto di analisi nel trattato di Pietro Verri \"Osservazioni contro la tortura\" (1777) e nel saggio storico di Alessandro Manzoni \"Storia della colonna infame\" (1840)."}
{"id": "3083754", "revid": "499020", "url": "https://it.wikipedia.org/wiki?curid=3083754", "title": "Monte Bissolo", "text": "Il monte Bissolo \u00e8 una collina dell'Appennino ligure alta 560 , posta sul versante destro della val Tidone, nel comune di Alta Val Tidone, in provincia di Piacenza.\nIl territorio intorno al monte, con il lago di Trebecco, \u00e8 stato dichiarato di notevole interesse pubblico tramite un decreto ministeriale nel 1985.\nDescrizione.\nIl monte Bissolo si presenta da un punto di visto geologico, come caratterizzato dalla presenza di formazioni di arenarie di Ranzano.\nNei pressi della pendice occidentale del monte, il corso del torrente Tidone \u00e8 stato sbarrato dalla costruzione, tra il 1921 e il 1928, di una diga che ha originato l'invaso artificiale di Trebecco. Di conseguenza, il versante occidentale del rilievo si alza in maniera piuttosto ripida, nonostante l'altezza non particolarmente significativa, direttamente dalle sponde del lago.\nIl versante sud orientale, invece, \u00e8 pi\u00f9 dolce e presenta, nei pressi della cima, un piccolo altopiano sul quale si trovano i resti del castello di Trebecco, di costruzione medievale, il cui stato di conservazione \u00e8, tuttavia, piuttosto precario. In posizione inferiore rispetto al castello si trova l'abitato di Trebecco, anch'esso di origine medievale. Tra il castello e il centro di Trebecco sono sorti alcuni edifici a scopo agricolo come piccoli capannoni e rimesse di attrezzi, in buona parte abbandonati.\nLe pendici della collina sono coperte da boschi, in prevalenza composti da diverse essenze di latifoglie, tra le quali spiccano sul versante che d\u00e0 sull'abitato di Trebecco la roverella e il carpino nero, mentre sul versante che d\u00e0 sul lago sono presenti castagni, aceri riccio, rovere, farnie e olmi campestri. Le superfici boscate si alternano con formazioni pratose e con pascoli alberati, posti in maggioranza nella parte pi\u00f9 bassa del rilievo.\nSono presenti, altres\u00ec, alcuni boschi di conifere, originati da inserimenti opera dell'uomo. Nel complesso, nonostante ne sia stata preservata in buona parte la naturalit\u00e0, la qualit\u00e0 del verde posta sui declivi del monte \u00e8 considerata migliorabile, sia dal punto di vista della composizione tra le diverse essenze, sia dal punto di vista del soprassuolo. Nel sottobosco \u00e8 presente il dittamo, essenza particolarmente rara nella provincia di Piacenza, mentre nei prati aridi \u00e8 presente il citiso argenteo, essenza termofila tipica del Mediterraneo occidentale non presente in nessuna altra zona del piacentino."}
{"id": "3083755", "revid": "22475", "url": "https://it.wikipedia.org/wiki?curid=3083755", "title": "Taybeh", "text": "Taybeh ( ) \u00e8 un villaggio palestinese in Cisgiordania, 15 chilometri (9,3 miglia) a nord-est di Gerusalemme e 12 chilometri (7,4 miglia) a nord-est di Ramallah nel Governatorato di Ramallah e al-Bireh, a 850 metri (2788 piedi) sul livello del mare. Secondo l'ufficio centrale palestinese di statistica, Taybeh aveva una popolazione di 1.452 abitanti nel 2007. Taybeh \u00e8 l'unica comunit\u00e0 completamente cristiana in Palestina.\nEtimologia.\n\u00c8 stato dimostrato come la citt\u00e0 sia menzionata nella Bibbia con il nome di \"Ofrah\". Durante l'antichit\u00e0 port\u00f2 il nome di Efraim. Dopo la conquista musulmana, nella regione l'arabo divenne la lingua prevalente. Vista la forte assonanza con il termine arabo \"afrit\" (demone), \"Ofrah\" non fu considerato di buon auspicio. Sotto il regno di Saladino, il nome fu cambiato in quello attuale (traducibile in \"buon nome\").\nSecondo la tradizione locale, Saladino fu colpito dall'ospitalit\u00e0 della gente del posto, e chiam\u00f2 il villaggio Taybeh, o \"bene\" in arabo. Un'altra versione della storia riporta che, incantato dalla loro bont\u00e0 e dalla bellezza dei loro volti, ordinan\u00f2 al villaggio di essere ribattezzato \"Tayyibat al-Isem\" (\"bello di nome\") invece di quello che sembrava \"Afra\" (\"pieno di polvere\").\nRilevanza evangelica.\nSecondo la Bibbia, Ges\u00f9, dopo la risurrezione di Lazzaro, si ritir\u00f2 con i suoi discepoli in questa citt\u00e0 (Efraim). Giovanni scrive: \"Da quel giorno in poi (i farisei ) hanno preso la decisione di ucciderlo. Ges\u00f9 non camminava pi\u00f9 in pubblico tra gli ebrei. Se ne and\u00f2 in una regione vicino al deserto, in una citt\u00e0 chiamata Aphram, ed era l\u00ec che abitavano lui e i suoi discepoli \"(Giovanni 11: 53\u201354). Ci\u00f2 \u00e8 accaduto durante i primi giorni di Nissan probabilmente intorno all'anno 30.\nGes\u00f9 si ritir\u00f2 su una collina rocciosa che era situata 8 \u00a0 km da Taybeh verso il Giordano, per fortificare il suo spirito, pregare, digiunare ed esporsi alla tentazione. Ecco perch\u00e9 questa collina rocciosa \u00e8 conosciuta come Qarantal, dalla radice latina \"Quarenta\" (quaranta), che allude ai quaranta giorni che Ges\u00f9 digiun\u00f2. Secondo l'evangelista, Taybeh/Aphram \u00e8 il luogo isolato in cui Ges\u00f9 ha trovato la diafana quiete per preparare se stesso e i suoi discepoli al grande sacrificio.\nStoria.\nNel V secolo, una chiesa, oggi nota come Chiesa di San Giorgio, fu costruita nella parte orientale della citt\u00e0. Nel XII secolo, un'altra chiesa fu costruita dai crociati affiancata alla prima.\nI crociati fortificarono Taybeh costruendo il Castello di Sant'Elia. Nel febbraio 1182, Joscelin III affid\u00f2 il castello al re Baldovino IV di Gerusalemme insieme ad alcune altre propriet\u00e0 in cambio della signoria di Mi'ilya. Nel 1185, il re Baldovino V di Gerusalemme concesse il castello a suo nonno Guglielmo V, Marchese di Montferrat.\nTuttavia, nel 1187 Taybeh cadde sotto Saladino sulla scia della battaglia di Hattin . Imad ad-Din al-Isfahani lo descrive come una fortezza crociata presa da Saladino, mentre Yaqut al-Hamawi lo descrive, sotto il nome di \"Afra\", come \"una fortezza nella provincia di Filastin, vicino a Gerusalemme\".\nEra ottomana.\nNel 1596, un villaggio di nome \"Tayyibat al-Isem\" apparve nei registri fiscali ottomani come nel \"Nahiya\" di Quds del \"Liwa\" di Quds . Aveva una popolazione di 63 famiglie musulmane e 23 famiglie cristiane. Il villaggio pagava tasse su grano, orzo, viti o alberi da frutto e capre o alveari; per un totale di 22.100 ak\u00e7e . Tutte le entrate andavano a un Waqf.\nIntorno al 1810-1820 una grande battaglia fu combattuta nel villaggio tra le fazioni rivali \"Kais\" e \"Yamani\". Quest'ultima ne usc\u00ec vincitrice, guidata dallo sceicco Abu Ghosh. Quando Edward Robinson la visit\u00f2 nel 1838, trov\u00f2 che conteneva 75 abitanti tassabili, indicando una popolazione di circa 300-400 persone. \u00c8 stato inoltre rilevato come un villaggio cristiano greco nel distretto di \"Beni Salim, a\" est di Gerusalemme.\nL'esploratore francese Victor Gu\u00e9rin visit\u00f2 il villaggio nel 1863 e descrisse Thayebeh come un villaggio con circa 800 abitanti, 60 cattolici e il resto greco-ortodosso. Gu\u00e9rin inoltre not\u00f2 i resti di un grande edificio sulla cima di una collina. Un elenco di villaggi ottomani del 1870 circa mostrava che Taybeh era una citt\u00e0 cristiana con 87 case e una popolazione di 283, sebbene il numero di abitanti includesse solo gli uomini.\nNel 1882, il \"sondaggio sulla Palestina occidentale\" del Palestine Exploration Fund descrisse Taiyibeh come un \"grande villaggio cristiano in una posizione cospicua, con case in pietra ben costruite. Una torre centrale si erge sulla cima della collina; su entrambi i lati si trovano giardini di ulivi e fichi in pianura. La vista \u00e8 ampia su entrambi i lati. Una chiesa in rovina di San Giorgio esiste vicino, e ci sono resti di un castello in rovina nel villaggio. Gli abitanti sono cristiani greci.\"\nCharles de Foucauld (1853\u20131916), esploratore ed eremita francese, attravers\u00f2 Taybeh nel gennaio 1889 e torn\u00f2 nel 1898. Ispirato dalla sua visita, scrisse \"Otto giorni ad Aphram, ritiro del 1898, dal luned\u00ec dopo la quaresima di domenica, (14 marzo) al luned\u00ec, dopo la quaresima di quaresima (21 marzo)\".\nNel 1896 la popolazione di \"Et-taijibe\" era stimata in circa 672 persone.\nEra del mandato britannico.\nNel censimento del 1922 della Palestina condotto dalle autorit\u00e0 del Mandato britannico, Al Taibeh aveva una popolazione di 961: 954 cristiani e 7 musulmani, dove 663 erano ortodossi, 249 cattolici romani, 60 cattolici greci (melchiti) e 2 anglicani.\nNel 1927 fu costruita una chiesa greco-ortodossa su una chiesa bizantina, incorporando con cura elementi architettonici, come colonne, architravi, capitelli, due fonti e un mosaico frammentario con un'iscrizione greca.\nAl tempo del censimento del 1931, Taybeh aveva una popolazione di 1.125; 1038 cristiani e 87 musulmani che vivono in 262 case.\nLa popolazione era aumentata nel 1945 a 1.330; 1.180 cristiani e 150 musulmani, mentre la superficie totale era di 20.231 dunam, secondo un sondaggio ufficiale sulla terra e sulla popolazione. Di questi 5.287 sono stati assegnati a piantagioni e terreni irrigabili, 5.748 a cereali, mentre 80 dunam sono stati classificati come aree edificate.\nEra giordana.\nSulla scia della guerra arabo-israeliana del 1948 e dopo gli accordi di armistizio del 1949, Taybeh pass\u00f2 sotto il dominio giordano.\nIl censimento giordano del 1961 rilev\u00f21.677 abitanti a Taybeh, di cui 1.176 cristiani.\nOccupazione israeliana.\nDopo la guerra dei sei giorni del 1967, Taybeh pass\u00f2 sotto l'occupazione israeliana.\nNel 1986, il Centro pellegrinaggi Charles de Foucauld, finanziato dalla Luogotenenza francese dei Cavalieri del Santo Sepolcro, fu aperto nel villaggio.\nDopo gli accordi del 1995, il 35% delle terre del villaggio \u00e8 definito come Area B, mentre il restante 65% \u00e8 in Area C. Israele ha confiscato 393 dunam di terra da Taybeh per la costruzione degli insediamenti israeliani di Rimmonim e 22 dunam per Ofra.\nNel settembre 2005, centinaia di uomini musulmani di Deir Jarir hanno dato alle fiamme le case di Taybeh in risposta alla relazione tra una donna musulmana di 30 anni di Deir Jarir con un cristiano di Taybeh. I residenti di Taybeh hanno chiamato le autorit\u00e0 di intervenire, gli israeliani sono arrivati per primi ma hanno osservato e non sono intervenuti. I poliziotti palestinesi che provenivano da Ramallah sono stati trattenuti al checkpoint israeliano per tre ore perch\u00e9 gli israeliani non permettevano loro di passare, alla fine gli \u00e8 stato permesso di passare dopo continue chiamate dal consolato americano a Gerusalemme. Nonostante l'incidente, le citt\u00e0 vicine continuano a intrattenere relazioni positive; i residenti dicono \"la gente di Taybeh e la gente di Deir Jarir sono una famiglia\".\nIl 19 aprile 2013 i coloni israeliani hanno tentato di impadronirsi del monastero di Taybeh e della sua cappella adiacente. I giovani di Taybeh e dei villaggi circostanti, tra cui Deir Jreir, Ramun, Silwad, Kafr Malik ed Ein Yabrud, hanno cacciato i coloni. I palestinesi della zona vicina manifestano regolarmente nella terra del monastero e i palestinesi musulmani tengono le preghiere di venerd\u00ec sul terreno per proteggerlo dai possibili tentativi israeliani di espropriarlo.\nMonumenti e luoghi di interesse.\nLa chiesa di Al-Khidr, o chiesa di San Giorgio, si trova ad est del centro di Taybeh ed \u00e8 stata costruita in due periodi, prima in epoca bizantina e poi in epoca crociata.\nI resti di un castello crociato, chiamato Castello di Sant'Elia, sono ancora visibili.\nSociet\u00e0.\nEvoluzione demografica.\nTaybeh \u00e8 un villaggio cristiano, popolato da cattolici, ortodossi e melchiti. Nel 2008 Taybeh aveva un basso tasso di natalit\u00e0 e gli abitanti temevano che la popolazione sarebbe scomparsa del tutto. Secondo il sindaco, la popolazione nel 2010 era di 2.300, con 12.000 ex residenti e i loro discendenti che vivevano negli Stati Uniti, in Cile e in Guatemala.\nCultura.\nLa scuola patriarcale ortodossa serve oltre 270 studenti e la scuola cattolica romana (latina) ne serve oltre 400.\nLe diverse confessioni cristiane celebrano insieme a Pasqua e Natale. La parrocchia latina gestisce una scuola, un centro medico, un ostello per pellegrini e programmi per i giovani.\nLa costruzione di una nuova scuola materna e di aule aggiuntive per la scuola greco-ortodossa di Al-Taybeh \u00e8 stata completata nel 2012 con un finanziamento USAID di $ 750.000. La scuola, costruita 130 anni fa, \u00e8 la pi\u00f9 grande di Taybeh. \u00c8 frequentata da 430 studenti di Taybeh e dei villaggi vicini.\nEconomia.\nTaybeh \u00e8 sede della Taybeh Brewery, uno dei pochi birrifici in Palestina. Dal 2005 si tiene una celebrazione dell'Oktoberfest a Taybeh, con l'obiettivo di promuovere i prodotti locali palestinesi e attirare il turismo. La celebrazione offre gare di birra, spettacoli culturali, tradizionali e musicali e altre attrazioni. Da 500 litri di birra nel 1995, la societ\u00e0 ha prodotto 600.000 litri nel 2011, venduti principalmente in Cisgiordania e Israele. Prima della Seconda Intifada, la birra veniva venduta a bar di lusso in Israele. Secondo David Khoury, il birrificio vende 6 milioni di litri all'anno ed esporta i suoi prodotti fino al Giappone.\nA seguito delle difficolt\u00e0 riscontrate nel superare i controlli israeliani, per esportare tale prodotto, la societ\u00e0 ha aperto uno stabilimento anche in Belgio.\nNel novembre 2014, Nadim Khoury, il co-fondatore della Taybeh Brewing Company, ha anche aperto una linea di vini Taybeh commercializzati con il marchio \"Nadim\" (arabo per \"compagno di bevute\") per una variet\u00e0 di vini, come Merlot, Cabernet Sauvignon e Syrah.\nAmministrazione.\nL'ex sindaco di Taybeh \u00e8 David Khoury, co-proprietario del birrificio locale istituito da suo fratello."}
{"id": "3083756", "revid": "287204", "url": "https://it.wikipedia.org/wiki?curid=3083756", "title": "Campionati italiani di sci alpino 2005", "text": "I Campionati italiani di sci alpino 2005 si sono svolti a Colere, Lizzola, Monte Pora e Spiazzi di Gromo dal 15 al 19 marzo. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili.\nTrattandosi di competizioni valide anche ai fini del punteggio FIS, vi hanno partecipato anche sciatori di altre federazioni, senza che questo consentisse loro di concorrere al titolo nazionale italiano.\nRisultati.\nUomini.\nDiscesa libera.\nData: 18 marzo\nLocalit\u00e0: Colere\nSupergigante.\nData: 19 marzo\nLocalit\u00e0: Colere\nSlalom gigante.\nData: 16 marzo\nLocalit\u00e0: Spiazzi di Gromo\nSlalom speciale.\nData: 15 marzo\nLocalit\u00e0: Monte Pora\nCombinata.\nData: 19 marzo\nDonne.\nDiscesa libera.\nData: 15 marzo\nLocalit\u00e0: Colere\nSupergigante.\nData: 16 marzo\nLocalit\u00e0: Colere\nSlalom gigante.\nData: 18 marzo\nLocalit\u00e0: Lizzola\nSlalom speciale.\nData: 19 marzo\nLocalit\u00e0: Monte Pora\nCombinata.\nData: 19 marzo"}
{"id": "3083762", "revid": "1543377", "url": "https://it.wikipedia.org/wiki?curid=3083762", "title": "Pedro Proen\u00e7a", "text": "Carriera.\nApprodato in Primeira Liga (la massima divisione portoghese) nel 1998, in seguito \u00e8 nominato internazionale il 1\u00ba gennaio 2003.\nNel 2004 dirige la finale del Campionato europeo di calcio Under-19 2004 tra Turchia e Spagna.\nNel dicembre dello stesso anno arriva per lui il debutto nella fase a gironi di quella che era la Coppa UEFA (ora Europa League). Nella stessa edizione arriva a dirigere anche un sedicesimo di finale.\nIl suo esordio in una partita della fase a gironi della Champions League avviene nel settembre del 2007, quando \u00e8 chiamato a dirigere il match tra e .\nIn campo nazionale, \u00e8 eletto miglior arbitro portoghese per la stagione sportiva 2006-2007.\nHa inoltre diretto due partite valide per le qualificazioni agli Europei del 2008.\nAll'inizio della stagione sportiva 2009-2010 l'UEFA lo promuove ad arbitro Elite (la categoria pi\u00f9 elevata).\nNel 2009 \u00e8 tra i fischietti del Campionato europeo di calcio Under-21 2009, dove dirige tre partite, tra cui la semifinale tra Italia e Germania.\nTra il 2008 e il 2009 dirige anche tre incontri validi per le qualificazioni europee ai Mondiali in Sudafrica del 2010.\nNel maggio 2011 dirige per la prima volta una semifinale di Champions League: si tratta del ritorno tra Manchester United e .\nAl termine della stagione 2010-2011 \u00e8 eletto dalla Federazione portoghese come miglior arbitro del campionato, bissando l'affermazione dell'anno precedente.\nNel novembre 2011 \u00e8 designato per dirigere una delle partite di ritorno degli spareggi per l'accesso a Euro2012. Gli viene assegnato il match tra Croazia e Turchia.\nNel dicembre 2011 viene selezionato ufficialmente per gli Europei di calcio del 2012 in Polonia ed Ucraina.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nIl 19 maggio 2012 \u00e8 chiamato dall'UEFA a dirigere la finale di Champions League, a Monaco di Baviera, tra Bayern Monaco e Chelsea, secondo lusitano a dirigere la finale della massima competizione europea dopo il connazionale Antonio Garrido nel 1980.\nAgli Europei in Polonia ed Ucraina, il fischietto portoghese dirige dapprima due partite della fase a gironi: Spagna-Irlanda e Svezia-Francia. Successivamente, ottiene la designazione per il quarto di finale tra Inghilterra ed Italia. Infine, il 1\u00ba luglio 2012 \u00e8 chiamato dall'UEFA a dirigere la finale a Kiev, tra Spagna e Italia, raggiungendo cos\u00ec la seconda finale di una competizione UEFA in meno di due mesi, dopo quella di Champions League a Monaco di Baviera. \u00c8 il primo portoghese in assoluto ad arbitrare una finale dell'europeo di calcio.\nIl 14 gennaio 2013 viene eletto dalla IFFHS come miglior arbitro dell'anno relativamente al 2012.\nNel giugno del 2013 \u00e8 selezionato dalla FIFA per prendere parte alla Confederations Cup in Brasile. Si tratta della prima esperienza in una competizione FIFA per il fischietto portoghese. Nell'occasione viene designato per due partite della fase a gironi.\nNel novembre 2013 viene designato dalla commissione arbitrale FIFA per dirigere l'andata di Grecia-Romania, uno degli spareggi UEFA per l'accesso ai mondiali di Brasile 2014.\nIl 15 gennaio 2014 viene selezionato ufficialmente per i Mondiali 2014 in Brasile.\nNell'aprile 2014, viene designato dal designatore UEFA, Pierluigi Collina, per dirigere la semifinale di ritorno tra e Real Madrid.\nAi mondiali di Brasile 2014 viene designato per due gare della fase a gironi, e successivamente per l'ottavo di finale tra i Paesi Bassi e il Messico.\nNel dicembre del 2014 \u00e8 selezionato dalla FIFA per prendere parte alla Coppa del mondo per club 2014 in Marocco. In questa occasione dirige dapprima un quarto di finale, e poi la finale per il terzo posto, quest'ultima tra Cruz Azul e Auckland City.\nNel gennaio 2015 annuncia il suo ritiro dall'arbitraggio. Poco dopo, nel luglio 2015 viene ufficializzata la sua nomina a membro della commissione arbitrale UEFA.\nIl 28 luglio 2015 viene eletto Presidente della Professional Football League portoghese"}
{"id": "3083763", "revid": "287204", "url": "https://it.wikipedia.org/wiki?curid=3083763", "title": "Pedro Proenca", "text": ""}
{"id": "3083770", "revid": "15756", "url": "https://it.wikipedia.org/wiki?curid=3083770", "title": "Donna Murphy", "text": "Biografia.\nDonna, la pi\u00f9 grande di sette figli, nacque a Corona, nel Queens da Jean Fink e Robert Murphy, un ingegnere aerospaziale. L'attrice ha origini irlandesi, francesi, tedesche e ceche. La sua famiglia si trasfer\u00ec a Hauppauge, Long Island. Gi\u00e0 all'et\u00e0 di tre anni, inizi\u00f2 a seguire lezioni di dizione, visto che gi\u00e0 da bambina cominci\u00f2 a recitare in spettacoli a Hauppauge. Si trasfer\u00ec poi a Topsfield, nel Massachusetts e si diplom\u00f2 alla Masconomet Regional High School nel 1977.\nLa Murphy lasci\u00f2 lo studio di recitazione alla New York University nel secondo anno di studio quando fu scelta per sostituire la corista nel musical di Broadway del 1979 \"Stanno Suonando La Nostra Canzone\". Studi\u00f2 anche al Lee Strasberg Theatre Institute.\nApparve in molte produzioni Off Broadway, fra cui il musical \"Francis\" nel 1981 al teatro di York al St. Peter's, \"Il mistero di Edwin Drood\" nel 1985 al Delacorte Theatre, \"Birds of Paradise\" nel 1987 (Promenade Theatre), \"Privates on Parade\" nel 1989, nel musical \"Song of Singapore\" nel 1991, in quello di Michael John LaChiusa \"Hello Again\" al Lincoln Center Mitzi Newhouse Theatre nel 1993, \"Twelve Dreams\" al Mitzi Newhouse Theatre nel 1995, ed \"Helen\" al Public Theater/New York Shakespeare Festival nel 2002.\nLavor\u00f2 poi nel musical \"La Commedia Umana\" nell'aprile del 1984. Nel 1994, recit\u00f2 la parte di Fosca nel musical di Stephen Sondheim e James Lapine \"Passion\", per il quale vinse il Tony Award come \"Migliore Attrice in un Musical\". Nel 1996, ottenne il ruolo di Anna Leonowens nel revival di \"The King and I\" accanto a Lou Diamond Philips. Per questo ruolo vinse un secondo Tony Award per Migliore Attrice in un Musical. Apparve come Ruth Sherwood in un revival di \"Wonderful Town\" dal 2003 al 2005, fu nominata per il Tony Award e vinse il Drama Desk Award per \"Migliore Attrice in un Musical\". Nel 2007 recit\u00f2 in un allestimento semi-scenico di \"Follies\" e nel 2011, apparve in \"Lovemusik\" come Lotte Lenya, accanto a Michael Cerveris, ricevendo varie nomination. Nel 2017 e 2018 recita a Broadway nel musical \"Hello, Dolly!\", in cui ha interpretato la protagonista una volta a settimana, alternandosi a Bette Midler.\nPer quanto riguarda la carriera cinematografica uno dei ruoli pi\u00f9 importanti per l'attrice furono sicuramente quello di Anij, oggetto d'amore del capitano Jean-Luc Picard, in \"Star Trek - L'insurrezione\" (1998), quello di Judy, la madre della tata (Scarlett Johansson) nel film \"Il diario di una tata\" e quello di Rosalie Octavius, in \"Spider-Man 2\". Apparve anche nel film \"Il ritmo del successo\" nel ruolo di un'insegnante di danza nel 2000 e nel film di Darren Aronofsky del 2006 \"The Fountain - L'albero della vita\" nel ruolo di Betty.\nNel 2010 d\u00e0 la voce alla malvagia strega Madre Gothel nel film Disney \"Rapunzel - L'intreccio della torre\".\nFra le serie TV pi\u00f9 importanti a cui l'attrice prese parte troviamo \"Destini\" dal 1989 al 1991 nel ruolo di Morgan Graves, \"Liberty! The American Revolution\" (come Abigail Adams) (1997), \"Murder One\" (1995\u20131996), \"Law &amp; Order\" come Carla Tyrell (2000), \"Hack\" (2002\u20132003) e \"Trust Me\" (2009).\nVita privata.\nDonna Murphy \u00e8 stata sposata con l'attore e cantante Shawn Elliott dal 1990 alla morte dell'uomo, avvenuta nel 2016. Oltre alle tre figlie del precedente matrimonio di Elliott, Ivy, Sophie e Justine, la coppia ha adottato una bambina del Guatemala, Darmia Hope, nel 2005.\nRiconoscimenti.\nTony Awards\nDrama Desk Award\nDrama League Award\nOuter Critics Circle Award\nDaytime Emmy Award\nDoppiatrici italiane.\nNelle versioni in italiano dei suoi film, Donna Murphy \u00e8 stata doppiata da:\nCome doppiatrice \u00e8 sostituita da:"}
{"id": "3083771", "revid": "297745", "url": "https://it.wikipedia.org/wiki?curid=3083771", "title": "Daniello Marco Dolfin", "text": ""}
{"id": "3083772", "revid": "287204", "url": "https://it.wikipedia.org/wiki?curid=3083772", "title": "Daniele Dolfin", "text": ""}
{"id": "3083775", "revid": "1305772", "url": "https://it.wikipedia.org/wiki?curid=3083775", "title": "Perito", "text": "Perito pu\u00f2 riferirsi a:\nFigure professionali.\nIn generale il termine \"perito\" pu\u00f2 essere utilizzato come sinonimo di esperto."}
{"id": "3083777", "revid": "436907", "url": "https://it.wikipedia.org/wiki?curid=3083777", "title": "Merda &amp; melma", "text": "Merda &amp; melma \u00e8 l'unico album in studio del gruppo musicale italiano Melma &amp; Merda, composto dai rapper italiani Deda, Kaos e Sean, pubblicato nel 1999 dalla CD Club e dalla Paremangiacane Ent.\nDescrizione.\nRealizzato nel giro di soli dieci giorni dall'ideazione al prodotto finito, il disco \u00e8 frutto dell'iniziativa dei tre rapper gi\u00e0 partner durante i concerti in cui Neffa esegu\u00ec i brani tratti da \"Neffa &amp; i messaggeri della dopa\" e \"107 elementi\". Alla sua realizzazione hanno collaborato anche lo stesso Neffa (produttore della base del brano \"Oggi no\"), Moddi MC (cantante nella conclusiva \"Too Xigent\") e DJ Double S agli scratch. Il disco fu presentato il 27 febbraio 1999 al Livello 57 di Bologna. La copertina riporta una vecchia immagine ripresa dallo spot del digestivo Antonetto.\nLe basi sono grezze e minimali e alternano distorsioni, pause e silenzi contribuendo a rafforzare l'atmosfera cupa dell'album. I tre \"titolari\" del gruppo si alternano al microfono, cantando sia in italiano (Kaos e Deda) che in inglese (Sean). Il centro del disco \u00e8 il settimo brano \"Trilogia del tatami\", prodotto da Kaos, suddiviso in tre atti e ispirato a \"L'arte della guerra\" di Sun Tzu.\nAccoglienza.\nSecondo Rapmaniacz.com l'album \u00e8 \"uno dei lavori pi\u00f9 interessanti mai proposti dal panorama nostrano\". La rivista Rumore l'ha inserito nella lista dei migliori 100 dischi italiani del decennio. Per l'importanza avuta all'interno della scena italiana il disco \u00e8 stato paragonato a \"The Equinox\" degli Organized Konfusion."}
{"id": "3083778", "revid": "281652", "url": "https://it.wikipedia.org/wiki?curid=3083778", "title": "Centro di permanenza temporanea", "text": ""}
{"id": "3083784", "revid": "287204", "url": "https://it.wikipedia.org/wiki?curid=3083784", "title": "Encyclopedia Americana", "text": "L'Encyclopedia Americana \u00e8 una delle pi\u00f9 grandi enciclopedie generali in lingua inglese. Dopo l'acquisizione di \"Grolier\", nel 2000, l'enciclopedia \u00e8 stata prodotta da \"Scholastic\".\nL'enciclopedia ha pi\u00f9 di 45000 articoli, la maggior parte dei quali con pi\u00f9 di 500 parole e molti con una lunghezza considerevole (l'articolo sugli \"Stati Uniti\" ha pi\u00f9 di 300000 parole). La parte relativa alla storia e alla geografia americana e canadese \u00e8 sempre stato un punto di forza, ma recentemente il suo vantaggio si \u00e8 ridotto a causa delle pubblicazioni in formato elettronico. Scritta da 6500 contributori, l'Enciclopedia Americana include pi\u00f9 di 9000 bibliografie, 150000 riferimenti incrociati, 1000+ tabelle, 1200 mappe e circa 4500 immagini in bianco e nero e a colori. Ha anche 680 factbox. La maggior parte degli articoli sono firmati.\nDa tempo disponibile in 30 volumi, adesso \u00e8 anche disponibile come enciclopedia online ad abbonamento. Nel marzo 2008, Scholastic annunci\u00f2 che le vendite della versione cartacea erano buone e che la compagnia stava ancora decidendo sul futuro della versione cartacea. La compagnia non produsse l'edizione del 2007, cambiando cos\u00ec il suo approccio che consisteva nel pubblicare ogni anno una versione cartacea con le revisioni.\nLa versione online dell'Enciclopedia Americana, introdotta per la prima volta nel 1997, continua ad essere aggiornata e venduta. Questa versione, cos\u00ec come quella cartacea dalla quale deriva, \u00e8 rivolta agli studenti della high school e al primo anno di college e agli utenti delle biblioteche pubbliche. \u00c8 disponibile alle biblioteche come opzione del servizio \"Grolier Online reference\", che include anche la \"Groiler Multimedia Encyclopedia\", rivolta agli studenti della middle e high school e The New Book of Knowledge, una enciclopedia per gli studenti delle scuole elementari. \"Grolier Online\" non \u00e8 disponibile a soggetti singoli.\nStoria.\nL\"'Encyclop\u00e6dia Americana. Un dizionario popolare di arti, scienze, letteratura, storia, politica e biografie, aggiornata fino ad oggi, tra cui una copiosa collezione di articoli originali nelle biografie americane; sulla base della settima edizione del tedesco Conversations-Lexicon\", \u00e8 stata fondata da Francis Lieber, di origine tedesca. Dopo la \"Dobson's Encyclop\u00e6dia\" (1789\u20131798), \u00e8 stata la prima importante enciclopedia americana."}
{"id": "3083788", "revid": "287204", "url": "https://it.wikipedia.org/wiki?curid=3083788", "title": "Manez", "text": ""}
{"id": "3083789", "revid": "287204", "url": "https://it.wikipedia.org/wiki?curid=3083789", "title": "Ishem", "text": ""}
{"id": "3083790", "revid": "486946", "url": "https://it.wikipedia.org/wiki?curid=3083790", "title": "Fushe Kruje", "text": ""}
{"id": "3083791", "revid": "287204", "url": "https://it.wikipedia.org/wiki?curid=3083791", "title": "Koder Thumane", "text": ""}
{"id": "3083795", "revid": "1632387", "url": "https://it.wikipedia.org/wiki?curid=3083795", "title": "Studio (apprendimento)", "text": "Lo studio \u00e8 da considerarsi come l'insieme delle tecniche e delle strategie messe in atto da un soggetto per appropriarsi della conoscenza di una data disciplina e/o delle relazioni intercorrenti fra di essa e le altre conoscenze. Ne \u00e8 caratteristica, nell'ambito del pi\u00f9 generale apprendimento, la volont\u00e0 messa in atto dallo studente con cui approcciarsi a una determinata materia. \nTecniche.\nEsistono diverse tecniche di studio e metodi di memorizzazione chiamati mnemotecniche attraverso i quali \u00e8 possibile costruire vere e proprie metodologie di studio."}
{"id": "3083804", "revid": "287204", "url": "https://it.wikipedia.org/wiki?curid=3083804", "title": "Cercida", "text": "Biografia.\nLo storico Polibio riferisce che, dopo la rinuncia al potere da parte del tiranno Lidiada, Cercida collabor\u00f2 alla stesura della nuova costituzione di Megalopoli. Sempre secondo Polibio, fu ambasciatore di Arato di Sicione presso Antigono Dosone, re di Macedonia. Nella battaglia di Sellasia comand\u00f2 il contingente della sua citt\u00e0. Come legislatore, infine, conosciamo un decreto che obbligava i ragazzi ad imparare a memoria il catalogo omerico delle navi.\nCercida ader\u00ec alla filosofia cinica, pur non aderendo totalmente al loro stile di vita, se non, come da lui stesso testimoniato, portando la lunga chioma incolta tipica della scuola.\nOpera.\nUn papiro di Ossirinco intitolato \"Meliambi di Cercida cinico\" () fu scoperto nel 1906: i sette componimenti leggibili hanno appunto una forma, il meliambo, inventato da Cercida, che \u00e8 una combinazione di giambo ed esametro.\nCaratteristica dei suoi poemetti \u00e8 l'abbondanza di temi moralistici, come, nel primo, l'iniqua distribuzione delle ricchezze o, altrove, gli sfortunati risultati della vita lussuosa\u02d0 queste poesie hanno un contenuto fortemente etico, quindi, esprimono preoccupazione per i poveri, mettono in discussione gli atteggiamenti convenzionali e mostrano impazienza con il pensiero speculativo, caratteristiche coerenti con l'etichetta \"cinica\" applicata a Cercida.\nOltre a questi poemetti, abbiamo frammenti papiracei di un'antologia moralistica con un'introduzione in coliambi, databile al III secolo a.C. e forse compilata ed edita dallo stesso poeta, anche se l'incerta qualit\u00e0 dei coliambi cozza con l'attenzione metrica dei meliambi."}
{"id": "3083808", "revid": "647919", "url": "https://it.wikipedia.org/wiki?curid=3083808", "title": "Fell Andar", "text": ""}
{"id": "3083809", "revid": "38120", "url": "https://it.wikipedia.org/wiki?curid=3083809", "title": "Charles Parker", "text": ""}
{"id": "3083810", "revid": "287204", "url": "https://it.wikipedia.org/wiki?curid=3083810", "title": "Charley Parker", "text": ""}
{"id": "3083811", "revid": "287204", "url": "https://it.wikipedia.org/wiki?curid=3083811", "title": "Ch'al Andar", "text": ""}
{"id": "3083812", "revid": "38120", "url": "https://it.wikipedia.org/wiki?curid=3083812", "title": "Keith Kenyon", "text": ""}
{"id": "3083817", "revid": "287204", "url": "https://it.wikipedia.org/wiki?curid=3083817", "title": "Eowyn", "text": ""}
{"id": "3083823", "revid": "757396", "url": "https://it.wikipedia.org/wiki?curid=3083823", "title": "Pallacanestro Virtus Roma 2010-2011", "text": "Questa voce raccoglie le informazioni riguardanti la Pallacanestro Virtus Roma nelle competizioni ufficiali della stagione 2010-2011.\nStagione.\nLa stagione 2010-2011 della Pallacanestro Virtus Roma, sponsorizzata \"Lottomatica\", \u00e8 la 31\u00aa nel massimo campionato italiano di pallacanestro.\nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si decise cos\u00ec di optare per la scelta della formula con 6 giocatori stranieri di cui massimo 2 non appartenenti a Paesi appartenenti alla FIBA Europe.\nRoster.\n\"Legabasket: Dettaglio statistico\""}
{"id": "3083827", "revid": "287204", "url": "https://it.wikipedia.org/wiki?curid=3083827", "title": "USS Saratoga (CV-60)", "text": "La USS \"Saratoga\" (nome d'identificazione CV-60), appartenente alla classe \"Forrestal\", \u00e8 stata una delle prime superportaerei della US Navy e la sesta nave dedicata alla battaglia di Saratoga.\nNel 1986 alcuni suoi aerei contribuirono al bombardamento della Libia (operazione Attain Document) e nel 1990 partecip\u00f2 all'operazione Desert Storm. Nell'autunno del 1992, durante l'esercitazione NATO \" Display Determination\", tenutasi nel golfo di Saros, nel Mar Egeo, la portaerei \"USS Saratoga\" lanci\u00f2 due missili AIM-7 Sparrow che colpirono il cacciatorpediniere della marina militare turca \"Muavenet\". L'incidente cost\u00f2 la vita a parecchi ufficiali turchi, mentre altri militari a bordo furono gravemente feriti.\nLa portaerei fu ritirata dal servizio, dopo quasi 40 anni, nel 1994."}
{"id": "3083828", "revid": "1452073", "url": "https://it.wikipedia.org/wiki?curid=3083828", "title": "Byth", "text": "Byth Rok \u00e8 un criminale della DC Comics, e un nemico ricorrente dell'Hawkman della Silver Age. Fu creato da Gardner Fox e Joe Kubert, e comparve per la prima volta in \"The Brave and the Bold\" n. 34, nella storia \"Creature of a Thousand Shapes\" (febbraio-marzo 1961).\nStoria.\nSul pianeta alieno di Thanagar, uno scienziato di nome Krotan svilupp\u00f2 una pillola che avrebbe potenziato la mente cos\u00ec che potesse controllare la formazione molecolare del corpo. Non appena stava per ingoiarla, un ladro di nome Byth lo assal\u00ec e ingoi\u00f2 la pillola al posto suo. Subito, Byth si trasform\u00f2 in uccello e vol\u00f2 via (tramite nave spaziale) per commettere altri crimini su altri pianeti. Katar Hol e sua moglie Shayera individuarono il suo razzo sulla Terra."}
{"id": "3083830", "revid": "773636", "url": "https://it.wikipedia.org/wiki?curid=3083830", "title": "Chiesa di San Giovanni in Jerusalem", "text": "La chiesa di San Giovanni in Jerusalem \u00e8 un luogo di culto cattolico facente parte del complesso del castello della Magione a Poggibonsi in provincia di Siena.\nStoria.\nLa chiesa \u00e8 situata poco oltre l'attraversamento della via Francigena del torrente Staggia. Un ponte sul torrente Staggia appare citato nel 1068 nell'atto di conferma a Widrico, abate di Mart\u00f9ri, da parte di papa Alessandro II; in seguito papa Innocenzo II concesse, nel 1134, all'abate di Marturi, anche uno spedale situato vicino al medesimo ponte. Non \u00e8 chiaro se si trattasse degli edifici della Magione, termine che compare solo il 5 settembre 1140 in un atto di donazione sempre verso l'abbazia. Nel 1191 lo spedale \u00e8 definito \"Hospitale situm ad pontem Bonici secis stratam\" quando viene donato dal rettore Pietro a Roberto, maestro dell'ospedale gerosolimitano di Pisa. Dal 1192 risulta che il complesso fosse tenuto a pagare una tassa alla curia romana che ne aveva anche il controllo. Tale controllo fin\u00ec nel 1228 quando lo spedale, comprensivo dei suoi beni e della chiesa, ritorn\u00f2 sotto il controllo della badia di Mart\u00f9ri grazie ad una bolla di papa Gregorio IX.\nTra la fine del XIII e l'inizio del XIV secolo lo spedale \u00e8 chiamato \"Hospitale Sancti Iohannis de Podioboni\u00e7\u00e7i\"; aveva l'esenzione dal pagamento delle decime ed era abitato dai cavalieri templari, come conferma l'iscrizione posta sopra una sua campana (oggi fusa) e da una lapide sepolcrale in seguito trasferita nella chiesa di Megognano. Dopo la soppressione dell'ordine templare, l'ospedale della Magione divenne possesso dei Cavalieri Ospitalieri. Oltre a questo esisteva un'altra mansione gerosolimitana nella zona, ed era quella di Santa Maria Maddalena a Calcinaia che ancora il 10 ottobre 1383 era attiva. Nel 1599 tra le propriet\u00e0 dello spedale gerosolimitano di Pisa risulta una \"osteria a San Giovanni in Calcinaia su la strada romana con 10 stanze e orto confinante con va per San Francesco\", da identificarsi con l'ospedale della Magione che nel 1752 era ancora in funzione per il ricovero dei poveri e dei pellegrini. In quel periodo il complesso venne ceduto ai privati tra cui la famiglia Corsini.\nNel 1758 l'interno della chiesa venne restaurato a spese di Lorenzo Corsini, come testimoniava un'iscrizione posta dietro l'altare e oggi andata perduta, e inoltre, venne costruito un nuovo altare da don Valentino Taccagni di San Gimignano.\nDopo la soppressione dell'Ordine di Malta nel 1799, nel 1817 i beni della Magione vennero incamerati dalle Regie Possessioni nel 1817 mentre la chiesa fu venduta dai Corsini nel 1866, ma si tennero l'usufrutto dei terreni. Il complesso era stato trasformato in una semplice casa colonica che era soggetta alle continue alluvioni del torrente Staggia; ci\u00f2 port\u00f2 la chiesa ad essere sconsacrata nel 1822.\nAlcuni interventi di restauro vennero fatti nel 1942 e nel 1969. Nel 1979 tutto il complesso venne acquistato da Marcello Alberto Cristofani (al cui cognome ha affisso, per l'appunto, \"della Magione\") che nel 1981 ne inizi\u00f2 il restauro; il restauro \u00e8 stato condotto sotto la supervisione della Soprintendenza ai Monumenti di Siena.\nDopo i restauri, la chiesa \u00e8 stata benedetta dall'arcivescovo di Siena, Mario Jsmaele Castellano, il 16 ottobre 1982 e riconsacrata al culto il 19 settembre 1987 dal vescovo ausiliare Fernando Charrier. Vi si celebra la messa tridentina secondo il messale romano di papa san Giovanni XXIII e cantata in canto gregoriano. Sono cantati in canto gregoriano anche i vespri.\nVi \u00e8 concessa l'indulgenza plenaria\nOggi il complesso \u00e8 sede della Milizia del Tempio, un ordine laicale, di tradizione monastico-cavalleresca, riconosciuto dallo Stato e dalla Chiesa cattolica.\nArchitettura e patrimonio artistico.\nLa chiesa \u00e8 inserita nel complesso fortificato della Magione e consiste in un'aula rettangolare coperta con tetto a due spioventi e conclusa da un'abside. Tutto l'edificio \u00e8 frutto di un'unica fase costruttiva di epoca romanica e presenta un paramento murario in conci di travertino disposti a corsi orizzontali e paralleli.\nI vari studiosi che si sono avvicinati allo studio di questo edificio lo hanno datato tra la fine dell'XI secolo e la prima met\u00e0 del XIII.\nEsterno.\nLa facciata \u00e8 a capanna e in origine era conclusa da un campanile biforo a vela posto sulla cuspide e di cui oggi rimangono solo le basi delle colonne; questo schema della facciata \u00e8 simile a quello della pieve di Scola e della chiesa di San Michele Arcangelo a Empoli vecchio.\nNella parte inferiore della facciata si trova il portale architravato; \u00e8 privo della lunetta ed \u00e8 dotato di arco crescente. La decorazione dei piedritti \u00e8 estremamente semplice e consiste in una semplice modanatura a tondini alle estremit\u00e0; nella mensola di destra si trova scolpita una croce a Tau, il simbolo del pellegrinaggio. Nella zona compresa tra il portale e la cuspide si trova un'apertura singolare. Si tratta di una monofora a denti che non ha eguali. Assomiglia alla feritoia a clessidra presente nella canonica di R\u00e8ncine ma anche all'arcone terminale della chiesa di San Pietro a Tuscania.\nLa fiancata meridionale \u00e8 aperta da un portale simile a quello in facciata ma dall'estradosso pi\u00f9 acuto e dalla presenza della lunetta ricassata poggiante su un massiccio architrave. Questo portale era riservato all'ingresso del popolo e sulla sua destra si trova una monofora a doppia strombatura con archivolto monolitico a incasso. La fiancata settentrionale presenta anch'essa una monofora simile a quella dell'altro lato e anche qui \u00e8 presente un portale architravato riservato all'ingresso dei cavalieri nel presbiterio.\nLa zona della tribuna \u00e8 aperta da un oculo di dimensioni ridotte inserito tra due pietre di arenaria gialla su cui sono scolpiti i simboli della luna e del sole. L'abside semicircolare \u00e8 coronata da una cornice concava poggiante su archetti monolitici sostenuti da dodici mensoline scolpite con varie figure tra cui un busto di orante, testine antropomorfe, teste di toro e di ariete e simboli araldici.\nInterno.\nAll'interno, la chiesa presenta un'unica navata terminante con un'abside semicircolare di sezione minore. La copertura dell'aula \u00e8 a volta e tale intervento risale al XVIII secolo ma in origine doveva essere a capriate lignee a vista. Sulle pareti della navata si trovano le stazioni della Via Crucis.\nL'ultima parte della navata e l'abside sono occupati dal presbiterio, leggermente rialzato rispetto al resto della chiesa e delimitato da una semplice balaustra composta da un basso muretto in muratura. L'abside presenta un'unica monofora strombata in posizione centrale; si innesta nel muro fondale della navata con un arco a tutto sesto poggiante su due mensole modanate a tondini. Al centro si trova l'altare, in travertino, con alzata lignea arricchita dal tabernacolo e dal crocifisso ligneo scolpito.\nNella chiesa, si trova un pregevole armonium costruito nei primi anni del XX secolo dalla ditta Bozzetta &amp; C. Lo strumento \u00e8 situato a ridosso della controfacciata ed ha due tastiere e pedaliera radiale."}
{"id": "3083833", "revid": "483744", "url": "https://it.wikipedia.org/wiki?curid=3083833", "title": "CV-60 Saratoga", "text": ""}
{"id": "3083834", "revid": "116358805", "url": "https://it.wikipedia.org/wiki?curid=3083834", "title": "Antonio Gaspari", "text": "Biografia.\nDi lui si hanno scarsissime notizie biografiche: figlio di un Giovanni, nacque in Veneto, ma forse non a Venezia. Fu probabilmente allievo di Longhena e ne concluse alcuni lavori dopo la sua morte, avvenuta nel 1682, in particolare il palazzo dei Pesaro sul Canal Grande. Tuttavia, \u00e8 ipotizzato un legame con l'Accademia di San Luca a Roma, attorno alla cerchia di Fontana.\nRealizz\u00f2 e restaur\u00f2 molte architetture di rilievo a Venezia e in Terraferma, importando in Veneto un gusto pienamente barocco di stampo berniniano e borrominiano, attento inoltre ai ragionamenti sull'architettura obliqua di Caramuel.\nAnche la data di morte non \u00e8 nota. Si ipotizza che, attorno al 1725, si sia ritirato a Castelguglielmo, in Polesine, dove aveva alcuni possedimenti, e l\u00ec potrebbe essere spirato tra il 1738 e il 1749. Lasci\u00f2 due figli: Gian Giacomo, residente a Venezia, e Giovanni Paolo, pittore e scenografo attivo principalmente in Germania."}
{"id": "3083837", "revid": "7459", "url": "https://it.wikipedia.org/wiki?curid=3083837", "title": "Santa Beatrice de Silva Meneses", "text": ""}
{"id": "3083838", "revid": "38120", "url": "https://it.wikipedia.org/wiki?curid=3083838", "title": "Byth Rok", "text": ""}
{"id": "3083842", "revid": "465169", "url": "https://it.wikipedia.org/wiki?curid=3083842", "title": "Ahmad", "text": "Origine e diffusione.\nSi basa su un vocabolo arabo che significa \"molto lodevole\", presente anche nel nome Maometto.\n\u00c8 molto usato nel mondo arabo e islamico. In Italia \u00e8 raro, e la sua presenza \u00e8 dovuta ai recenti flussi migratori.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico quindi si festeggia il giorno di Ognissanti, che \u00e8 il 1\u00ba novembre."}
{"id": "3083843", "revid": "1543377", "url": "https://it.wikipedia.org/wiki?curid=3083843", "title": "Pagosa Springs", "text": "Pagosa Springs \u00e8 un centro abitato (\"town\") degli Stati Uniti d'America, capoluogo di contea della contea di Archuleta dello Stato del Colorado. Nel censimento del 2000 la popolazione era di 1.591 abitanti.\nGeografia fisica.\nSecondo i rilevamenti dell'United States Census Bureau, Pagosa Springs si estende su una superficie di 11,4 km\u00b2."}
{"id": "3083844", "revid": "1543377", "url": "https://it.wikipedia.org/wiki?curid=3083844", "title": "Melvin Purvis", "text": " Soprannominato \"Little Mel\" (Piccolo Mel) a causa della sua bassa statura, cattur\u00f2 pi\u00f9 nemici pubblici di qualsiasi altro agente dell'FBI nella storia, arrestando noti fuorilegge come Baby Face Nelson, Pretty Boy Floyd e John Dillinger. Per questo comparve anche in molti lungometraggi e in alcuni documentari.\nBiografia.\nNacque a Timmonsville, Carolina del Sud da Melvin Horace Purvis, Sr. (1869-1938) e Janie Elizabeth Mims (1874-1927), quinto di dodici fratelli. Suo padre era un allevatore di maiali. Consegu\u00ec la laurea in legge presso l'Universit\u00e0 della Carolina del Sud ed ebbe una breve carriera come avvocato. Purvis fu un membro del Kappa Alpha Order mentre era nella Carolina del Sud.\nDivenne membro dell'FBI nel 1927 e fu a capo degli uffici della Division of Investigation a Birmingham, Alabama, a Oklahoma City e a Cincinnati. Nel 1932 fu messo a capo dell'ufficio di Chicago dal direttore delle indagini J. Edgar Hoover. Era un uomo colto, coraggioso, noto per essere un tiratore scelto. Cattur\u00f2 pi\u00f9 nemici pubblici di qualsiasi altro agente dell'FBI nella storia. Purvis diresse la caccia all'uomo che rintracci\u00f2 noti fuorilegge come Baby Face Nelson, Pretty Boy Floyd e John Dillinger, che fin\u00ec ucciso a Chicago il 22 luglio 1934.\nNonostante i successi, dopo che divenne una figura mediatica per l'arresto di Dilliger, J. Edgar Hoover sostenne che Purvis era stato degradato e che l'agente Samuel P. Cowley era stato messo a capo del caso Dillinger. Cowley fu poi colpito da Baby Face Nelson e Purvis and\u00f2 a fargli visita in ospedale poco prima che morisse. Purvis venne elogiato per le sue azioni, ma, secondo quanto si dice, provoc\u00f2 l'ira di Hoover, che l'aveva precedentemente sostenuto, poich\u00e9 Purvis chiese e ottenne pubblicit\u00e0 per il proprio ruolo, mettendo in ombra Hoover ed il resto dell'FBI. In un libro del 2005 co-scritto dal figlio Alston Purvis, Hoover \u00e8 ritratto come geloso delle attenzioni date a Purvis dopo l'uccisione di Dillinger.\nUno dei meriti delle imprese ufficiali di Purvis \u00e8 stato successivamente messo in discussione, in quanto la descrizione della morte di Pretty Boy Floyd vede Purvis e i suoi agenti ucciderlo senza alcun intervento della polizia locale; ma successivamente questa versione viene smentita dall'ufficiale locale Chester Smith e Hoover pi\u00f9 tardi dichiar\u00f2 che Smith aveva sparato per primo. Smith dichiar\u00f2 inoltre che Purvis e i suoi agenti non spararono prima che Floyd fosse interrogato da Purvis; a quel punto Purvis ordin\u00f2 all'agente Herman Hollis di sparare a Floyd, che era ormai a terra. \nTale dichiarazione \u00e8 stata negata pi\u00f9 tardi dall'agente dell'FBI Winfred E. Hopton, che sostenne in un articolo del Time del 1976 che le forze dell'ordine locali arrivarono solo dopo la morte di Floyd. Tuttavia, le autorit\u00e0 locali convennero che fu Chester Smith a sparare effettivamente a Floyd. Nessuna rivendicazione \u00e8 stata chiaramente dimostrata in un modo o nell'altro.\nPurvis si dimise dall'FBI nel 1935, a soli 31 anni, e in seguito esercit\u00f2 la professione legale. Nel 1937 si fidanz\u00f2 con l'attrice Jarratt Janice, ma non si sposarono mai. In seguito spos\u00f2 Maria Rosanne Willcox ed ebbero tre figli. Compr\u00f2 la stazione radio WOLH a Florence (Carolina del Sud). Nel 1936 Purvis pubblic\u00f2 un libro di memorie dei suoi anni come investigatore presso l'FBI, intitolato \"American Agent\". Gli autori Curt Gentry e Anthony Summers, nelle rispettive biografie del '900 di Hoover, affermano che egli era inizialmente favorevole a Purvis, ma poi divenne geloso della sua fama dopo la cattura di Dillinger e, dopo averlo degradato, lo avrebbe spinto a lasciare l'FBI. Durante la seconda guerra mondiale prest\u00f2 servizio come ufficiale nei servizi segreti dell'esercito, raggiungendo il grado di colonnello.\nIl 29 febbraio 1960, mentre era nella sua casa a Florence, nella Carolina del Sud, Melvin Purvis mor\u00ec per un colpo di pistola alla testa inferta dall'arma datagli dai colleghi quando si dimise dall'FBI. L'FBI studi\u00f2 il caso e lo etichett\u00f2 come suicidio, anche se il medico legale segnal\u00f2 di non aver trovato elementi sufficienti per definire la causa della morte come tale. In seguito fu stabilito che la morte di Purvis potrebbe essere stata accidentale, con il colpo partito mentre tentava di estrarre un proiettile tracciante inceppatosi nella pistola. Aveva 56 anni.\nImpatto culturale.\nFilm\nDocumentari"}
{"id": "3083849", "revid": "1543377", "url": "https://it.wikipedia.org/wiki?curid=3083849", "title": "Arboles", "text": "Arboles \u00e8 un centro abitato (\"census-designated place\") degli Stati Uniti d'America, situato nella contea di Archuleta dello stato del Colorado. Nel censimento del 2000 la popolazione era di 232 abitanti.\nGeografia fisica.\nSecondo i rilevamenti dell'United States Census Bureau, Arboles si estende su una superficie di 13,8 km\u00b2."}
{"id": "3083852", "revid": "767487", "url": "https://it.wikipedia.org/wiki?curid=3083852", "title": "Skyline (film 2010)", "text": "Skyline \u00e8 un film del 2010 diretto e prodotto dai fratelli Strause. \u00c8 una storia di fantascienza che tratta di una invasione aliena.\nTrama.\nJarrod si reca a Los Angeles con la fidanzata incinta Elaine per andare a trovare il facoltoso amico Terry. Dopo una notte di bagordi per festeggiare il compleanno di Terry, il gruppo di amici, guardando fuori dalle finestre dell'attico in cui alloggiano, nota una serie di raggi di luce azzurra che scendono dal cielo sulla citt\u00e0. I raggi svegliano gli abitanti di Los Angeles e li attirano a loro, come le fiamme attirano le falene. I ragazzi scoprono presto che una volta entrati in contatto con le luci, le persone vengono risucchiate su una gigantesca astronave aliena che sovrasta i cieli della citt\u00e0.\nIn un primo momento Jarrod, Elaine e Terry, insieme a Candice e Denise (rispettivamente la fidanzata e l'amante di Terry), decidono di chiudere le persiane dell'attico per non farsi raggiungere dai raggi di luce, rimanendo in attesa di eventuali soccorsi. Quando per\u00f2 si accorgono che dall'astronave madre sono fuoriuscite delle specie di polpi meccanici che danno la caccia alle persone nascoste nei palazzi, decidono di tentare la fuga in auto. Terry e Denise, a bordo di una Ferrari, vengono schiacciati da un robot alieno che uccide sul colpo Denise poi cattura Terry uccidendolo. E cos\u00ec gli altri tre superstiti, aiutati dal portinaio Oliver, tornano a nascondersi nell'attico. Da qui possono vedere l'inutile tentativo delle forze armate di abbattere l'astronave extraterrestre utilizzando un piccolo ordigno atomico.\nJarrod ed Elaine, avvistando un elicottero dell'esercito in volo nei paraggi, corrono sul tetto del grattacielo per farsi notare e soccorrere, mentre Oliver e Candice rimangono nascosti nell'appartamento. Successivamente il polpo uccide Candice catturandola, e di conseguenza cattura anche Jarrod ed Elaine, mentre Oliver si fa saltare in aria insieme a un robot alieno manomettendo l'impianto del gas dell'attico.\nA questo punto c'\u00e8 una panoramica su alcune citt\u00e0 del mondo, tutte devastate e spopolate a seguito dall'attacco delle astronavi. La scena passa poi all'interno dell'astronave stessa: qui si scopre che le macchine aliene utilizzano i cervelli umani per poter funzionare. Anche a Jarrod viene asportato il cervello, che pulsa di uno strano bagliore rosso, mentre Elaine viene esaminata attentamente da un robot che la mette, a causa del suo stato (incinta), insieme ad altre donne come lei. Quando il cervello di Jarrod viene per\u00f2 inserito in un corpo meccanico alieno, qualcosa va storto: infatti l'anima di Jarrod \u00e8 ancora cosciente e prendendo il sopravvento del corpo dell'alieno soccorre Elaine per portarla in salvo.\nIl film si conclude con una serie di fermo immagini che mostrano Jarrod-alieno che combatte contro gli altri robot extraterrestri, nell'intento di salvare Elaine.\nProduzione.\nLe riprese del film sono iniziate a Marina Del Rey dal febbraio al marzo 2010 e si sono svolte interamente a Los Angeles. Il film \u00e8 una produzione indipendente prodotta interamente dai fratelli Strause, senza l'appoggio di importanti major. Gli effetti speciali sono curati dalla loro societ\u00e0, chiamata Hydraulx.\nDistribuzione.\nIl film \u00e8 stato distribuito negli Stati Uniti dalla Universal Pictures il 12 novembre 2010. In Italia \u00e8 stato distribuito dalla Eagle Pictures in data 14 gennaio 2011.\nSequel.\nNel 2017 \u00e8 stato prodotto un sequel intitolato \"Beyond Skyline\", scritto e diretto da Liam O'Donnell. Fanno parte del cast Frank Grillo, Bojana Novakovi\u0107, Iko Uwais e Callan Mulvey.\nNel 2020 \u00e8 uscito \"Skyline 3\"."}
{"id": "3083853", "revid": "71433", "url": "https://it.wikipedia.org/wiki?curid=3083853", "title": "Marina Del Rey", "text": ""}
{"id": "3083854", "revid": "71433", "url": "https://it.wikipedia.org/wiki?curid=3083854", "title": "Colin Strause", "text": ""}
{"id": "3083855", "revid": "71433", "url": "https://it.wikipedia.org/wiki?curid=3083855", "title": "Greg Strause", "text": ""}
{"id": "3083857", "revid": "281652", "url": "https://it.wikipedia.org/wiki?curid=3083857", "title": "Centri di prima accoglienza", "text": ""}
{"id": "3083858", "revid": "287204", "url": "https://it.wikipedia.org/wiki?curid=3083858", "title": "Tuffi ai Campionati europei di nuoto 2010 - Trampolino 3 metri maschile", "text": "La gara si \u00e8 disputata il 13 agosto 2010 e vi hanno partecipato 31 atleti. I primi 12 dopo il primo turno sono stati ammessi alla finale."}
{"id": "3083859", "revid": "26630", "url": "https://it.wikipedia.org/wiki?curid=3083859", "title": "Carta d'imbarco", "text": "La carta di imbarco \u00e8 il documento, emesso dal vettore aereo, che si riceve al termine dell'accettazione in aeroporto e, come dice il nome, \u00e8 necessario per salire sull'aeromobile nelle procedure di imbarco.\nAl banco dell'accettazione viene anche stampata un'etichetta (a forma di fascetta), analoga alla carta d'imbarco, che \u00e8 apposta ad ogni bagaglio stivato.\nSulla carta d'imbarco \u00e8 indicato il nome, il cognome, la provenienza e il numero del volo, il numero del gate d'imbarco.\nLa carta d'imbarco \u00e8 divisa in due parti, una matrice ed una ricevuta. La matrice viene trattenuta al banco dell'imbarco, mentre la ricevuta rimane al viaggiatore e contiene informazioni quali l'ora di imbarco (in pratica, l'ora dalla quale al banco del gate comincer\u00e0 l'accesso all'aereo), il numero e la classe del posto. Tramite la lettura del codice a barre della matrice si forma la \u00ablista di carico\u00bb ovvero l'elenco dei passeggeri che sono materialmente saliti a bordo. \nLa carta d'imbarco, inoltre, \u00e8 personale, nominale e non cedibile. Essa viene verificata, insieme al documento d'identit\u00e0, anche quando si passa attraverso le postazioni di sicurezza (cercametalli per accedere ai banchi dei gate).\nLa carta di imbarco non va confusa con il biglietto aereo che, invece, \u00e8 il documento emesso dal vettore aereo (o da un'agenzia di viaggi oppure un operatore turistico) che conferma la prenotazione (e relativo acquisto) di un determinato volo aereo e quindi attesta che quel volo \u00e8 riservato ad una determinata persona per una certa data/ora. Il biglietto va consegnato (oppure si dichiarano gli estremi a voce insieme alla propria identit\u00e0 dato che comunque la prenotazione risulta sul sistema informatico del vettore) al banco dell'accettazione per avviare la relativa procedura di accettazione.\nOrmai \u00e8 sempre pi\u00f9 diffusa la pratica dell'accettazione sul web (che si pu\u00f2 eseguire anche quando si giunge in aeroporto nelle postazioni riservate) e che permette di evitare la coda presso il banco di accettazione quando si ha solo il bagaglio a mano. I dati della carta d'imbarco possono essere stampati in formato pdf dall'utente o anche visualizzati sulla app del vettore, in modo da utilizzarli digitalmente, senza necessit\u00e0 del supporto cartaceo, negli appositi lettori elettronici. Questo \u00e8 un classico esempio di biglietto elettronico."}
{"id": "3083860", "revid": "287204", "url": "https://it.wikipedia.org/wiki?curid=3083860", "title": "Alessandro Vitali", "text": ""}
{"id": "3083861", "revid": "1543377", "url": "https://it.wikipedia.org/wiki?curid=3083861", "title": "Lafayette (Colorado)", "text": "Lafayette \u00e8 un centro abitato (\"city\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 23.197 abitanti.\nGeografia fisica.\nSecondo i rilevamenti dell'United States Census Bureau, Lafayette si estende su una superficie di 23,1 km\u00b2."}
{"id": "3083865", "revid": "1543377", "url": "https://it.wikipedia.org/wiki?curid=3083865", "title": "Louisville (Colorado)", "text": "Louisville \u00e8 un centro abitato (\"city\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 18.937 abitanti.\nGeografia fisica.\nSecondo i rilevamenti dell'United States Census Bureau, Louisville si estende su una superficie di 22,2 km\u00b2."}
{"id": "3083866", "revid": "1543377", "url": "https://it.wikipedia.org/wiki?curid=3083866", "title": "Superior (Colorado)", "text": "Superior \u00e8 un centro abitato (\"town\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 9.011 abitanti.\nGeografia fisica.\nSecondo i rilevamenti dell'United States Census Bureau, Superior si estende su una superficie di 10,2 km\u00b2."}
{"id": "3083867", "revid": "1226", "url": "https://it.wikipedia.org/wiki?curid=3083867", "title": "Parafrasi di Sem", "text": "La Parafrasi di Sem, anche S\u00eaem o Shem, \u00e8 un'apocalisse gnostica inclusa nel codice VII (1,1-49,9) della collezione di codici di Nag Hammadi; conservatasi in lingua copta, fu originariamente scritta in greco, e la traduzione attuale presenta dei passi oscuri.\nIl testo tratta dell'origine del mondo e della salvezza della gente di Sem (uno dei tre figli di No\u00e8). Sebbene chiaramente di matrice gnostica, ha pochi punti di contatto col resto della letteratura seziana, come appunto il riferimento a Sem e non a Set quale capostipite dell'umanit\u00e0, e sembra, per alcuni aspetti, pi\u00f9 simile alla letteratura manichea, includendo alcuni temi peculiari a questa. La \"parafrasi\" cui fa riferimento il titolo \u00e8 solo una parte del testo, un commentario ad una \"testimonianza\" rivelata a Sem; un titolo pi\u00f9 adatto all'intera opera sarebbe stato \"La Rivelazione (Apocalisse) di Derdekeas a Sem\".\nL'autore dell'opera \u00e8 ignoto; la data di composizione \u00e8 individuabile, in base al contenuto, tra la fine del II e il III secolo, mentre la zona di composizione potrebbe essere la Siria o la Mesopotamia, a causa degli influssi manichei.\nIppolito di Roma cita un testo intitolato \"Parafrasi di Set\", che condivide con il presente la visione di un mondo che ha origine da tre potenze primordiali; a differenza della \"Parafrasi di Sem\", per\u00f2, la \"Parafrasi di Set\" citata da Ippolito \u00e8 uno scritto di chiara matrice cristiana.\nPiano dell'opera.\nSi tratta di uno scritto apocalittico che narra dell'ascensione all'apice della creazione (1,5-16) e del ritorno sulla Terra (41,21-42,11) di Sem, rivelata da Derdekeas, \u00abfiglio della Luce infinita\u00bb. Contiene anche una versione propria del Diluvio universale, della distruzione di Sodoma, e del battesimo e risurrezione del Salvatore.\nL'opera \u00e8 strutturata come segue:\nCaratteristiche peculiari del trattato.\nLe caratteristiche peculiari del trattato, che lo distinguono dalle altre opere gnostiche, sono:\nCosmogonia.\nLa cosmogonia presupposta dall'opera si basa sul triplice principio dell'universo: Luce infinita, Spirito e Oscurit\u00e0.\nAll'apice della triade si colloca la Luce infinita, detta \u00abMaest\u00e0\u00bb, la quale non \u00e8 altro che il Pensiero pieno di udito e parola. In posizione intermedia \u00e8 lo Spirito, una luce pacifica e umile. In posizione inferiore \u00e8 collocato Oscurit\u00e0, un principio maschile definito come \u00abvento nelle acque\u00bb; Oscurit\u00e0 \u00e8 in possesso di Mente (il \"nous\"), che conserva avvolto in fiamme eterne (nel testo non si fa riferimento ad una sottrazione di Mente ad uno degli altri due principi). \u00c8 possibile che questa suddivisione sia un richiamo all'inizio del primo capitolo del libro della \"Genesi\", in cui \u00e8 introdotta la luce, l'oscurit\u00e0 del caos acquatico e lo spirito di dio che vaga sulle acque oscure.\nL'equilibrio presente in principio \u00e8 dovuto alla netta separazione e alla non interazione tra i tre principi. L'inizio degli eventi \u00e8 scatenato dal tentativo di Luce infinita di recuperare Mente da Oscurit\u00e0. Oscurit\u00e0 di rivolta, e Spirito si accorge della sua esistenza; dopo che le acque si separano Oscurit\u00e0 si solleva verso Spirito col suo occhio, Mente, e quando Spirito si rivela a Oscurit\u00e0 perde parte della propria luce, che \u00e8 acquisita da Mente.\nLa luce si rivela attraverso il proprio figlio, Derdekeas, che assume le sembianze di Spirito, dando inizio alla salvezza di Mente. Il Salvatore genera allora l'universo dalle acque, e parte di esso si trasforma in un gigantesco Ventre, che accoglie le fiamme eterne.\nL'Oscurit\u00e0 continua ad opporsi allo Spirito e alla Mente, come pure ai figli di Sem, gli gnostici. \u00c8 l'Oscurit\u00e0 a causare il diluvio universale e a tentare di distruggere Sodoma, che all'interno di questa visione \u00e8 una citt\u00e0 popolata da gnostici."}
{"id": "3083870", "revid": "1543377", "url": "https://it.wikipedia.org/wiki?curid=3083870", "title": "Gunbarrel", "text": "Gunbarrel \u00e8 un centro abitato (\"census-designated place\") degli Stati Uniti d'America, situato nella contea di Boulder dello stato del Colorado. Nel censimento del 2000 la popolazione era di 9.435 abitanti.\nGeografia fisica.\nSecondo i rilevamenti dell'United States Census Bureau, Gunbarrel si estende su una superficie di 16,7 km\u00b2."}
{"id": "3083876", "revid": "1714743", "url": "https://it.wikipedia.org/wiki?curid=3083876", "title": "Jehan de Braine", "text": "Biografia.\nEra il figlio pi\u00f9 giovane di Roberto II di Dreux e della sua seconda moglie, Yolanta de Couci. Sua moglie era Alix, nipote di Guglielmo V di M\u00e2con. Jehan era inoltre un troviero e un crociato. Segue Teobaldo I di Navarra in Terrasanta nel 1239 e ivi mor\u00ec l'anno seguente. La sua vedova vendette le sue contee alla corona francese. \nDell'opera poetica di Jehan sopravvive una \"pastourelle\", \"Par desous l'ombre d'un bois\", e due \"chansons d'amour\", \"Pensis d'amours, joians et coroci\u00e9s\" e \"Je n'os chanter trop tart ne trop souvent\". Tra queste solo \"Pensis d'amours\" \u00e8 conservata con notazione mensurale, nel Chansonnier Cang\u00e9. Nel Manuscrit du Roi e nello Chansonnier de Noailles, la melodia termina su note diverse. Esistono tre componimenti poetici francesi attribuiti a Giovanni di Brienne i quali in realt\u00e0 sono opera di Jehan de Braine. \nMoniot d'Arras indirizza una delle sue \"chansons\" a Jehan, riferendosi al nipote di Jehan, Jehan le Roux, come \"Comte de Bretagne\"."}
{"id": "3083880", "revid": "120664911", "url": "https://it.wikipedia.org/wiki?curid=3083880", "title": "Episodi de La squadra (prima stagione)", "text": "La prima stagione della serie televisiva poliziesca La squadra \u00e8 andata in onda dal 3 marzo 2000 al 25 gennaio 2001 su Rai 3. Gli episodi non avevano un titolo."}
{"id": "3083884", "revid": "1318658", "url": "https://it.wikipedia.org/wiki?curid=3083884", "title": "Harriet Lane", "text": " Nipote del quindicesimo presidente degli Stati Uniti d'America James Buchanan, copr\u00ec il ruolo di first lady dal 1857 al 1861. Fu una delle poche donne a detenere tale posizione senza essere effettivamente la moglie del presidente.\nBiografia.\nOriginaria della Contea di Franklin in Pennsylvania, Harriet Lane era la figlia pi\u00f9 giovane di Elliott Tole Lane, un mercante, e Jane Buchanan Lane. All'et\u00e0 di nove anni, Harriet perse la madre, e due anni pi\u00f9 tardi rimase orfana anche di padre. Fu proprio lei a richiedere di essere affidata al suo zio favorito James Buchanan, all'epoca segretario di stato. Nel 1854 Harriet Lane accompagn\u00f2 lo zio a Londra per affari di stato ed in quell'occasione la regina Vittoria la tratt\u00f2 come se si trattasse effettivamente della moglie di un ambasciatore. \nDopo la sobriet\u00e0 della presidenza di Franklin Pierce Washington accolse di buon grado la nuova first lady che entr\u00f2 nella Casa Bianca nel 1857. Harriet Lane, gi\u00e0 conosciuta come donna di grande bellezza, divent\u00f2 ancora pi\u00f9 popolare durante la presidenza Buchanan, arrivando al punto di essere copiata nell'abbigliamento e nelle acconciature dalle donne dell'epoca.\nLe fu persino dedicata una canzone (\"Listen to the Mockingbird\"), e tre navi furono varate con il suo nome. Fu anche molto impegnata sul fronte sociale: lott\u00f2 per migliorare le condizioni di vita dei nativi americani nelle riserve indiane ed invit\u00f2 artisti e musicisti durante le funzioni della Casa Bianca. Viene considerata per tali ragioni la prima delle moderne first lady.\nHarriet Lane si spos\u00f2 all'et\u00e0 di trentasei anni con Henry Elliott Johnston, banchiere di Baltimora, candidato approvato dallo zio James. Tuttavia nei successivi diciotto anni, Harriet Lane vide morire suo zio, entrambi i suoi figli, James Buchanan Johnston (1866-1881) e Henry Elliot Johnston (1869-1882), ed il marito. La donna decise di trascorrere i suoi ultimi anni a Washington, fra le amicizie strette durante gli anni alla Casa Bianca, fino alla morte avvenuta nel 1903 all'et\u00e0 di settantatr\u00e9 anni."}
{"id": "3083886", "revid": "543975", "url": "https://it.wikipedia.org/wiki?curid=3083886", "title": "Episodi de La squadra (seconda stagione)", "text": "La seconda stagione della serie televisiva poliziesca La squadra \u00e8 andata in onda dal 1\u00ba febbraio 2001 al 23 novembre 2001 su Rai 3. Gli episodi non avevano un titolo."}
{"id": "3083888", "revid": "767487", "url": "https://it.wikipedia.org/wiki?curid=3083888", "title": "Denver Open 1982", "text": "Il Denver Open 1982 \u00e8 stato un torneo di tennis giocato sul sintetico indoor. \u00c8 stata l'11\u00aa edizione del torneo che fa parte del Volvo Grand Prix 1982. Si \u00e8 giocato a Denver negli USA dall'1 al 6 febbraio 1982.\nCampioni.\nSingolare maschile.\n John Sadri ha battuto in finale Andr\u00e9s G\u00f3mez 4\u20136, 6\u20131, 6\u20134\nDoppio maschile.\n Kevin Curren / Steve Denton hanno battuto in finale Phil Dent / Kim Warwick 6\u20134, 6\u20134"}
{"id": "3083891", "revid": "119765356", "url": "https://it.wikipedia.org/wiki?curid=3083891", "title": "Hans Tietmeyer", "text": "Biografia.\nHans Tietmeyer \u00e8 nato a Metelen (Vestfalia) e ha studiato all'Universit\u00e0 di M\u00fcnster, Universit\u00e0 di Bonn e all'Universit\u00e0 di Colonia, inizialmente si \u00e8 dedicato alla carriera accademica.\nNel 1962 ha iniziato a lavorare per il ministero dell'economia e nel 1982 \u00e8 diventato segretario permanente nel ministero delle finanze con la delega di curare le questioni di finanza internazionale.\nNel 1990 \u00e8 diventato membro del consiglio di amministrazione della Deutsche Bundesbank, assumendone la vicepresidenza l'anno dopo e infine la presidenza nel 1993, conservandola fino al 1999; divenne in seguito vice presidente del consiglio direttivo della Banca dei Regolamenti Internazionali.\nHa pubblicato oltre 100 tra articoli e saggi di economia e ha vinto alcuni tra i pi\u00f9 prestigiosi premi e riconoscimenti nazionali ed internazionali, \u00e8 membro anche della Pontificia Accademia delle Scienze Sociali e presidente della London Business School."}
{"id": "3083899", "revid": "767487", "url": "https://it.wikipedia.org/wiki?curid=3083899", "title": "Caracas Open 1982", "text": "Il Caracas Open 1982 \u00e8 stato un torneo di tennis giocato sul cemento. \u00c8 stata la 1\u00aa edizione del torneo che fa parte del Volvo Grand Prix 1982. Si \u00e8 giocato a Caracas in Venezuela dall'8 al 14 febbraio 1982.\nCampioni.\nSingolare maschile.\n Ra\u00fal Ram\u00edrez ha battuto in finale Zolt\u00e1n Kuh\u00e1rszky 4\u20136, 7\u20136, 6\u20133\nDoppio maschile.\n Steve Meister / Craig Wittus hanno battuto in finale Eric Fromm / Cary Leeds 6\u20137, 7\u20136, 6\u20134"}
{"id": "3083908", "revid": "76963", "url": "https://it.wikipedia.org/wiki?curid=3083908", "title": "Omid Djalili", "text": "Biografia.\nFiglio di immigrati iraniani di religione bah\u00e1'\u00ed, Djalili ha lavorato anche nel teatro musicale del West End londinese; per esempio, nel 2010 recita nel musical \"Oliver!\" nel ruolo di Fagin. \u00c8 stato premiato come miglior attore protagonista alla 28\u00aa edizione del Torino Film Festival del 2010 per la sua interpretazione nella commedia \"Infedele per caso\" (\"The Infidel\").\nDoppiatori italiani.\nNelle versioni in italiano dei suoi film, Omid Djalili \u00e8 stato doppiato da:\nCome doppiatore \u00e8 sostituito da:"}
{"id": "3083912", "revid": "118952912", "url": "https://it.wikipedia.org/wiki?curid=3083912", "title": "MUBI", "text": "MUBI \u00e8 un sito online di film d'autore, che integra elementi di social networking con il video streaming. Il sito consente agli utenti di guardare film, cortometraggi e documentari, poterli valutare e recensire brevemente, e partecipare a discussioni con altri utenti riguardo ai film contenuti all'interno della \"cineteca\".\nL'idea di creare un sito per rendere disponibili su internet i film d'autore nasce in un bar di Tokyo: Efe \u00c7akarel, il giovane fondatore di origine turca, esortato dall'impossibilit\u00e0 di vedere \"In the Mood for Love\" di Wong Kar-wai sul proprio laptop, decise di dare vita a \"The Auteurs\", primo abbozzo di MUBI finanziato da Celluloid Dreams.\nIl sito offre sia classici del passato che nuove uscite.\nSviluppo.\nNel novembre del 2010, \u00e8 stato integrato su piattaforma PlayStation 3 tramite PlayStation Network. Successivamente sono arrivate le integrazioni con i principali dispositivi di streaming come Apple TV, Chromecast, Fire TV e Roku. L'applicazione di MUBI \u00e8 inoltre disponibile anche su PS4, sulle piattaforme delle principali smart TV e su dispositivi mobile Android e iOS."}
{"id": "3083915", "revid": "110157", "url": "https://it.wikipedia.org/wiki?curid=3083915", "title": "It's Better If You Don't Understand", "text": "It's Better If You Don't Understand \u00e8 il primo EP del cantante e produttore statunitense Bruno Mars, che \u00e8 anche parte del team di produzione The Smeezingtons. \u00c8 stato pubblicato l'11 maggio 2010 e figura la collaborazione dei rapper di Atlanta B.o.B. e Cee-Lo. L'EP stato registrato fra le Hawaii e Los Angeles. Il titolo proviene da una frase del testo di \"The Other Side\", brano presente nell'EP."}
{"id": "3083916", "revid": "669523", "url": "https://it.wikipedia.org/wiki?curid=3083916", "title": "The Walking Dead (serie televisiva)", "text": "The Walking Dead \u00e8 una serie televisiva statunitense prodotta dal 2010.\nIdeata dal regista Frank Darabont, la serie \u00e8 basata sull'omonima serie a fumetti scritta da Robert Kirkman, anche produttore esecutivo dello show, illustrata da Tony Moore e Charlie Adlard e pubblicata dalla Image Comics. Rispetto al fumetto, di cui comunque vengono seguite le linee guida a livello di trama, la serie presenta parecchie novit\u00e0 nella storia, come ad esempio l'introduzione di personaggi inediti.\nIl primo episodio \u00e8 stato trasmesso dal canale televisivo AMC il 31 ottobre 2010, durante il \"Fearfest\". In Italia \u00e8 stata trasmessa, quasi in contemporanea, da Fox a partire dal 1\u00ba novembre dello stesso anno, fino alla decima stagione inclusa; l'episodio pilota \u00e8 stato invece trasmesso in chiaro da Cielo il 21 aprile 2012.\nDal 2 luglio 2021 le prime 10 stagioni della serie sono state rese disponibili sulla piattaforma streaming Disney+ nella sezione Star in esclusiva, mentre dal 23 agosto 2021 \u00e8 stata pubblicata anche l'undicesima stagione in esclusiva.\nTrama.\nRick Grimes \u00e8 un vice sceriffo vittima di un incidente durante uno scontro a fuoco con dei fuorilegge: colpito alla schiena, va in coma, lasciando tra le lacrime la moglie Lori e il figlio Carl. Il risveglio, poco tempo dopo, \u00e8 traumatico: l'ospedale \u00e8 distrutto ed \u00e8 pieno di cadaveri. Rick non ci metter\u00e0 molto a capire la situazione: il \"virus\", che sembrava essere controllato prima del suo incidente, ha preso piede. I morti si risvegliano e attaccano i vivi, la cui presenza \u00e8 sempre minore. Il vicesceriffo sfrutter\u00e0 tutte le sue abilit\u00e0 di sopravvivenza e di capacit\u00e0 con le armi per sopravvivere e uscire dalla citt\u00e0, trovando altri superstiti rifugiati tra i boschi; tra questi, ritrova la famiglia e il suo migliore amico Shane. Costretti continuamente a spostarsi, presto si accorgeranno che i primi e veri nemici non sono i morti che camminano, ma sono proprio gli esseri umani, che sono spinti unicamente dall'istinto di sopravvivenza.\nEpisodi.\nGi\u00e0 prima della messa in onda del primo episodio si parlava gi\u00e0 di una seconda stagione, senza una conferma ufficiale, che \u00e8 arrivata poi l'8 novembre 2010 (di 13 episodi). Al Comic-Con 2011, \u00e8 stato mostrato il primo trailer della seconda stagione, rivelando che la trasmissione del nuovo ciclo di episodi sarebbe incominciata il 16 ottobre 2011, sempre sul canale via cavo AMC. Il 25 ottobre 2011 \u00e8 stata annunciata una terza stagione di 16 episodi, dopo gli ottimi ascolti registrati dai primi episodi della seconda. Il 21 dicembre 2012 AMC ha confermato la serie per una quarta stagione di 16 episodi. Il 29 ottobre 2013 l'emittente ha rinnovato la serie anche per una quinta stagione, divisa sempre in due parti di 8 episodi ciascuna (16 in totale). Il 7 ottobre 2014 AMC ha rinnovato la serie per una sesta stagione, mentre il 30 ottobre 2015 ha confermato una settima stagione, inoltre, il 16 ottobre 2016, otto giorni prima della messa in onda della settima stagione, la serie viene rinnovata gi\u00e0 per un'ottava stagione. Il 13 gennaio 2018 la serie \u00e8 stata rinnovata per una nona stagione. Il 12 gennaio 2019 la serie \u00e8 stata ufficialmente rinnovata per una decima stagione. Il 5 ottobre dello stesso anno la serie \u00e8 stata rinnovata per un'undicesima e ultima stagione.\nProduzione.\nSviluppo.\nIl 20 gennaio 2010 l'emittente AMC ha annunciato ufficialmente di aver ordinato un episodio pilota per un possibile adattamento seriale del fumetto \"The Walking Dead\", con Frank Darabont, Gale Anne Hurd e, soprattutto, Robert Kirkman come produttori esecutivi, affidando allo stesso Darabont regia e sceneggiatura. L'intera serie \u00e8 stata ordinata in anticipo grazie alla solidit\u00e0 del materiale originale, della sceneggiatura e del coinvolgimento di Darabont. Nel gennaio 2010 una recensione sulla sceneggiatura dell'episodio pilota ha attirato maggiori attenzioni sul progetto. Il pilota \u00e8 stato girato in Atlanta a partire dal 15 maggio 2010, dopo che AMC aveva gi\u00e0 ordinato una prima stagione da sei episodi. Le riprese dei rimanenti episodi sono incominciate il 2 giugno 2010, con Darabont come showrunner. Il 31 agosto 2010 Darabont ha annunciato il rinnovo di \"The Walking Dead\" per una seconda stagione, la cui produzione \u00e8 incominciata nel febbraio del 2011. L'8 novembre 2010, AMC ha confermato una seconda stagione composta da 13 episodi. Il 25 ottobre 2011, AMC ha annunciato la terza stagione della serie, mentre il 21 dicembre 2012 la stessa emittente ha confermato la produzione di una quarta stagione.\nSceneggiatura e regia.\nLa squadra di sceneggiatori della prima stagione era formata dal produttore esecutivo Frank Darabont, showrunner della serie, che ha sceneggiato o co-sceneggiato quattro dei sei episodi; dal produttore esecutivo Robert Kirkman, creatore del soggetto originale e del fumetto da cui \u00e8 tratta la serie TV; dal produttore esecutivo Charles H. Eglee; dal co-produttore esecutivo Jack LoGiudice; dal produttore consulente Adam Fierro e da Glen Mazzara. Tutti hanno contribuito principalmente a un episodio a testa. Oltre all'episodio pilota, che era stato diretto da Darabont, i rimanenti episodi sono stati diretti da Michelle MacLaren, Gwyneth Horder-Payton, Johan Renck, Ernest Dickerson, e Guy Ferland.\nIl 1\u00ba dicembre 2010, \"Deadline.com\" ha riportato che Darabont aveva licenziato la squadra di sceneggiatori, tra cui il produttore esecutivo Charles H. Eglee, e aveva intenzione di usare sceneggiatori indipendenti per la seconda stagione. Kirkman ha definito l'annuncio \u00abprematuro\u00bb e ha dichiarato che Eglee, non \u00abvolendo essere secondo in comando\u00bb ed essendo \u00ababituato a essere il capo\u00bb, aveva abbandonato la serie quando Darabont aveva deciso di rimanere come showrunner, e che non era stata presa ancora alcuna decisione definitiva riguardo agli sceneggiatori della seconda stagione. Il 3 dicembre 2010, in un'intervista con \"Entertainment Weekly\", il produttore esecutivo Gale Anne Hurd ha commentato la questione affermando: \u00ab\u00c8 del tutto inesatto. Tra la squadra di sceneggiatori ci sono persone che hanno altri progetti che saranno la loro priorit\u00e0 nel caso in cui ne venga ordinato un pilota o una serie. Penso che Eglee abbia solo deciso di dedicarsi a un proprio show\u00bb. Hurd ha anche rivelato che la serie sarebbe tornata in onda nell'ottobre del 2011, e che Darabont e Kirkman avrebbero delineato la sceneggiatura della seconda stagione all'inizio del 2011. Ha anche confermato che \u00abognuno del cast principale ha firmato per pi\u00f9 stagioni\u00bb.\nNel luglio del 2011, a met\u00e0 della produzione della seconda stagione, Frank Darabont ha abbandonato il suo incarico di showrunner. Si pens\u00f2 che la decisione fosse dovuta all'incapacit\u00e0 di Darabont di adattarsi ai ritmi della produzione televisiva. Tuttavia \"The Hollywood Reporter\" ha riportato che Darabont si sarebbe licenziato per delle controversie relative a previsti tagli del budget e all'ingerenza della direzione. Il produttore esecutivo Glen Mazzara \u00e8 stato in seguito assunto come nuovo showrunner della serie. Allo staff della seconda stagione si sono uniti nuovi sceneggiatori, tra cui il co-produttore esecutivo Evan Reilly, il produttore Scott M. Gimple e la story editor Angela Kang.\nDopo la conclusione della terza stagione, Glen Mazzara ha lasciato il suo incarico di showrunner e produttore esecutivo della serie, in comune accordo con AMC. La decisione \u00e8 stata causata da una \u00abdifferenza di opinioni sulla direzione che la serie debba intraprendere\u00bb.\nIl nuovo showrunner della serie \u00e8 Scott M. Gimple, gi\u00e0 produttore, produttore esecutivo e supervisore alla produzione della serie, in carica dalla quarta all'ottava stagione. A partire dalla nona stagione, sar\u00e0 Angela Kang a prendere il suo posto.\nColonna sonora.\nLa colonna sonora \u00e8 firmata da Bear McCreary, gi\u00e0 autore delle musiche di \"Battlestar Galactica\" e di \"\". Nel quinto episodio della prima stagione \u00e8 presente il brano \"Adagio in D minor\" composto da John Murphy, gi\u00e0 usato nella colonna sonora del film del 2007 \"Sunshine\" di Danny Boyle. Nell'ultimo episodio della prima stagione viene usato il brano \"Running to the Rain\" di Peter Gabriel, dalla colonna sonora del film \"La generazione rubata\".\nWebserie.\nIl 3 ottobre 2011, circa due settimane prima della messa in onda della seconda stagione della serie, la AMC ha reso disponibile online una webserie intitolata \"The Walking Dead: Torn Apart\" composta da sei episodi della durata di circa tre minuti ciascuno. La serie, diretta da Greg Nicotero e sceneggiata da Nicotero e John Esposito, narra le vicende avvenute proprio durante lo scoppio dell'epidemia e si concentrano in particolare sulla figura di Hannah, conosciuta dai fan della serie anche come \"Bicycle Girl\", il primo zombie che Rick Grimes incontra nel corso della serie. Gli attori protagonisti di questa webserie sono Lilli Birdsell nel ruolo di Hannah, Rick Otto nel ruolo di Andrew, Rex Linn nel ruolo di Mike Palmer, Danielle Burgio nel ruolo di Judy, Madison Leisle nel ruolo di Jamie e Griffin Cleveland nel ruolo di Billy. Dopo essere stata distribuita online sul sito ufficiale della serie televisiva il 3 ottobre 2011, la serie \u00e8 anche stata doppiata in italiano e distribuita online su Foxtv.it a partire dal 21 novembre 2011 col titolo \"Storia di uno zombie\".\nIl 1\u00ba ottobre 2012, due settimane prima dell'esordio della terza stagione, AMC ha pubblicato online una seconda webserie di quattro episodi, intitolata \"The Walking Dead: Cold Storage\". Anche questa serie \u00e8 frutto della collaborazione di Greg Nicotero e John Esposito. Gli interpreti sono Josh Stewart nel ruolo di Chase, Daniel Roebuck nel ruolo di B.J., Cerina Vincent nel ruolo di Kelly e Chris Nelson nel ruolo di Harris.\nNella terza webserie intitolata \"The Walking Dead: The Oath\", ancora una volta diretta da Greg Nicotero tramite la collaborazione John Esposito, composta da tre episodi, troviamo Karina (Ashley Bell) e Paul (Wyatt Russell), due sopravvissuti che trovano rifugio in un ospedale, dove incontrano una dottoressa (Ellen Greene) che ha fatto una strana scelta di vita. Particolarit\u00e0 nel finale \u00e8 l'avvertimento affisso da Paul sulla porta della caffetteria (Don't Open Dead Inside), palesemente uguale (anche nella grafia) a quello affisso sulla caffetteria presente nel primo episodio della prima stagione (le differenze di scenario sono minime, ma comunque tali da far pensare che sia lo stesso ospedale).\nUna quarta webserie intitolata \"The Walking Dead: Red Machete\", narra la storia del machete col manico rosso che Rick utilizz\u00f2 per uccidere Gareth nella quinta stagione. La webserie \u00e8 composta da 6 episodi, \u00e8 iniziata il 22 ottobre 2017 e si \u00e8 conclusa il 9 aprile 2018.\nSpin-off.\nNel 2015 viene prodotto il primo spin-off della serie madre, \"Fear the Walking Dead\". Tra il 2018 e il 2019, in seguito all'abbandono dalla serie di Andrew Lincoln, interprete del protagonista Rick Grimes, viene annunciata ufficialmente una trilogia riguardante alcune vicende sul personaggio di Rick. Nello stesso periodo viene annunciato un terzo spin-off, \"\" che ha visto luce nel 2020; il 4 ottobre \u00e8 stato reso pubblico il primo trailer.\nSpecial.\nIl 16 ottobre 2016 al Lucca Comics &amp; Games viene trasmesso uno special intitolato \"The Walking Dead: The Journey So Far\", che riassume le prime sei stagioni di \"The Walking Dead\" con interviste, cast e produttori.\nVideogiochi.\nDal telefilm \u00e8 stato tratto nel 2013 un videogioco per varie piattaforme, dal titolo \"\", sviluppato da Terminal Reality. Protagonisti del gioco sono Daryl e Merle Dixon, e la storia \u00e8 ambientata alcuni giorni prima degli eventi narrati nella serie televisiva, fungendo quindi da prequel. Per l'occasione gli attori Norman Reedus e Michael Rooker hanno ripreso i loro ruoli di Daryl e Merle e hanno prestato voci e sembianze ai personaggi nel gioco.\nDal fumetto, invece, \u00e8 stato tratto nel 2012 un videogioco a episodi intitolato \"The Walking Dead\", sviluppato da Telltale Games e vincitore di numerosi premi di settore.\nAccoglienza.\nNancy deWolf Smith del \"Wall Street Journal\" ha affermato che \u00abl'episodio pilota \u00e8 cos\u00ec bello che ha catturato anche una che detesta gli zombie come me\u00bb. Secondo la Smith, ci\u00f2 che ha reso l'episodio cos\u00ec bello \u00e8 il fatto che appare reale e sembra cinematografico. Heather Havrilesky di \"Salon.com\" ha incluso la serie nella sua lista delle nove nuove serie televisive da non perdere, assegnandole il voto \"A\" e il commento: \u00abUna serie televisiva di qualit\u00e0 cinematografica sugli zombie? Qualcuno mi dia un pizzicotto!\u00bb. La serie, dopo la messa in onda dell'episodio pilota, ha ottenuto un punteggio di 85 su 100 sul sito Metacritic, basato su 25 recensioni e associato all'indicazione \u00abacclamazione universale\u00bb.\nIl primo episodio della serie \u00e8 stato visto da 5,3 milioni di telespettatori: si tratta dell'episodio pilota di una serie televisiva dell'emittente AMC con pi\u00f9 ascolti in assoluto. Il famoso romanziere Stephen King ha inserito il quinto episodio della prima stagione al secondo posto della sua personale lista dei migliori show televisivi del 2010. L'ottavo episodio della seconda stagione, trasmesso dopo una lunga pausa nella messa in onda, \u00e8 stato seguito da 8,1 milioni di telespettatori, battendo tutti i record delle serie tv trasmesse via cavo. L'ultimo episodio della seconda stagione raggiunse gli 8.991.000 spettatori, mentre tale record venne nuovamente superato dalla premi\u00e8re della terza stagione, vista da 10,9 milioni di spettatori.\nIl primo episodio della quarta stagione totalizz\u00f2 invece 16.111.000 telespettatori, record battuto successivamente dalla premi\u00e8re della quinta stagione che totalizz\u00f2 17.286.000 telespettatori. Ottimi furono gli ascolti registrati anche dalle premi\u00e8re della sesta e settima stagione, seguite rispettivamente da 14.633.000 e da 17.029.000 telespettatori, consacrando definitivamente la serie come lo show pi\u00f9 seguito sulla TV via cavo.\nIl primo episodio dell'ottava stagione raccolse ascolti minori seppur ottimi, registrando 11.439.000 spettatori.La premi\u00e8re della nona stagiona stagione totalizz\u00f2 invece 6.076.000 telespettatori.\nNonostante il calo di ascolti, la nona stagione riscuote recensioni molto positive, tra le pi\u00f9 alte di tutta la serie, su Rotten Tomatoes ha ottenuto un punteggio di 91 su 100, basato su 19 recensioni.\nRiconoscimenti.\nLa serie ha ricevuto una candidatura ai Golden Globe 2011 come miglior serie drammatica, ma tale premio \u00e8 stato consegnato alla serie \"Boardwalk Empire\" del network HBO."}
{"id": "3083918", "revid": "729019", "url": "https://it.wikipedia.org/wiki?curid=3083918", "title": "Battaglia di Orl\u00e9ans (1870)", "text": "La battaglia di Orleans si svolse a pi\u00f9 riprese tra il 10 e l'11 ottobre 1870, il 9 e il 10 novembre e tra il 3 e 4 dicembre del medesimo anno presso la citt\u00e0 di Orl\u00e9ans, nel corso della guerra franco-prussiana. La citt\u00e0 fu contesa tra le forze repubblicane francesi e quelle prussiane e bavaresi, venendo prima conquistata dai prussiani, poi ripresa dai francesi e successivamente espugnata in modo definitivo dall'esercito di Federico Carlo di Prussia.\nContesto.\nCon la caduta di Metz il 29 ottobre 1870, in conseguenza della resa del maresciallo di Francia Fran\u00e7ois Achille Bazaine, l'ultimo consistente esercito di cui disponesse la Terza Repubblica francese era capitolato. Ci\u00f2 consent\u00ec il disimpegno di due armate prussiane che vennero impiegate a sostegno delle forze gi\u00e0 impegnate nella campagna della Loira e nell'assedio di Parigi. La resa della capitale lorenana fu un evento assieme drammatico e decisivo per le sorti del conflitto: essa aveva posto fine alla campagna lanciata dalla Prussia e dai suoi alleati a luglio contro Napoleone III e posto il primo tassello per la vittoria prussiana. Una strategia fortemente offensiva aveva portato i tedeschi ad aprirsi prima le porte del paese in poche battaglie alla frontiera e successivamente aveva consentito di penetrare a fondo nelle parti molli della struttura nemica. La guerra condotta dalle forze \"popolari\" francesi contro le forze del Regno di Prussia stava andando generalmente a favore degli invasori. Un \"anello di ferro\" di corpi d'armata stringeva in una morsa la capitale francese e l'armata parigina conduceva periodiche sortite per tentare di forzare il blocco operato dalle armate assedianti.\nSvolgimento.\nPrima sconfitta francese.\nSquadre di cavalleria prussiane, avendo svolto ricognizioni presso Artenay, inviarono messaggi al generale Ludwig von der Tann, capo del I corpo bavarese, secondo i quali erano in corso di attuazione forti concentrazioni di soldati francesi. Il 9 ottobre il generale prussiano muoveva quindi verso sud affiancato dalla cavalleria e il 10 ottobre, forte di 28.000 uomini e 160 cannoni, attacc\u00f2 le posizioni francesi. Investite le difese francesi comandate da La Motte Rouge (comandante dell'Armata della Loira), il 10 ottobre i prussiani si apprestavano a catturare Orleans, costringendo i francesi a fuggire sotto i colpi dei cannoni e dei fucili prussiani e a riparare nella foresta della citt\u00e0 o a sud verso il centro cittadino e i suoi ponti. Trasferitosi a nord della citt\u00e0 in posizione difensiva con il resto delle sue forze, La Motte Rouge non poteva sperare di opporre una resistenza accanita contro i nemici, disponendo di uomini poco inclini a combattere fino alla morte, appartenendo per la stragrande maggioranza a file di riservisti e garde mobile. L'11 ottobre von der Tann si diresse verso Orleans in tre colonne e nel pomeriggio conquist\u00f2 la citt\u00e0 patendo la perdita di soli 900 soldati, a fronte dei circa 4.000 francesi. Von der Tann ingiunse alla citt\u00e0 catturata il pagamento di un milione e mezzo di franchi (quattro milioni e mezzo di dollari di oggi) in alternativa al saccheggio deliberato da parte delle truppe.\nLa Motte Rouge, dopo aver rischiato la corte marziale, venne immediatamente defenestrato e sostituito col generale Aurelle de Paladines, il quale si trasfer\u00ec in posizione sicura a Salbris, a 33 miglia dai tedeschi a Orl\u00e9ans. Lorelle ebbe successo nel ristabilire il rigore nell'esercito e nel portare ordine in un'armata che aveva smarrito le regole della disciplina e dell'organizzazione.\nConquista della citt\u00e0 da parte dei francesi.\nIl 9 novembre gruppi dell'armata di Von der Tann e dell'Armata della Loira di Aurelle si incontrarono presso la citt\u00e0 di Coulmiers (battaglia di Coulmiers), ad ovest di Orelans. Con un'armata tre volte superiore nei numeri a quella bavarese (60.000 francesi contro 20.000 bavaresi), Aurelle tent\u00f2 due volte di sfondare presso Culmiers nel corso della tarda mattinata e del primo pomeriggio. Alla sera i francesi attaccarono nuovamente, ma Tann, stretto sul fianco, aveva gi\u00e0 deciso la ritirata verso est per riunirsi con la 22\u00aa Divisione. Mentre il generale prussiano si riorganizzava a Angerville, Aurelle liber\u00f2 Orlans il 10 novembre, iniziando a trasformarla in una base fortificata. Per la prima volta dopo numerose settimane i francesi avevano di nuovo conquistato una vittoria e questo ebbe effetti positivi sull'intera armata, avendo mostrato che i prussiani non erano invincibili. Sembr\u00f2 essere stata posta una prima pietra verso la vittoria della Francia in quella che era diventata una guerra \"del popolo\".\nSeconda sconfitta francese.\nCon la sconfitta del generale Alfred Chanzy (il quale il 2 dicembre aveva attaccato presso Loigny -battaglia di Loigny-, perdendo 7.000 uomini tra morti e feriti) e del suo XVI corpo dopo 3 giorni di battaglia a nord di Orleans, il 3 dicembre Federico Carlo di Prussia dette l'assalto in direzione dei villaggi di Artenay e Chilleurs-aux-Bois alle posizioni francesi dell'Armata della Loira a Orleans, che non aveva avuto pi\u00f9 modo di unirsi alle forze di Chanzy. Le formazioni francesi cedettero presto e quando il XV corpo di Joseph Pourcet (la forza meglio equipaggiata e preparata dell'armata di Louis d'Aurelle) si dette a ripiegare, tutto il resto dell'armata francese si dissolse nella rotta verso i villaggi, le strade e i boschi in direzione di Orleans. Aurelle, che perse circa 20.000 uomini con solo 2.000 uomini caduti nei combattimenti, ordin\u00f2 nel pomeriggio del 4 dicembre un ritorno alla Sologne, la regione boschiva a sud della Loira, un obiettivo impraticabile per le sue truppe a nord del fiume. Tra il 4 e il 5 dicembre le prime file prussiane entravano a Orleans, che fin\u00ec definitivamente nelle mani dei prussiani. I giornali tedeschi riportarono che 28.000 tedeschi con 196 cannoni avevano annientato 87.000 francesi con 264 cannoni.\nL\u00e9on Gambetta, in seguito alla sconfitta, abbandon\u00f2 in fretta Tours per Bordeaux, dove giunse il 10 dicembre."}
{"id": "3083922", "revid": "767487", "url": "https://it.wikipedia.org/wiki?curid=3083922", "title": "Lluvia cae", "text": "Lluvia cae \u00e8 un singolo del cantante spagnolo Enrique Iglesias, estratto come quarto singolo dall'album \"Vivir\" del 1997."}
{"id": "3083923", "revid": "314905", "url": "https://it.wikipedia.org/wiki?curid=3083923", "title": "Abaco martire", "text": ""}
{"id": "3083927", "revid": "110157", "url": "https://it.wikipedia.org/wiki?curid=3083927", "title": "Miente", "text": "Miente \u00e8 un singolo del cantante spagnolo Enrique Iglesias, estratto come quinto singolo dall'album \"Vivir\" del 1997."}
{"id": "3083928", "revid": "110157", "url": "https://it.wikipedia.org/wiki?curid=3083928", "title": "Revoluci\u00f3n (Enrique Iglesias)", "text": "Revoluci\u00f3n \u00e8 un singolo del cantante spagnolo Enrique Iglesias, estratto come sesto singolo dall'album \"Vivir\" del 1997."}
{"id": "3083929", "revid": "1543377", "url": "https://it.wikipedia.org/wiki?curid=3083929", "title": "Scherma ai I Giochi olimpici giovanili estivi", "text": "Il programma della Scherma ai I Giochi olimpici giovanili estivi prevede lo svolgimento di tre competizioni individuali di categoria cadetti sia maschile che femminile, pi\u00f9 una prova a squadre mista. Hanno partecipato 78 schermidori provenienti da 36 paesi. Gli incontri si sono svolti all'International Convention Centre (ICC).\nQualificazioni.\nCampionati mondiali di scherma cadetti.\nInizialmente la Federazione internazionale della scherma ha qualificato 54 schermidori sulla base del risultato dei campionati mondiali di scherma di categoria, svoltisi a Baku, Azerbaigian, nell'aprile 2010 con un posto addizionale in ogni arma riservato per il paese organizzatore.\nLa tabella seguente elenca i qualificati secondo questo criterio. Accanto ad ogni atleta tra parentesi \u00e8 riportato il piazzamento conseguito al campionato mondiale cadetti.\nSelezione finale.\nLa lista finali dei selezionati include venti ulteriori schermidori aggiunti dalla Federazione internazionale della Scherma e dal Comitato Olimpico Internazionale sulla base della revisione finale dei criteri per la partecipazione ai Giochi olimpici giovanili estivi.\nComposizione della squadra mista.\nSaranno costituiti nove squadre continentali la cui composizione sar\u00e0 stabilita dai risultati conseguiti durante gli eventi individuali. Le squadre, formate dai migliori schermidori in ogni arma, saranno: Europa 1, Europa 2, Europa 3, Europa 4, Asia 1, Asia 2, America 1, America 2, Africa."}
{"id": "3083932", "revid": "125774182", "url": "https://it.wikipedia.org/wiki?curid=3083932", "title": "Cultura finlandese", "text": "La cultura finlandese presenta una mescolanza di elementi indigeni (per esempio la lingua nazionale, il finlandese, ugro-finnica, e la sauna) e cultura nordica ed europea. A causa della sua storia e della sua posizione geografica, la Finlandia ha subito influenze da parte dei popoli delle aree vicine (finnici, baltici e germanici) e da parte delle antiche potenze dominanti, la Svezia e la Russia. La cultura finlandese appare basata su realt\u00e0 ambientali relativamente ascetiche, su attivit\u00e0 economiche tradizionali, su un retaggio di egualitarismo (\"jokamiehenoikeus\", il diritto di accesso al terreno pubblico, e suffragio universale) e su un ideale tradizionalmente diffuso di auto-sufficienza (vedi per esempi i cottage estivi).\nCi sono ancora differenze culturali tra le regioni della Finlandia, specialmente differenze secondarie negli accenti e nel vocabolario. La Finlandia \u00e8 ufficialmente uno stato builingue in cui lingua svedese e lingua finlandese hanno identico status costituzionale sebbene i finlandesi di prima lingua svedese siano una minoranza. Altre minoranze, pur non godendo di identico status legato alle due lingue ufficiali, mantengono tuttavia dei diritti. Ad esempio conservano le loro caratteristiche culturalii i sami, i Rom, ebrei e i tatari finlandesi. Molti finlandesi sono legati intimamente alla campagna e alla natura. L'urbanizzazione intensa \u00e8 un fenomeno relativamente recente. \nAspetti storici fondamentali.\nDurante l'ultimo periodo glaciale, con la riduzione dello strato di ghiaccio che copriva la maggior parte dell'Europa del nord, dalla Gran Bretagna fino a Mosca, intorno all'8000 a.C. cominciarono ad arrivare dei popoli in quella che oggi \u00e8 la Finlandia. Quei popoli arrivavano dal sud e dall'est, ma recenti ritrovamenti archeologici hanno rivelato la presenza della nord-occidentale Cultura Komsa anche nel nord della Finlandia, presenza coeva ai primi ritrovamenti avvenuti lungo la costa norvegese.\nL'area della Finlandia appartenne alla Cultura di Kunda dell'Europa nord-orientale fino al 5000 a.C. e alla cultura della ceramica a pettine dal 4200 al 2000 a.C. circa. La cultura Kiukainen sulla costa sud-occidentale della Finlandia comparve verso il 1200 a.C.\nDal 1100 al 1200 il regno di Svezia cominci\u00f2 a incorporare la Finlandia. Per\u00f2 anche Novgorod cercava di ottenerne il controllo. Varie guerre furono combattute tra la Svezia e Novgorod e in seguito tra Moscovia e Russia tra il 1400 e il 1700. Nel 1721 fu firmato il Trattato di pace di Nystad, che poneva fine alla dominazione svedese nella regione baltica. Nel 1809 la Finlandia fu annessa all'Impero russo. Dal 1809 al 1917 la Finlandia fu un Granducato, il cui monarca costituzionale era lo Zar russo. La Carelia, dove si verific\u00f2 la maggior parte dei conflitti russo-svedesi, fu influenzata da entrambe le culture, anche se rimase in gran parte periferica rispetto a entrambi i centri di potere. I versi del Kalevala hanno origine principalmente dalla Carelia e dall'Ingria.\nIl XIX secolo vide la diffusione del nazionalismo romantico e del nazionalismo in tutta Europa. Il nazionalismo della Finlandia crebbe anche laddove identit\u00e0 culturale e controllo del territorio diventarono una priorit\u00e0. L'espressione dell'identit\u00e0 finlandese nei versi del professore universitario A. I. Arwidsson (1791\u20131858) divent\u00f2 un credo fennomane molto citato: \"Svedesi non siamo / pi\u00f9, russi non vogliamo diventare, quindi lasciateci essere / diventare finlandesi\". Il nazionalismo aument\u00f2 e sfoci\u00f2 nella dichiarazione di indipendenza dalla Russia il 6 dicembre 1917, (festa nazionale dell'indipendenza finlandese). Notare che i nazionalisti non consideravano i cittadini di lingua svedese come formanti una nazione diversa (svedese); infatti molti fennomani provenivano da famiglie di lingua svedese.\nPopolazione.\nI finlandesi sono la parte della popolazione che si esprime in lingua finlandese, e probabilmente comprendono una subcultura di finlandesi di lingua svedese. In parte i finlandesi sono geneticamente distinti dagli altri europei. L'aplogruppo del cromosoma Y pi\u00f9 diffuso in Finlandia \u00e8 l'aplogruppo N. L'aplogruppo I \u00e8 un altro aplogruppo prevalente. la lingua finlandese non \u00e8 una lingua indo-europea e appartiene alla famiglia delle lingue ugrofinniche. Tradizionalmente i finlandesi sono divisi in sottogruppi (\"heimo\") in base al dialetto, ma questi raggruppamenti hanno solo un'importanza secondaria a causa della urbanizzazione e alla migrazione interna del XX secolo.\nLa societ\u00e0 finlandese incoraggia l'eguaglianza e il liberalismo insieme agli ideali del welfare state; le differenze nella distribuzione della ricchezza e la divisione in classi sono scoraggiate. Lo Jokamiehenoikeus (Ministero dell'ambiente, 1999) \u00e8 una filosofia che trova le sue radici in tempi antichissimi. Tutti i cittadini hanno accesso alle terre pubbliche e private sia per le attivit\u00e0 agricole sia per le attivit\u00e0 di svago e tempo libero. I finlandesi apprezzano moltissimo la vita a contatto con la natura, le radici agricole sono profonde nello stile di vita campagnolo. I finlandesi sono anche nazionalisti, non inclini all'auto-identificazione con l'etnia o il clan.\nLa religione cominci\u00f2 nella forma di paganesimo, mitologia e magia. Le tradizioni erano in parte indigene, ma anche influenzate dal paganesimo nordico. I canti magici e il culto dell'orso sono tratti caratteristici della religione antica. La modernizzazione pose fine alle tradizioni nel primo decennio del XX secolo. Il Cristianesimo entr\u00f2 nella cultura finlandese nel XII secolo. Oggi l'80.6% dei finlandesi appartiene alla Chiesa evangelica luterana finlandese e l'1.1% appartiene alla Chiesa ortodossa finlandese. .\nCon l'arrivo della riforma e la Legge sull'Istruzione Obbligatoria, l'istruzione divent\u00f2 un diritto civile garantito a tutti i cittadini, con l'esclusione dell'istruzione universitaria, che \u00e8 gratuita e prevede l'ammissione esclusivamente in base ai risultati degli esami. Per i finlandesi la futura sicurezza dell'impiego rende necessaria l'istruzione superiore, in un mondo che oggi \u00e8 sempre pi\u00f9 tecnologico.\nSubculture autoctone.\nLa storia finlandese ha conosciuto delle subculture. Quella pi\u00f9 grande \u00e8 costituita dai finlandesi di lingua svedese. Questo gruppo ha delle tradizioni uniche e distinte dai finlandesi mainstream, ma non vive in una societ\u00e0 diversa. Il gruppo ha origini varie, sia per il cambio di lingua sia per l'immigrazione.\nLa Lapponia, regione del nord, ospita la popolazione Sami. Fino al XVI secolo i Sami erano soprattutto pescatori e cacciatori, di solito praticavano entrambe le attivit\u00e0 e avevano uno stile di vita nomadico, i cui movimenti erano determinati dalle migrazioni delle renne. Tradizionalmente, il popola Sami si dedicava alla pesca, alla caccia mediante trappole e all'allevamento delle renne e la loro societ\u00e0 era organizzata in modo diverso da quella dei finlandesi, proprio per la loro vita nomadica. La loro lingua non \u00e8 il finlandese, ma una delle tre lingue sami parlate in Finlandia. Comunque, in anni recenti la maggior parte dei Sami si \u00e8 spostata nelle aree urbane, dove si sono assimilati alla societ\u00e0 mainstream e parlano il finlandese. \nUn altro gruppo nomadico \u00e8 costituito dai Rom finlandesi, che esistono l\u00ec dal XIX secolo. Per secoli i Rom sono stati commercianti di cavalli, ma nel dopoguerra sono diventati allevatori di cavalli e venditori di automobili e ferro vecchio. Tradizionalmente le donne praticano la chiaroveggenza e attivit\u00e0 di artigianato. I Rom sono stati oggetto di molestie e discriminazione in Finlandia. \"Una Commissione-Consiglio permanente sulle Questioni dei Rom fu costituita nel 1968 e nel 1970 la discriminazione razziale \u00e8 stata bandita attraverso una modifica del codice penale. La legge punisce atti offensivi come rifiutare ai rom l'ingresso nei ristoranti e nei negozi o sottoporli a sorveglianza insolita da parte dei negozianti o della polizia\".. \nStruttura della famiglia.\nLa vita della famiglia finlandese di solito \u00e8 incentrata sulla famiglia nucleare, piuttosto che sulla famiglia estesa. Di solito la famiglia comprende uno o due figli. Tradizionalmente gli uomini lavorano e le donne restano a casa e si occupano dei figli. Per\u00f2 a partire dalla seconda guerra mondiale i ruoli di genere sono cambiati. Oggi lavorano sia gli uomini sia le donne. Il sistema del welfare garantisce generosi congedi parentali con vantaggi basati sul reddito. I genitori finlandesi hanno la possibilit\u00e0 di scegliere tra un congedo parziale o totale. La maggior parte delle madri sceglie un congedo lungo, fino a un anno. . Comune \u00e8 anche la convivenza more uxorio.\nI giovani cercano l'indipendenza e tipicamente lasciano la casa dei genitori intorno ai 20 anni e si trasferiscono in ostelli della giovent\u00f9 o appartamenti. Le donne tendono ad andare via di casa prima per conseguire un'istruzione. Gli uomini restano a casa pi\u00f9 a lungo per via degli obblighi di leva. I membri della famiglia estesa di solito vivono separati.\nFeste e tradizioni.\nLe festivit\u00e0 finlandesi sono simili alle tradizioni del calendario cristiano occidentale e protestante. Le feste e le tradizioni sono una mescolanza della millenaria presenza cristiana e delle vestigia delle tradizioni del paganesimo finlandese.\nFestivit\u00e0 religiose e laiche.\nNotevole tra queste \u00e8 Juhannus, la festa finlandese di mezza estate. La maggior parte dei finlandesi si ritira nei cottage estivi (m\u00f6kki) su uno dei numerosi laghi della Finlandia. A seconda della regione, si celebra il solstizio d'estate con un fal\u00f2 di mezzanotte e sulle Isole \u00c5land si osserva la tradizione, di origine svedese, della danza intorno all'albero di primavera. Le tradizioni di mezza estate includono anche diverse mescolanze di magia e folklore nelle festivit\u00e0.\nIl Natale finlandese, Joulu, segue le tradizioni dell'albero di Natale e del calendario dell'Avvento. Le feste iniziano il 23 dicembre. I doni natalizi vengono scambiati la vigilia di Natale con una visita di \"Joulupukki\" (Babbo Natale, Santa Claus). Tipicamente i pasti tradizionali di Natale sono seguiti da una sauna. Il giorno di Natale \u00e8 un \"giorno tranquillo\" e le vacanze terminano il 26 dicembre, il giorno di Santo Stefano (\"tapaninp\u00e4iv\u00e4\").\nPasqua \u00e8 una mescolanza di costumi cristiani e pagani. La Domenica delle Palme o il Sabato Santo i bambini si travestono da streghe (\"noita\") e vanno di porta in porta e distribuiscono rami di salice decorati con narcisi in cambio di dolci. Questa tradizione ricorda la festa di Halloween negli Stati Uniti. I fal\u00f2 di Pasqua sono una tradizione pagana che aveva lo scopo di allontanare le streghe.\nVappu, o Festa dei lavoratori, \u00e8 una festa nazionale, un evento per i finlandesi che danno il benvenuto alla primavera dopo molti mesi di scarsa luce diurna. Questa festa pu\u00f2 essere paragonata al Marted\u00ec grasso, con cortei e feste. Tradizionalmente, l'evento comincia alla vigilia di Vappu, quando studenti ed ex studenti indossano il copricapo della laurea.\nSauna.\nLa sauna \u00e8 un bagno di calore ampiamente praticato in Finlandia. La parola \u00e8 di origine protofinnica (si trova nelle lingue baltico-finniche e sami) e risale a 7000 anni fa. Lo scopo della sauna \u00e8 fare un bagno e il calore (secco o vapore) che apre i pori della pelle e purifica profondamente il corpo. Durante la sauna si possono usare rami di cedro o di betulla per percuotere il corpo e stimolare la circolazione sanguigna. La sauna \u00e8 benefica per i dolori muscolari. I finlandesi usano spesso la sauna per riprendersi dal duro lavoro fisico. La cultura della sauna impone poca conversazione e tempo dedicato alla riflessione per rinfrancare la mente. La sauna non va fatta con la fretta perch\u00e9 \u00e8 essenziale alla vita spirituale. La struttura della sauna comincia con una piccola capanna di tronchi, parzialmente interrata. La \"sauna a fumo\" era usata sia per la conservazione della carne, in epoca pre-industriale, sia per fare il bagno sia come ambiente sterile per il parto, ma questa tradizione sta sparendo e viene sostituita da un'invenzione moderna, la sauna a riscaldamento continuo, che \u00e8 pi\u00f9 calda, pi\u00f9 pulita e pi\u00f9 veloce da riscaldare. Nelle saune finlandesi la temperatura \u00e8 intorno ai 60-100\u00a0\u00b0C e piccole quantit\u00e0 d'acqua gettate su delle rocce poste sulla stufa emettono vapore, producendo cos\u00ec una sensazione di calore. Alcuni finlandesi preferiscono la \"sauna a secco\", con poco vapore, o senza vapore. La sauna tradizionale prevede la ripetizione del processo traspirazione-raffreddamento. Una parte del processo di raffreddamento pu\u00f2 essere costituita da una nuotata in un lago, prima di tornare nella sauna per un'ulteriore traspirazione.\nBagni di vapore simili fanno parte della tradizione europea anche altrove, ma la sauna \u00e8 particolarmente diffusa in Finlandia, Svezia, Estonia, Russia, Norvegia e in parte degli Stati Uniti e Canada. Inoltre quasi tutte le case finlandesi hanno la propria sauna, mentre negli appartamenti multicondominiali si trova una sauna comune. Le saune pubbliche erano comuni in passato, ma la tradizione \u00e8 scomparsa quando le saune cominciarono a essere costruite quasi dappertutto (case private, piscine comunali, alberghi, palestre, ecc.).\nLetteratura.\nIl primo esempio di lingua finlandese scritta \u00e8 un'opera di Mikael Agricola, che nel XVI secolo tradusse il Nuovo Testamento in finlandese, in seguito alla Riforma Protestante. Ciononostante, fino al XIX secolo furono scritte poche opere letterarie notevoli. Nel XIX secolo ci fu l'inizio di un movimento romantico nazionale finlandese e ci\u00f2 spinse Elias L\u00f6nnrot a creare una raccolta di poesia popolare finlandese e della Carelia, pubblicata con il titolo \"Kalevala\", l'epopea nazionale finlandese. Questa epoca vide il fiorire di poeti e romanzieri che scrivevano in finlandese, in particolare Aleksis Kivi ed Eino Leino.\nLa Finlandia conquist\u00f2 l'indipendenza nel 1917. L'indipendenza fu seguita dal fiorire di scrittori modernisti, il pi\u00f9 famoso dei quali fu Mika Waltari. Frans Eemil Sillanp\u00e4\u00e4 ricevette il Premio Nobel per la letteratura nel 1939 - unico scrittore finlandese finora ad aver ricevuto tale onorificenza. La seconda guerra mondiale stimol\u00f2 il ritorno a interessi pi\u00f9 nazionali, rappresentati dall'opera di V\u00e4in\u00f6 Linna.\nLa letteratura nella Finlandia moderna \u00e8 fiorente: i gialli sono un genere che gode di grande popolarit\u00e0, grazie ad autori come Ilkka Remes, scrittore di thriller.\nArto Paasilinna, nato nel 1942, \u00e8 uno degli scrittori finlandesi pi\u00f9 conosciuti all'estero, tradotto in 45 lingue. Tra i suoi romanzi di successo, \"L'anno della lepre\" ha ricevuto il premio Giuseppe Acerbi.\nArti visive.\nI finlandesi sono molto abili nel campo dell'artigianato e del disegno industriale. Lo scultore finlandese pi\u00f9 celebre del XX secolo \u00e8 W\u00e4in\u00f6 Aaltonen, famoso per i suoi monumentali busti e per le sue grandiose sculture. L'architettura finlandese \u00e8 famosa in tutto il mondo. Tra gli architetti finlandesi che hanno ricevuto pi\u00f9 riconoscimenti troviamo Eliel Saarinen (autore della Stazione Centrale Di Helsinki e di molte altre opere pubbliche) e suo figlio Eero Saarinen, celebre designer. Alvar Aalto \u00e8 un celebre rappresentante del funzionalismo architettonico in Finlandia, famoso anche per il design di arredi e di oggetti in vetro.\nMusica.\nMusica folk.\nGran parte della musica finlandese \u00e8 influenzata dalle melodie e liriche tradizionali della Carelia, comprese nel \"Kalevala\". La cultura careliana \u00e8 percepita come l'espressione pi\u00f9 pura dei miti e delle credenze finlandesi, pi\u00f9 scevra dall'influenza germanica, nonostante la posizione geografica della Finlandia a cavallo tra Occidente e Oriente. La musica popolare \u00e8 stata rivalutata negli ultimi decenni ed \u00e8 diventata una parte della popular music.\nMusica Sami.\nI Sami, popolazione del nord della Finlandia, della Svezia e della Norvegia, sono famosi per i loro canti profondamente spirituali, chiamati joik. Il termine \"joik\" a volte viene riferito ai canti lavlu o vuelie, anche se ci\u00f2 non \u00e8 tecnicamente corretto.\nMusica classica e opera.\nLa prima opera musicale finlandese fu scritta nel 1852 dal compositore tedesco Fredrik Pacius. Pacius scrisse anche Maamme/V\u00e5rt land (La nostra terra), l'inno nazionale della Finlandia. Nell'ultimo decennio del XIX secolo si diffuse il nazionalismo finlandese fondato sul \"Kalevala\" e Jean Sibelius divent\u00f2 famoso per la sua sinfonia vocale Kullervo. Sibelius ricevette una borsa di studio per studiare i \"cantori runo\" in Carelia e continu\u00f2 a essere considerato il pi\u00f9 importante musicista finlandese. Nel 1899 Sibelius compose il poema sinfonico \"Finlandia\", che ebbe un ruolo importante in Finlandia durante la conquista dell'indipendenza. Sibelius rimane una delle figure nazionali pi\u00f9 famose ed \u00e8 un simbolo della nazione.\nOggi la Finlandia presenta una scena musicale classica molto vivace. La musica classica finlandese esiste solo da circa cento anni e molti compositori importanti sono ancora in vita, come Magnus Lindberg, Kaija Saariaho, Aulis Sallinen e Einojuhani Rautavaara. I compositori sono accompagnati da un gran numero di direttori d'orchestra come Sakari Oramo, Mikko Franck, Esa-Pekka Salonen, Osmo V\u00e4nsk\u00e4, Jukka-Pekka Saraste, Susanna M\u00e4lkki e Leif Segerstam. Alcuni dei musicisti classici finlandesi pi\u00f9 acclamati sono Karita Mattila, Soile Isokoski, Kari Kriikku, Pekka Kuusisto, R\u00e9ka Szilvay e Linda Brava.\nOgni anno la citt\u00e0 di Savonlinna ospita un importante festival operistico internazionale.\nMusica pop.\nLa musica pop finlandese presenta uno scenario heavy metal vivace e famosi gruppi rock, musicisti jazz, artisti hip hop, fenomeni pop e dance come Bomfunk MCs, Darude e Waldo's People. Il producer JR Rotem, che ha origini finlandesi e israeliane, \u00e8 legato a molte canzoni di successo in Finlandia e in America. La musica elettronica finlandese come quella dell'etichetta S\u00e4hk\u00f6 Recordings ha molto successo nella scena underground. \n\"Iskelm\u00e4\" (termine coniato direttamente dalla parola tedesca Schlager, canzonetta di successo) \u00e8 una parola finlandese tradizionale che indica una canzonetta di successo. La musica pop finlandese comprende anche vari tipi di musica dance; anche il tango, stile di musica argentina, \u00e8 molto popolare. Uno dei compositori di musica pop pi\u00f9 produttivi \u00e8 stato Toivo K\u00e4rki e il cantante pi\u00f9 famoso Olavi Virta (1915\u20131972). Tra gli autori di canzoni, Sauvo Puhtila (nato il 1928), Reino Helismaa (morto il 1965) e Veikko \"Vexi\" Salmi sono alcuni dei pi\u00f9 famosi. Il compositore e musicista Jimi Tenor \u00e8 molto conosciuto per la sua musica retro-funk.\nDance music.\nArtisti di musica dance ed elettronica famosi sono Jori Hulkkonen, Darude, JS16, DJ Proteus, Fanu, DJ Muffler e DJ Orkidea.\nRock e musica heavy metal.\nLa scena musicale rock finlandese emerse nel 1960, con artisti pionieri come Blue Section e Kirka. Negli anni '70 i musicisti rock finlandesi cominciarono a scrivere la propria musica, invece che tradurre in finlandese i successi internazionali di altri. Negli anni '70 alcuni gruppi prog, come Tasavallan Presidentti e Wigwam, diventarono famosi all'estero ma non ottennero il successo commerciale fuori dalla Finlandia. Questo \u00e8 stato anche il destino degli Hurriganes, gruppo rock and roll. La scena punk finlandese ha prodotto alcuni nomi famosi a livello internazionale, come Terveet K\u00e4det negli anni ottanta. Sempre negli anni ottanta, gli Hanoi Rocks, gruppo glam rock influenzato da gruppi come Guns N' Roses, hanno lasciato un segno pi\u00f9 profondo nella storia della musica pop rispetto ad altri gruppi finlandesi.\nNegli anni novanta il rock e la musica metal finlandesi cominciarono a ottenere fama internazionale con band come The 69 Eyes, Amorphis, Children of Bodom, Ensiferum, Norther, Wintersun, HIM, Impaled Nazarene, Lordi, Negative, Nightwish, The Rasmus, Sentenced, Sonata Arctica e Stratovarius. Alla fine degli anni '90 il gruppo cello metal Apocalyptica cominci\u00f2 a suonare versioni cover dei Metallica in quartetti di violoncelli, vendendo mezzo milione di dischi in tutto il mondo. Alcuni dei gruppi rock non famosi fuori della Finlandia sono CMX e Eppu Normaali. La Finlandia ha reso pi\u00f9 popolare la musica folk metal, con gruppi come Turisas e Fintroll.\nAll'inizio del 2000 le band rock finlandesi hanno cominciato a vendere bene a livello internazionale. Il gruppo The Rasmus ha conquistato l'Europa (e anche altri posti come l'America Latina). Il loro album del 2003, \"Dead Letters\" ha venduto un milione e mezzo di copie in tutto il mondo e il gruppo ha ricevuto nomination per otto dischi d'oro e cinque dischi di platino. Ma finora la band finlandese che ha avuto pi\u00f9 successo negli Stati Uniti \u00e8 HIM, la prima band finlandese che ha venduto un album certificato disco d'oro da RIAA Recording Industry Association of America). Pi\u00f9 recentemente, la band finlandese hard rock/heavy metal Lordi ha vinto l'Eurovision Song Contest 2006, ottenendo un record di 292 punti, e cos\u00ec la Finlandia ha ottenuto la sua prima vittoria. Gruppi rock come The 69 Eyes sono cult band all'estero.\nIl Tuska Open Air Metal Festival, uno dei festival heavy metal all'aperto pi\u00f9 grandi del mondo, si svolge ogni anno nel Parco di Kaisaniemi, Helsinki. Ruisrock e Provinssirock sono i pi\u00f9 famosi festival rock della Finlandia.\nCinema.\nL'industria cinematografica finlandese \u00e8 in crescita, con registi famosi come Aki Kaurism\u00e4ki, Timo Koivusalo, Aleksi M\u00e4kel\u00e4 e Klaus H\u00e4r\u00f6. Il regista/produttore cinematografico di Hollywood Renny Harlin (nato Lauri Mauritz Harjola) \u00e8 nato in Finlandia.\nMedia e comunicazione.\nLa Finlandia \u00e8 una delle societ\u00e0 pi\u00f9 avanzate del mondo nel campo dell'informazione. Ci sono 200 giornali; 320 riviste famose, 2100 riviste professionali e 67 stazioni radio commerciali, una radio pubblica a diffusione nazionale e cinque nazionali (tre in lingua finlandese, due in lingua svedese, una in lingua sami); la radio digitale ha tre canali. I quattro canali televisivi analogici nazionali (due del servizio pubblico e due commerciali) sono stati completamente sostituiti dalla televisione digitale (cinque canali del servizio pubblico e tre commerciali) il 1\u00ba settembre 2007.\nOgni anno si producono circa 15\u201320 lungometraggi, si pubblicano 12000 libri e si vendono circa 12 milioni di dischi. Il 79% della popolazione usa Internet.\nI finlandesi sono grandi lettori di quotidiani. Il giornale pi\u00f9 letto \u00e8 \"Helsingin Sanomat\", con una tiratura di 412.000 copie.. Il gruppo media Sanoma, proprietario dell\"'Helsingin Sanomat\", pubblica anche il tabloid \"Ilta-Sanomat\" e il commerciale \"Taloussanomat\". Sanoma \u00e8 anche proprietario del canale televisivo Nelonen. Gli azionisti maggioritari di Sanoma sono Aatos Erkko e la sua famiglia. Un altro editore importante \u00e8 Alma Media, che pubblica pi\u00f9 di trenta riviste, il quotidiano \"Aamulehti\", il tabloid \"Iltalehti\" e il commerciale \"Kauppalehti\". La Finlandia \u00e8 ai primi posti della classifica mondiale per la libert\u00e0 di stampa sin dalla pubblicazione del primo indice da parte di Reporters Without Borders nel 2002.\nYLE \u00e8 la radiotelevisione di Stato finlandese, ha cinque canali televisivi e tredici stazioni radio in due lingue nazionali. YLE \u00e8 finanziata da un canone televisivo e dagli abbonamenti ai canali privati. La trasformazione della TV da analogica a digitale \u00e8 ancora in corso - le trasmissioni in analogico sono cessate sulla rete terrestre il 31 agosto 2007 e sul cavo alla fine di febbraio 2008.\nIl canale televisivo pi\u00f9 famoso, MTV3, e la stazione radio pi\u00f9 famosa, Radio Nova, sono di propriet\u00e0 di Nordic Broadcasting (Bonnier e Proventus Industrier).\nLa popolazione finlandese \u00e8 abituata alla tecnologia e ai servizi informatici. Il numero di abbonati ai servizi di telefonia mobile e di connessioni Internet pro capite \u00e8 tra i pi\u00f9 alti del mondo. Secondo il Ministero dei Trasporti e delle Comunicazioni, la penetrazione della telefonia mobile in Finlandia superava il 50% della popolazione nell'agosto del 1998 - record mondiale - e a dicembre 1998 il numero degli abbonamenti ai servizi di telefonia mobile superava il numero delle connessioni alla rete telefonica fissa. Alla fine di giugno 2007 c'erano 5,78 milioni di abbonamenti di telefonia mobile, il 109% della popolazione.\nUn altro settore in forte crescita \u00e8 l'uso di Internet. Alla fine di giugno 2007 la Finlandia aveva pi\u00f9 di 1.52 milioni di connessioni Internet a banda larga, cio\u00e8 circa il 287 per mille degli abitanti. I finlandesi non solo sono connessi, sono anche grandi fruitori di servizi Internet. Tutte le scuole finlandesi e le biblioteche pubbliche sono collegate a Internet da anni. La Finlandia \u00e8 il Paese con la connessione Internet pi\u00f9 rapida del mondo, con una velocit\u00e0 pari a circa 40 Mbs.\nCucina.\nLa cucina finlandese tradizionale \u00e8 una mescolanza di elementi europei, fennoscandinavi e russo-occidentali; il galateo a tavola \u00e8 europeo. \nCibi e pasti.\nDi solito il cibo \u00e8 semplice, fresco e sano. Pesce, carne, bacche e verdura sono gli ingredienti tipici, mentre le spezie non fanno parte della tradizione, perch\u00e9 storicamente non erano facilmente reperibili.\nIn passato, il cibo finlandese spesso variava da regione a regione, soprattutto dall'ovest all'est. Nei villaggi costieri e lacustri il pesce era la base dell'alimentazione, mentre nelle regioni orientali e nordiche erano pi\u00f9 comuni la verdura e la cacciagione. La colazione tipica \u00e8 a base di avena o di altri cibi di stile continentale, come il pane. Il pranzo comprende un pasto caldo completo, servito nelle mense sul luogo di lavoro. Il pasto serale si svolge intorno alle 17-18 e di solito \u00e8 seguito da una cena pi\u00f9 tardi.\nLa cucina finlandese moderna combina stile campagnolo e alta gastronomia con uno stile continentale contemporaneo. Rispetto al passato, le spezie sono diventate un ingrediente fondamentale nelle ricette finlandesi moderne, adottate dalla cucina orientale e occidentale gi\u00e0 da molti decenni.\nKalakukko.\nUn pasto assurto a simbolo della cucina finlandese \u00e8 il tradizionale kalakukko. Un tempo specialit\u00e0 regionale, la preparazione unisce le caratteristiche di una pasto completo con doti di portabilit\u00e0 e serbevolezza che lo rendono adatto a essere servito come cibo da strada o essere consumato per un pranzo al sacco: si tratta di un pasticcio di pesce e carne di maiale racchiuso in un involucro di crosta di pane di segale azzimo. Originario dalle regioni storiche del Savo e della Carelia, era prerogativa tradizionale di tagliaboschi e contadini, prima di diffondersi a tal punto nell'intero paese, nel corso del XX secolo, da poter essere considerato il piatto nazionale della Finlandia.\nFestivit\u00e0 pubbliche.\nTutte le festivit\u00e0 pubbliche in Finlandia sono stabilite per atto parlamentare. Le festivit\u00e0 ufficiali si dividono in feste cristiane e laiche, anche se le feste cristiane hanno sostituito le feste di origine pagana. Le feste principali sono Natale, Epifania, Pasqua, Ascensione, Pentecoste e Ognissanti, pi\u00f9 il Giorno dell'Indipendenza (6 dicembre). Natale \u00e8 la festa pi\u00f9 celebrata: di solito i giorni dal 23 al 26 dicembre sono festivi.\nInoltre tutte le domeniche sono ufficialmente giorni festivi. I negozi non possono essere aprire la domenica, tranne durante i mesi estivi (da maggio ad agosto) e nella stagione pre-natalizia (novembre e dicembre). Le attivit\u00e0 commerciali con una superficie inferiore ai 400 metri quadrati hanno il permesso di rimanere aperti tutto l'anno, ad eccezione delle festivit\u00e0 ufficiali e di alcune domeniche, come la Festa della mamma e Festa del pap\u00e0.\nSport.\nVari eventi sportivi sono popolari in Finlandia. Il pes\u00e4pallo (sport che ricorda il baseball) \u00e8 lo sport nazionale della Finlandia, anche se gli sport pi\u00f9 popolari in termini di copertura dei media sono la Formula 1, l'hockey su ghiaccio e il calcio. La nazionale di hockey su ghiaccio maschile della Finlandia \u00e8 considerata una delle migliori al mondo. Nel secolo scorso c'era una rivalit\u00e0 sportiva tra Finlandia e Svezia, in particolare nell'hockey su ghiaccio e nell'atletica. Jari Kurri e Teemu Sel\u00e4nne sono due giocatori di hockey su ghiaccio finlandesi che hanno segnato 500 goal nella loro carriera nella NHL. Anche il calcio \u00e8 uno sport popolare in Finlandia, anche se la nazionale di calcio della Finlandia non si \u00e8 mai qualificata per la fase finale del Campionato mondiale di calcio o del Campionato europeo di calcio. Jari Litmanen e Sami Hyypi\u00e4 sono i calciatori finlandesi pi\u00f9 famosi a livello internazionale.\nRispetto alla sua popolazione, la Finlandia \u00e8 uno dei Paesi ai vertici delle classifiche mondiali di automobilismo in termini di successo internazionale. La Finlandia ha prodotto tre campioni mondiali di Formula 1 \u2013 Keke Rosberg (Williams, 1982), Mika H\u00e4kkinen (McLaren, 1998 e 1999) e Kimi R\u00e4ikk\u00f6nen (Scuderia Ferrari, 2007). Insieme a R\u00e4ikk\u00f6nen, l'altro pilota finlandese di Formula 1 attualmente in carriera \u00e8 Heikki Kovalainen (McLaren). Anche il figlio di Rosberg, Nico Rosberg (Williams), attualmente \u00e8 in carriera, ma con la nazionalit\u00e0 della madre, cio\u00e8 quella tedesca. Altri famosi piloti finlandesi di Grand Prix sono Leo Kinnunen, JJ Lehto e Mika Salo. La Finlandia ha prodotto anche la maggior parte dei migliori piloti di rally, tra i quali i piloti ex campioni del mondo Marcus Gr\u00f6nholm, Juha Kankkunen, Hannu Mikkola, Tommi M\u00e4kinen, Timo Salonen e Ari Vatanen. L'unico finlandese che ha vinto un titolo mondiale di motociclismo \u00e8 Jarno Saarinen, morto nel 1973 durante una gara.\nPer quanto riguarda gli sport invernali, la Finlandia \u00e8 la nazione che ha pi\u00f9 successo nel salto con gli sci: il saltatore Matti Nyk\u00e4nen ha vinto cinque medaglie olimpiche (quattro d'oro) e nove medaglie nei Campionati mondiali (cinque d'oro). Tra i saltatori finlandesi di successo, attualmente in carriera, c'\u00e8 Janne Ahonen. Kalle Palander \u00e8 un noto campione di sci alpino, vincitore del campionato mondiale e del Crystal Ball (due volte, a Kitzb\u00fchel. Tanja Poutiainen ha vinto una medaglia d'argento alle Olimpiadi del 2006 nello sci alpino e vari titoli mondiali (Coppa del Mondo 1997 e Mondiali 2005).\nAlcuni dei pi\u00f9 notevoli atleti del passato sono Hannes Kolehmainen (1890\u20131966), Paavo Nurmi (1897\u20131973) e Ville Ritola (1896\u20131982), che vinse diciotto medaglie d'oro e sette medaglie d'argento nei Giochi olimpici tra gli anni dieci e venti. Questi sono considerati i primi atleti della generazione chiamata \"Flying Finns\" (finlandesi volanti). Lasse Vir\u00e9n (nato nel 1949) vinse un totale di quattro medaglie d'oro tra il 1972 e i Giochi della XXI Olimpiade del 1976.\nInoltre in passato Riku Kiri, Jouko Ahola e Janne Virtanen sono stati campioni finlandesi del World's Strongest Man e hanno vinto le competizioni di atletica pesante tra il 1993 e il 2000.\nI Giochi della XV Olimpiade si svolsero a Helsinki nel 1952. Altri importanti eventi sportivi che si sono svolti in Finlandia sono i Campionati del mondo di atletica leggera del 1983 e del 2005.\nAltre attivit\u00e0 sportive molto popolari sono floorball, camminata nordica, corsa, ciclismo e sci.\nLista di aspetti culturali iconici.\nElementi caratterizzanti dell'identit\u00e0 nazionale e della cultura finlandesi:"}
{"id": "3083935", "revid": "1935652", "url": "https://it.wikipedia.org/wiki?curid=3083935", "title": "Chiesa cattolica in Papua Nuova Guinea", "text": "La Chiesa cattolica in Papua Nuova Guinea \u00e8 parte della Chiesa cattolica, sotto la guida spirituale del Papa e della Santa Sede.\nOrganizzazione ecclesiastica.\nLa Chiesa cattolica \u00e8 presente nel Paese con quattro province ecclesiastiche, per un totale di 19 circoscrizioni ecclesiastiche, comprensive di 4 arcidiocesi metropolitane e 15 diocesi suffraganee.\nArcidiocesi di Port Moresby\nArcidiocesi di Madang\nArcidiocesi di Mount Hagen\nArcidiocesi di Rabaul\nIl numero di fedeli cattolici ammonta a 1,5 milioni pari al 35% del totale\nNunziatura apostolica.\nNel mese di aprile 1914 fu creata la delegazione apostolica di Australia, Tasmania e Nuova Zelanda con competenza anche sull'isola di Nuova Guinea. Successivamente questa delegazione apostolica cambi\u00f2 nome pi\u00f9 volte, finch\u00e9, con il breve \"Cum opportunum\" del 1\u00ba novembre 1968, essa assunse il nome di delegazione apostolica di Australia e Papua Nuova Guinea.\nIl 5 marzo 1973, con il decreto \"Quo efficacius\" di Propaganda Fide, mut\u00f2 il proprio nome in delegazione apostolica di Papua Nuova Guinea.\nIl 1\u00ba dicembre 1975, con il breve \"Cum in Oceania\" di papa Paolo VI, fu costituita la nuova delegazione apostolica di Papua Nuova Guinea e delle Isole Salomone con sede a Port Moresby.\nLa nunziatura apostolica di Papua Nuova Guinea \u00e8 stata istituita il 7 marzo 1977 con il breve \"Cum probe\" dello stesso papa Paolo VI.\nConferenza episcopale.\nLa Papua Nuova Guinea non ha una Conferenza episcopale propria, ma l'episcopato papuano \u00e8 parte della Conferenza dei vescovi cattolici di Papua Nuova Guinea e Isole Salomone (\"Catholic Bishops' Conference of Papua New Guinea and Solomon Islands\").\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "3083942", "revid": "1702319", "url": "https://it.wikipedia.org/wiki?curid=3083942", "title": "Santuario di Santa Maria del Binengo", "text": "Il santuario di santa Maria del Binengo (in dialetto cremasco: \"sant\u00fcare dal Bin\u00e9nch\") \u00e8 un luogo di culto mariano situato a Sergnano, in provincia di Cremona e diocesi di Crema; fa parte della zona pastorale nord.\nCollocazione.\nIl santuario si trova a sud dell'abitato, lungo un antico tracciato stradale che collegava Sergnano a Crema. Il luogo \u00e8 ancora sufficientemente isolato, ai margini di un terrazzamento che degrada verso il fiume Serio.\nOrigini del luogo.\nNonostante le prime informazioni a proposito del santuario risalgano al 1415, la localit\u00e0 \u00e8 certamente antica: il primo documento in cui \u00e8 riportato \"Albeningum\" \u00e8 del 1022, mentre nel 1192 compare nella forma \"Albernengum\". Una prima ipotesi si basa sulla parola \"bine\" derivata dal tedesco \"b\u00fchne\", mucchio, gruppo; una seconda teoria, confrontata sulla radice della localit\u00e0 cremonese di Binanuova, potrebbe intendere \"bina\" come riparo, palafitta, chiusa, il che potrebbe essere attendibile vista la vicinanza del fiume Serio. La desinenza \"-eng\", inoltre, comune a molte localit\u00e0 del territorio (Pianengo, Ricengo, Offanengo, ecc.) ne riporta se non l'origine quanto meno ad un importante sviluppo in epoca longobarda.\nVa anche aggiunto che in zona in passato furono ritrovate resti di fondamenta e tombe.\nOrigini del culto.\nSulle origini del culto non vi sono documenti ma due tradizioni.\nLa prima \u00e8 immemorabile quanto comune ad altri luoghi, ossia l'apparizione della Madonna ad una fanciulla che pascolava le oche: secondo lo Zavaglio non \u00e8 altro che una trasposizione di altre comparse mariane.\nLa seconda tradizione parla di una statua raffigurante la Madonna e ritrovata nel Serio, alla quale segu\u00ec una disputa tra gli abitanti di Sergnano con i residenti di Pianengo per stabilire dove costruire un edificio in suo onore. La direzione del capo rivolta verso Sergnano ne decret\u00f2 definitivamente il luogo.\nCaratteristiche.\nEsterno.\nL'edificio ha una direzione est-ovest, la facciata \u00e8 rivolta a oriente. L'aspetto esteriore e cinquecentesco.\nLa chiesa \u00e8 priva di sagrato: una piccola scalinata collega la strada ad un pronao a tre luci con archi a tutto sesto. Sotto il portico si apre l'ingresso principale affiancato da due finestre laterali. Sopra le aperture sono affrescati la Madonna, San Pietro e sant'Antonio da Padova, di fattura settecentesca.\nSopra il portico si sviluppa la facciata vera e propria caratterizzata da una forma a capanna, con timpano triangolare. Il pi\u00f9 importante elemento architettonico \u00e8 la finestra centrale con motivo a serliana.\nLe pareti laterali sono sobrie e diseguali: quella meridionale presenta superiormente tre semplici finestre per campata, lungo la parete settentrionale si apre centralmente un ingresso laterale con piccola tettoia e sopravanzato da una finestra. Un'altra piccola apertura si trova lungo la terza campata in posizione asimmetrica.\nIl campanile \u00e8 sulla parte posteriore, ma distaccato: presenta dei riquadri intonacati, suddivisi da piccole cornici e lesene angolari in cotto. Il terzo riquadro \u00e8 la cella campanaria con aperture a bifora e sorregge una trabeazione sulla quale \u00e8 posta una balaustra con pinnacoli agli angoli. La cuspide \u00e8 conica a base circolare. Le tre campane sono in tonalit\u00e0 fa/la/sol.\nInterno.\nL'interno \u00e8 ad aula unica ed \u00e8 totalmente affrescato. Il ciclo pittorico non ha un'attribuzione certa, ma la mano pare similare a quella del pittore cremasco Aurelio Busso, noto non solo per le sue qualit\u00e0 di artista, ma anche perch\u00e9 dirigeva una rinomata bottega; non \u00e8 escluso, quindi, che al Binengo vi abbiano lavorato degli allievi utilizzando cartoni preparatori del maestro.\nSopra l'altare \u00e8 collocata in una nicchia una Madonna in terracotta policroma, molto venerata, risalente probabilmente al XV secolo. Ai lati sono poste sopra nicchie dipinte altre due terrecotte raffiguranti \"san Gioacchino e sant'Anna\", della fine del XVI secolo. Alle pareti del presbiterio sono dipinti: la \"nativit\u00e0 di Maria\", l\"adorazione dei Magi\", \"santa Caterina\" e \"santa Lucia\"; sopra l'altare \u00e8 raffigurata la \"nativit\u00e0 di Ges\u00f9\", mentre nelle lunette si trovano l\"annunciazione\", la \"presentazione al tempio\" e la \"fuga in Egitto\"; sulla volta sono state affrescate le scene dell\"incoronazione di Maria\", del \"sogno di san Giuseppe\" e del \"ritrovamento di Ges\u00f9\".\nSull'arco trionfale, sopra un crocifisso ligneo cinquecentesco, vi \u00e8 rappresentata l\"assunzione di Maria\" e, ai lati, \"san Giovanni Battista\" e \"santo Stefano\".\nLungo la parete meridionale troviamo: la \"Sacra Famiglia al lavoro\", \"san Francesco\", \"sant'Orsola e le vergini\", oltre a due brani di affreschi provenienti dalla chiesa parrocchiale, la \"Madonna\" e \"san Giovanni evangelista\".\nSulla parete settentrionale vi sono raffigurati: \"san Bartolomeo\", la \"Vergine con il bambino e sant'Antonio abate\", la \"visione di san Francesco che riceve il bambino dalla Madonna\", la \"Madonna con il bambino e i santi Biagio, Sebastiano, Rocco e Fermo\".\nInfine, sulla controfacciata sono state dipinte le effigi di \"san Gerolamo\" e \"sant'Eurosia\", oltre che ad un \"san Martino con il povero\" pi\u00f9 tardo, risalente al XVII secolo."}
{"id": "3083944", "revid": "543975", "url": "https://it.wikipedia.org/wiki?curid=3083944", "title": "Episodi de La squadra (terza stagione)", "text": "La terza stagione della serie televisiva poliziesca La squadra \u00e8 andata in onda dal 30 novembre 2001 al 27 marzo 2003 su Rai 3. Gli episodi non avevano un titolo."}
{"id": "3083948", "revid": "287204", "url": "https://it.wikipedia.org/wiki?curid=3083948", "title": "La pace sia con te", "text": "La pace sia con te \u00e8 un singolo di Renato Zero pubblicato nel 1998 da Fon\u00f2poli in formato CD, quarto estratto dall'album \"Amore dopo amore\".\nIl disco.\n\"La pace sia con te\" \u00e8 stata scritta da Maurizio Fabrizio e Guido Morra. La canzone ha debuttato in classifica al 6\u00ba posto il 20 novembre 1998, restando nella top 10 per 3 settimane consecutive, fino alla settimana del 4 dicembre 1998."}
{"id": "3083952", "revid": "543975", "url": "https://it.wikipedia.org/wiki?curid=3083952", "title": "Episodi de La squadra (quarta stagione)", "text": "La quarta stagione della serie televisiva poliziesca La squadra \u00e8 andata in onda dal 3 aprile 2003 al 21 febbraio 2004 su Rai 3. Gli episodi non avevano un titolo."}
{"id": "3083960", "revid": "543975", "url": "https://it.wikipedia.org/wiki?curid=3083960", "title": "Episodi de La squadra (quinta stagione)", "text": "La quinta stagione della serie televisiva poliziesca La squadra \u00e8 andata in onda dal 13 maggio 2004 al 18 febbraio 2005 su Rai 3. Gli episodi non avevano un titolo."}
{"id": "3083964", "revid": "1437722", "url": "https://it.wikipedia.org/wiki?curid=3083964", "title": "L'impossibile vivere", "text": "L'impossibile vivere \u00e8 un singolo di Renato Zero pubblicato nel 1998 da Fon\u00f2poli in formato CD, primo estratto dall'album \"Amore dopo amore\".\nIl disco.\nScritto dal cantante insieme a Claudio Guidetti, Maurizio Fabrizio e Vincenzo Incenzo, il singolo ha debuttato in classifica il 20 marzo 1998, piazzandosi in prima posizione e restando nella top 10 per 5 settimane consecutive."}
{"id": "3083967", "revid": "543975", "url": "https://it.wikipedia.org/wiki?curid=3083967", "title": "Episodi de La squadra (sesta stagione)", "text": "La sesta stagione della serie televisiva poliziesca La squadra \u00e8 andata in onda dal 25 febbraio 2005 al 23 novembre 2005 su Rai 3. Gli episodi non avevano un titolo."}
{"id": "3083971", "revid": "1543377", "url": "https://it.wikipedia.org/wiki?curid=3083971", "title": "Eldora (Colorado)", "text": "Eldora \u00e8 un centro abitato (\"census-designated place\") degli Stati Uniti d'America, situato nella contea di Boulder dello stato del Colorado. Nel censimento del 2000 la popolazione era di 170 abitanti.\nGeografia fisica.\nSecondo i rilevamenti dell'United States Census Bureau, Eldora si estende su una superficie di 10,9 km\u00b2."}
{"id": "3083979", "revid": "1543377", "url": "https://it.wikipedia.org/wiki?curid=3083979", "title": "Eldorado Springs", "text": "Eldorado Springs \u00e8 un centro abitato (\"census-designated place\") degli Stati Uniti d'America, situato nella contea di Boulder dello stato del Colorado. Nel censimento del 2000 la popolazione era di 557 abitanti.\nGeografia fisica.\nSecondo i rilevamenti dell'United States Census Bureau, Eldorado Springs si estende su una superficie di 6,2 km\u00b2."}
{"id": "3083985", "revid": "1305772", "url": "https://it.wikipedia.org/wiki?curid=3083985", "title": "Eldora", "text": "Eldora \u00e8 un toponimo che pu\u00f2 essere riferito a:"}
{"id": "3083988", "revid": "1543377", "url": "https://it.wikipedia.org/wiki?curid=3083988", "title": "Gold Hill (Colorado)", "text": "Gold Hill \u00e8 un centro abitato (\"census-designated place\") degli Stati Uniti d'America, situato nella contea di Boulder dello stato del Colorado. Nel censimento del 2000 la popolazione era di 210 abitanti.\nGeografia fisica.\nSecondo i rilevamenti dell'United States Census Bureau, Gold Hill si estende su una superficie di 5,2 km\u00b2."}
{"id": "3083989", "revid": "287204", "url": "https://it.wikipedia.org/wiki?curid=3083989", "title": "Robert Adamson", "text": ""}
{"id": "3083991", "revid": "1924342", "url": "https://it.wikipedia.org/wiki?curid=3083991", "title": "50 canzonissime", "text": "50 canzonissime \u00e8 stato un variet\u00e0 televisivo, ideato e condotto da Carlo Conti, andato in onda su Rai 1 dal 2004 sino al 2007. Il programma era una sorta di hit parade che, trasmessa come un evento in 2 o 4 puntate al massimo, ha raggiunto un ottimo successo in termini di ascolti televisivi.\nIl programma.\nIl format, condotto da Carlo Conti, prevedeva l'ascolto durante un'unica serata, di un hit-parade composta da ben 50 canzoni. I brani, spesso proposti in forma ridotta e in certi casi mediante l'ausilio di filmati d'epoca, venivano interpretati da numerosi cantanti ed in alcune occasioni dagli stessi interpreti originali.\nA determinare la classifica, mediante diversi metodi di votazioni, proposti nelle settimane antecedenti la messa in onda della trasmissione, era il pubblico da casa. Nata come serata speciale, il cui obiettivo era quello di eleggere la pi\u00f9 bella canzone italiana, e in qualche modo festeggiare i 50 anni di vita della RAI, visto il grande successo di pubblico, venne in seguito proposto in 13 versioni tematiche.\nIn alcune edizioni del programma, i vari brani musicali furono accompagnati da delle coreografie.\nEdizioni.\n50 Canzonissime.\nLa serata va in onda gioved\u00ec 27 maggio 2004 \nAudience: 7.009.000 Share 28,59% \n50 Canzonissime - I numeri uno 60/70.\nLa serata va in onda sabato 25 settembre 2004 dal Palazzetto 105 Stadium di Rimini.\nGuest Stars: Paul Anka, Ivete Sangalo, Povia, O.R.O., Pooh, Mod\u00e0, Enrico Brignano, Rocco Granata, Dario Baldan Bembo, Renato Zero, Emma, George Benson, Cochi e Renato, Ficarra e Picone, Lillo e Greg, Edoardo Vianello, Righeira, Al Bano.\nAudience: 4.937.000 Share 23,57% \n50 Canzonissime - I numeri uno 80/90.\nLa serata va in onda sabato 2 ottobre 2004 dal Palazzetto 105 Stadium di Rimini.\nAudience: 4.589.000 Share 23,60% \n50 Canzonissime Sanremo.\nLa serata va in onda venerd\u00ec 10 dicembre 2004 dal Teatro Ariston di Sanremo.\nGuest Stars: Lucio Dalla, Jos\u00e9 Feliciano, Al Bano, Gigi D'Alessio, Patty Pravo, Bobby Solo, Iva Zanicchi, Nicola Di Bari, Gigliola Cinquetti, Mino Reitano, Don Backy, Enrico Ruggeri, Marco Masini, Ivana Spagna, Tullio De Piscopo, Paolo Vallesi, Annalisa Minetti, Rosalia Misseri, Anna Tatangelo, Aleandro Baldi, Collage, Dado, Francesca Alotta, Gabriella Farinon.\nAudience: 7.449.000 Share: 29,07%\n50 Canzonissime dell'estate.\nLa serata va in onda sabato 28 maggio 2005 dal Teatro Ariston di Sanremo.\nGuest star: Ivana Spagna, Dolcenera, Donatella Rettore, Luisa Corna, Rosalia Misseri, Las Ketchup, Umberto Tozzi, Franco Califano, Alan Sorrenti, Tony Esposito, Edoardo Vianello, Michele, Tullio De Piscopo, Drupi, Paolo Meneguzzi, Sandy Marton, Riccardo Del Turco, Mario Tessuto, Nico Fidenco, Gianni Nazzaro, Ivan Cattaneo, Piero Focaccia, Cugini di Campagna, Righeira.\nAudience: 4.051.000 Share: 22,16%\n50 Canzonissime figlie dei fiori.\nLa serata va in onda venerd\u00ec 23 settembre 2005 dal Mercato dei Fiori di Sanremo.\nGuest star: Lucio Dalla, Riccardo Fogli, Shel Shapiro, Maurizio Vandelli, Ivan Cattaneo, Gepy, Dolcenera, Rosalia Misseri, Dik Dik, I Giganti, Formula 3, I Camaleonti, Apple Pies, The Supremes, Scott McKenzie, Shocking Blue.\nAudience: 5.101.000 Share: 24,17%\n50 Canzonissime da ballare.\nLa serata va in onda venerd\u00ec 30 settembre 2005 dal Mercato dei Fiori di Sanremo.\nGuest star: Gloria Gaynor, Irene Cara, KC and the Sunshine Band, Lou Bega, Gipsy Family, Carla Boni, Little Tony, Peppino Di Capri, Edoardo Vianello, Umberto Balsamo, Ivan Cattaneo, Orchestra Mirko Casadei, Beach Band, Los Locos, Gepy, Giuliano e i Notturni.\nAudience: 4.991.000 Share: 22,92%\n50 Canzonissime d'amore.\nLa serata va in onda mercoled\u00ec 30 novembre 2005 dal Teatro Ariston di Sanremo.\nGuest Star: Ornella Vanoni, Gino Paoli, Loredana Bert\u00e8, Fausto Leali, Nicola Di Bari, Fred Bongusto, Mino Reitano, Riccardo Fogli, Marco Masini, Dolcenera, Mal, Marco Ferradini, Anna Tatangelo, Michele, Cristiano Malgioglio, Drupi, New Trolls, Santo California, Rosalia Misseri, Stephen Schlaks, Enzo Gragnaniello.\nAudience: 5.384.000 Share: 21,79%\n50 Canzonissime Battisti.\nLa serata va in onda gioved\u00ec 25 maggio 2006 dal Teatro Ariston di Sanremo.\nGuest Star: Ornella Vanoni, Dolcenera, Marcella Bella, Eugenio Finardi, Mario Lavezzi, Francesco Baccini, Riccardo Fogli, Luisa Corna, Linda, Grazia Di Michele, Paolo Vallesi, Tullio De Piscopo, Mariella Nava, Maurizio Vandelli, Lighea, Rita Forte, Simona Bencini, Antonino, Formula 3, Dik Dik, Luca Ward.\nAudience: 4.693.000 Share: 21,98%\n50 Canzonissime della tv.\nLa serata va in onda marted\u00ec 28 novembre 2006 dal Teatro Ariston di Sanremo.\nGuest star: Renzo Arbore, Little Tony, Fausto Leali, Orietta Berti, Luisa Corna, Keith Emerson, Sammy Barbot, Mal, Pippo Franco, Matilde Brandi, Cristina D'Avena, Lino Toffolo, Daniela Goggi, Elisabetta Viviani, Los Locos, Alessio Caraturo. \nAudience: 5.965.000 Share: 23,89 %\n50 Canzonissime - Flash.\nLa serata va in onda gioved\u00ec 31 maggio 2007 dal Teatro Ariston di Sanremo.\nGuest Star: Alunni del Sole, Umberto Balsamo, Francesco Calabrese, Pino D'Angi\u00f2, Marco Ferradini, Giardino dei Semplici, Giuliano e i Notturni, Gazebo, Jalisse, Laura Luca, Michele Pecora, Gianni Pettenati, Viola Valentino, Wess, Sandro Giacobbe, Christian, Annarita Spinaci, Stefano Sani, Nino Buonocore, I Nuovi Angeli, Mario Tessuto, Santo California, Donatella Milani, Samantha Fox, Limahl, Afric Simone, F.R. David, John Paul Young, Patrick Hernandez, Richard Sanderson, Kim Carnes, Albert Morris, George McCrae, Kid Creole &amp; The Coconuts, Yvonne Elliman.\nAudience: 6.349.000 Share: 27,28%\n50 Canzonissime - Fenomeni.\nLa serata va in onda venerd\u00ec 30 novembre 2007 dal Teatro Ariston di Sanremo.\nGuest Star: Village People, Ritchie Family, The Trammps, Lou Bega, Kaoma, Platters, Gary Low, Opus, Orietta Berti, Amanda Lear, Piero Mazzocchetti, Dario Baldan Bembo, Cugini di Campagna, La Strana Societ\u00e0, Tony Dallara, Dik Dik, I Camaleonti, Homo Sapiens, Ivan Cattaneo, Alberto Camerini, Donatella Rettore, Orchestra Mirko Casadei, Righeira, Guardiano del Faro, Actarus, Rocco Granata. \nAudience: 5.687.000 Share: 23,63%"}
{"id": "3083992", "revid": "1305772", "url": "https://it.wikipedia.org/wiki?curid=3083992", "title": "Gold Hill", "text": ""}
{"id": "3083997", "revid": "88740", "url": "https://it.wikipedia.org/wiki?curid=3083997", "title": "20 sigarette", "text": "20 sigarette \u00e8 un film del 2010 diretto da Aureliano Amadei, tratto dal romanzo \"Venti sigarette a Nassirya\" scritto dallo stesso Amadei con Francesco Trento.\nIl film narra la vicenda autobiografica dello scrittore-regista, coinvolto nell'attentato del 12 novembre 2003 contro la base militare italiana di N\u0101\u1e63iriya: \u00abho cercato di raccontare l'umanit\u00e0 delle persone, anche dei militari, senza retorica. In Iraq mi ci sono trovato per caso e non ci tornerei mai\u00bb, ha raccontato Amadei.\nTrama.\nAureliano \u00e8 un giovane che sogna il cinema. In attesa della vera occasione, si diletta facendo il filmmaker nei centri sociali, lontano dalle responsabilit\u00e0 degli adulti, finch\u00e9 il regista Stefano Rolla chiede a sua madre i fondi per girare un film ambientato in Iraq e gli propone il ruolo di assistente. Aureliano accetta frettolosamente la proposta contro il volere di tutti, genitori e amici, tra cui la sua ex Claudia, di cui \u00e8 ancora innamorato.\nAll'indomani del suo arrivo a N\u0101\u1e63iriya, si trova vittima di un attentato terroristico. Gravemente ferito riesce, diversamente dall'amico Rolla e dei militari della loro scorta, a scampare alla morte, venendo curato in un ospedale da campo dell'esercito statunitense, facendo ritorno a Roma dopo aver fumato l'ultima delle venti sigarette del pacchetto comprato prima della partenza.\nUna volta rientrato in Italia viene ricoverato all'ospedale militare del Celio, dove \u00e8 soggetto all'assalto dei giornalisti, in cerca di scoop, e anche alle fredde visite ufficiali, reagendo sdegnato alla ricostruzione ufficiale dell'attentato, di cui contesta la versione ufficiale data inizialmente alle stampe.\nDue anni dopo, rimasto invalido alla gamba sinistra, soggetto a sordit\u00e0 all'orecchio sinistro e perseguitato dagli atroci ricordi della strage, che si manifestano attraverso attacchi di panico, trova il coraggio di raccontare la sua storia nel romanzo \"Venti sigarette a Nasiriyya\", anche grazie al supporto di Claudia, nel frattempo divenuta madre di sua figlia.\nDistribuzione.\nDopo la presentazione, nella sezione Controcampo italiano, alla 67\u00aa Mostra internazionale d'arte cinematografica di Venezia, il film \u00e8 uscito nelle sale cinematografiche l'8 settembre 2010."}
{"id": "3083998", "revid": "1543377", "url": "https://it.wikipedia.org/wiki?curid=3083998", "title": "Axel Weber", "text": "Studi e carriera accademica.\nAxel Weber ha studiato economia all'Universit\u00e0 di Costanza dal 1976 al 1982, dove ha ottenuto un master. In seguito ha lavorato come ricercatore e insegnante di economia all'Universit\u00e0 di Siegen, dove ha anche ottenuto un dottorato in economia e l'abilitazione. Nel 1994 \u00e8 diventato professore all'Universit\u00e0 di Bonn, lasciando l'incarico quattro anni dopo per trasferirsi alla Universit\u00e0 Goethe di Francoforte. Ha insegnato economia internazionale, economia monetaria e teoria economica all'Universit\u00e0 di Bonn e all'Universit\u00e0 di Chicago. L'Universit\u00e0 di Duisburg-Essen e l'Universit\u00e0 di Costanza gli hanno invece conferito un dottorato onorario. Nel corso della sua carriera \u00e8 stato anche direttore del Centro di Studi Finanziari di Francoforte. Nel 2001 \u00e8 stato nominato professore di economia internazionale all'Universit\u00e0 di Colonia e dal 2002 al 2004 \u00e8 stato anche membro del Consiglio di Esperti Economici della Germania.\nCarriera.\nNel 2002 Axel Weber divenne dirigente della Deutsche Bundesbank e il 30 aprile 2004 ne venne nominato presidente dal ministro delle finanze Hans Eichel, succedendo a Ernst Welteke. Nello stesso anno entr\u00f2 nel consiglio direttivo della Banca centrale europea, nel consiglio di amministrazione della Banca dei regolamenti internazionali e fu nominato governatore per la Germania nel Fondo monetario internazionale. Il 30 aprile 2011 si dimise dalla Banca federale tedesca con un anno di anticipo rispetto alla fine del mandato.\nIl 3 maggio 2012 Weber \u00e8 stato eletto membro del consiglio di amministrazione della banca svizzera UBS AG. In seguito, \u00e8 stato eletto presidente, succedendo a Kaspar Villiger. Dallo stesso anno presiede inoltre la Commissione di nomina e di governo d'impresa e dal 2013 la Commissione di cultura e responsabilit\u00e0 d'impresa di UBS.\nDal 2014 ricopre la carica di presidente del consiglio di amministrazione della UBS Group AG, societ\u00e0 capogruppo del gruppo UBS AG.\nAltre attivit\u00e0.\nMandati precedenti.\nDal 2004 al 2011 Axel Weber \u00e8 stato presidente della Deutsche Bundesbank e membro del Consiglio direttivo della Banca centrale europea, del Consiglio di amministrazione della Banca dei regolamenti internazionali, governatore tedesco del Fondo monetario internazionale e membro tra i ministri e governatori del G7 e del G20. Nel 2011, Weber \u00e8 stato un membro dello steering committee del Comitato europeo per il rischio sistemico e dal 2010 al 2011 del Consiglio per la stabilit\u00e0 finanziaria. Dal 2002 al 2004, Weber \u00e8 anche stato membro del Consiglio di esperti economici della Germania.\nMandati attuali.\nAttualmente, Axel Weber \u00e8 membro del Consiglio di: Associazione Svizzera dei Banchieri, Avenir Suisse, Swiss Finance Council e del Comitato consultivo della Beirat Zukunft Finanzplatz.\nDa gennaio 2017, Weber \u00e8 membro del Consiglio dell'Istituto della finanza internazionale (IIF) ed \u00e8 presidente del Consiglio di fondazione dell'Istituto Tedesco per la Ricerca Economica (DIW) a Berlino. Weber \u00e8 inoltre membro del Consiglio della Conferenza Monetaria Internazionale (IMC), della Tavola Rotonda Europea dei Servizi Finanziari (EFR), del Gruppo Bancario Europeo (EBG), dell'International Advisory Panel dell'Autorit\u00e0 Monetaria di Singapore, del Consiglio della Financial Services Professional Board a Kuala Lumpur, del Gruppo dei Trenta a Washington D.C., del Comitato consultivo del Dipartimento di Economia dell'Universit\u00e0 di Zurigo e della Commissione Trilaterale."}
{"id": "3084000", "revid": "1543377", "url": "https://it.wikipedia.org/wiki?curid=3084000", "title": "Jamestown (Colorado)", "text": "Jamestown \u00e8 un centro abitato (\"town\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 205 abitanti.\nGeografia fisica.\nSecondo i rilevamenti dell'United States Census Bureau, Jamestown si estende su una superficie di 1,7 km\u00b2."}
{"id": "3084002", "revid": "61051", "url": "https://it.wikipedia.org/wiki?curid=3084002", "title": "SIAI-Marchetti S.205", "text": ""}
{"id": "3084005", "revid": "1543377", "url": "https://it.wikipedia.org/wiki?curid=3084005", "title": "Lyons (Colorado)", "text": "Lyons \u00e8 un centro abitato (\"town\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 1.585 abitanti.\nGeografia fisica.\nSecondo i rilevamenti dell'United States Census Bureau, Lyons si estende su una superficie di 3,2 km\u00b2."}
{"id": "3084007", "revid": "106376", "url": "https://it.wikipedia.org/wiki?curid=3084007", "title": "Madonna del Binengo", "text": ""}
{"id": "3084009", "revid": "352448", "url": "https://it.wikipedia.org/wiki?curid=3084009", "title": "Manuscrit du Roi", "text": ""}
{"id": "3084010", "revid": "106376", "url": "https://it.wikipedia.org/wiki?curid=3084010", "title": "Santa Maria del Binengo", "text": ""}
{"id": "3084011", "revid": "71433", "url": "https://it.wikipedia.org/wiki?curid=3084011", "title": "Venti sigarette", "text": ""}
{"id": "3084013", "revid": "106376", "url": "https://it.wikipedia.org/wiki?curid=3084013", "title": "Binengo", "text": ""}
{"id": "3084017", "revid": "1543377", "url": "https://it.wikipedia.org/wiki?curid=3084017", "title": "Nederland (Colorado)", "text": "Nederland \u00e8 un centro abitato (\"town\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 1.337 abitanti.\nGeografia fisica.\nSecondo i rilevamenti dell'United States Census Bureau, Nederland si estende su una superficie di 4,1 km\u00b2."}
{"id": "3084023", "revid": "61051", "url": "https://it.wikipedia.org/wiki?curid=3084023", "title": "SIAI-Marchetti SF-260", "text": ""}
{"id": "3084025", "revid": "1305772", "url": "https://it.wikipedia.org/wiki?curid=3084025", "title": "Nederland", "text": "Nederland \u00e8 il nome in lingua olandese dei Paesi Bassi. \u00c8 inoltre un toponimo che pu\u00f2 essere riferito a:"}
{"id": "3084026", "revid": "729019", "url": "https://it.wikipedia.org/wiki?curid=3084026", "title": "Miss Cipro", "text": "Miss Cipro, (\"\u039c\u03b9\u03c2 \u039a\u03cd\u03c0\u03c1\u03bf\u03c2\"), \u00e8 un concorso di bellezza femminile che si tiene annualmente a Cipro dal 1956. Attualmente il nome ufficiale del concorso \u00e8 \"Star Cipro\" (\u03a3\u03c4\u03b1\u03c1 \u039a\u03cd\u03c0\u03c1\u03bf\u03c2). Oltre al titolo di \"Miss Cipro\" vengono assegnati ogni anno anche i titoli di \"Star Cipro\", \"Miss Carlsberg\" e \"Miss Mediterranean\". Le vincitrici dell'evento rappresenteranno il proprio paese a Miss Universo (Star Cipro) e Miss Mondo (Miss Cipro)."}
{"id": "3084027", "revid": "1543377", "url": "https://it.wikipedia.org/wiki?curid=3084027", "title": "Niwot", "text": "Niwot \u00e8 un centro abitato (\"census-designated place\") degli Stati Uniti d'America, situato nella contea di Boulder dello stato del Colorado. Nel censimento del 2000 la popolazione era di 4.160 abitanti.\nGeografia fisica.\nSecondo i rilevamenti dell'United States Census Bureau, Niwot si estende su una superficie di 10,5 km\u00b2."}
{"id": "3084029", "revid": "1543377", "url": "https://it.wikipedia.org/wiki?curid=3084029", "title": "Ward (Colorado)", "text": "Ward \u00e8 un centro abitato (\"town\") degli Stati Uniti d'America, situato nella contea di Boulder dello Stato del Colorado. Nel censimento del 2000 la popolazione era di 169 abitanti.\nGeografia fisica.\nSecondo i rilevamenti dell'United States Census Bureau, Ward si estende su una superficie di 1,5 km\u00b2."}
{"id": "3084032", "revid": "301422", "url": "https://it.wikipedia.org/wiki?curid=3084032", "title": "Porphy no nagai tabi", "text": ""}
{"id": "3084039", "revid": "1543377", "url": "https://it.wikipedia.org/wiki?curid=3084039", "title": "Miss Andorra", "text": "Miss Andorra \u00e8 un concorso di bellezza nazionale per le donne non sposate del Principato di Andorra. Dal 2003 la vincitrice del concorso ha la possibilit\u00e0 di partecipare a concorsi di bellezza internazionali come Miss Mondo.\nAlbo d'oro.\nLe vincitrici degli altri anni non sono documentate."}
{"id": "3084042", "revid": "767487", "url": "https://it.wikipedia.org/wiki?curid=3084042", "title": "Cheyenne Wells", "text": "Cheyenne Wells \u00e8 un centro abitato (\"town\") degli Stati Uniti d'America, capoluogo di contea della contea di Cheyenne dello Stato del Colorado. Nel censimento del 2000 la popolazione era di 1.010 abitanti.\nGeografia fisica.\nSecondo i rilevamenti dell'United States Census Bureau, Cheyenne Wells si estende su una superficie di 2,7 km\u00b2."}
{"id": "3084050", "revid": "767487", "url": "https://it.wikipedia.org/wiki?curid=3084050", "title": "Kit Carson (Colorado)", "text": "Kit Carson \u00e8 un centro abitato (\"town\") degli Stati Uniti d'America, situato nella contea di Cheyenne dello Stato del Colorado. Nel censimento del 2010 la popolazione era di 233 abitanti.\nGeografia fisica.\nSecondo i rilevamenti dell'United States Census Bureau, Kit Carson si estende su una superficie di 1,4 km\u00b2."}
{"id": "3084056", "revid": "1305772", "url": "https://it.wikipedia.org/wiki?curid=3084056", "title": "Miss Bosnia ed Erzegovina", "text": "Miss Bosnia ed Erzegovina \u00e8 un annuale concorso di bellezza nazionale per le donne non sposate in Bosnia ed Erzegovina. A volte viene anche citato semplicemente come Miss BiH (\"Miss Bosne i Hercegovine\"). Fondato nel 1996, la vincitrice di \"Miss Bosnia ed Erzegovina\" ha la possibilit\u00e0 di partecipare a Miss Mondo, mentre la seconda classificata a Miss Europa."}
{"id": "3084057", "revid": "34262856", "url": "https://it.wikipedia.org/wiki?curid=3084057", "title": "Disturbo d'identit\u00e0", "text": ""}
{"id": "3084059", "revid": "33689", "url": "https://it.wikipedia.org/wiki?curid=3084059", "title": "Jehan de Grieviler", "text": "Jehan nacque probabilmente a Gr\u00e9villers nei pressi di Arras. Un certo \"Grieviler\" viene menzionato nel necrologio (\"registro\") della Confr\u00e9rie des jongleurs et des bourgeois d'Arras sotto gli anni 1254\u20131255, ma dal momento che Jehan era un noto membro del Puy d'Arras, egli non pu\u00f2 essere con nessuna certezza identificato con il \"Grieviler\" del necrologio. Probabilmente era uno dei sedici chierici sposati non ordinati, i quali presentavano un'istanza al vescovo di Arras il 28 gennaio del 1254 per poter essere esentati dalla tassazione secolare. Erano evidentemente coinvolti in affari commerciali. Un'ulteriore prova per stabilire la sua cronologia sono le canzoni che lui ha notoriamente composte con Adam de la Halle, il quale era giovanissimo nel 1250-1260. \nJehan ha partecipato a un totale di trentaquattro \"jeux partis\", iniziandone egli stesso sei. Ventotto erano con Jehan Bretel, tra i quali tre restano comprensivi di melodie, probabilmente composte da lui. Scrisse anche sei \"chansons courtoises\", e una settima attribuita a Jehan de la Fontaine potrebbe essere sua. Di lui ci \u00e8 rimasta inoltre una \"rotrouenge\". \nTutte queste sue melodie sono convenzionali, salvo \"Uns pensers jolis\", la quale \u00e8 through-composed, e \"Jolie amours qui m'a en sa baillie\", che inizia su Si e si estende dal Fa alto a quello basso. "}
{"id": "3084061", "revid": "1305772", "url": "https://it.wikipedia.org/wiki?curid=3084061", "title": "Laurent Duhamel", "text": "Carriera.\nArbitro dal 1984, viene promosso per la prima volta in Ligue 1 nel luglio del 1996. Tre anni dopo, il 1\u00ba gennaio 1999 diventa arbitro internazionale.\nLa sua carriera comincia subito a decollare e a partire dalla Coppa UEFA 2001-2002 comincia ad essere stabilmente designato nelle competizioni europee per club. Parallelamente, in questi primi anni da internazionale, dirige anche gare di qualificazione per i mondiali del 2002 e gli Europei del 2004.\nOttiene una prima svolta importante nel 2005, quando dapprima dirige un sedicesimo di finale della Coppa UEFA 2004-2005 e successivamente, a dicembre, esordisce nella fase a gironi della Champions League 2005-06. Il match d'esordio \u00e8 -.\nHa quindi diretto partite valide per la qualificazione ai mondiali sudafricani del 2010, tra cui va segnalata la gara d'andata dello spareggio tra Grecia ed Ucraina, il 14 novembre 2009, terminata 0-0.\nIl 22 aprile 2010 ha diretto la sua gara pi\u00f9 importante (finora) a livello di club: la semifinale di andata di Europa League tra e , terminata con la vittoria dei padroni di casa per una rete a zero.\nDopo essere stato arbitro Elite (la categoria UEFA pi\u00f9 importante) dal 2008 al 2011, dal 1\u00ba gennaio 2012 viene declassato nella terza fascia di merito..\nIl 31 dicembre 2013 viene rimosso dalle liste internazionali per sopraggiunti limiti di et\u00e0 (45 anni)."}
{"id": "3084069", "revid": "119982", "url": "https://it.wikipedia.org/wiki?curid=3084069", "title": "Eichmann", "text": ""}
{"id": "3084073", "revid": "110157", "url": "https://it.wikipedia.org/wiki?curid=3084073", "title": "Illumos", "text": "Illumos \u00e8 un sistema operativo nato come sostituto a OpenSolaris dopo la dismissione di quest'ultimo da parte di Oracle.\nStoria.\nIllumos \u00e8 stato annunciato il 3 agosto 2010 come un progetto comunitario sostenuto da alcuni sviluppatori chiave di Solaris per creare una versione completamente open source di Solaris riscrivendo le parti prive di licenza OSS con equivalenti open.\nIllumos \u00e8 un derivato di OS/Net (chiamato anche in gergo ON) che \u00e8 il kernel di Solaris/OpenSolaris con l'aggiunta dei driver, filesystem, libreria principali e comandi base.\nUno degli obiettivi del progetto \u00e8 mantenere al 100% la compatibilit\u00e0 con gli eseguibili compilati per Solaris ON.\nIl 18 agosto 2010 Oracle ha smesso di pubblicare i sorgenti di OpenSolaris in tempo reale.\nCaratteristiche.\nOrigine del nome.\nIl nome deriva dalla parola latina \"illum\" (luce) e da OS (Sistema Operativo) e richiama il nome del progetto originale: Solaris.\nOrganizzazione del progetto.\nIl progetto \u00e8 temporaneamente guidato da Garrett D'Amore in un ruolo simile a quello di Linus Torvalds per Linux, sebbene l'intenzione sia di arrivare ad un gruppo di gestione basato sulla meritocrazia.\nIl progetto sottolinea la propria indipendenza da aziende operanti nel settore, offrendosi come punto di riferimento per la comunit\u00e0. Al momento sostengono il progetto sia alcune aziende che alcuni progetti della comunit\u00e0 Opensolaris: Nexenta (l'azienda che produce NexentaOS and NexentaStor), Joyent, Greenviolet, BeleniX, SchilliX, BerliOS e Everycity."}
{"id": "3084075", "revid": "1543377", "url": "https://it.wikipedia.org/wiki?curid=3084075", "title": "Boom Festival", "text": "Il Boom Festival \u00e8 un festival di cultura psichedelica che si svolge ogni due anni in Portogallo.\nIl festival offre appuntamenti di musica, pittura, scultura, video, cinema, teatro partendo dall'idea di massima contaminazione tra diverse forme d'arte. \nIl primo Boom Festival ebbe luogo nel 1997 e fu un piccolo evento di sola musica psytrance, oggi il Boom \u00e8 un evento multidisciplinare che incorpora, oltre al 'Dance Temple' dove hanno luogo i live set e i dj set Psytrance e Goatrance, il padiglione 'Sacred Fire' per la world music e i set acustici, e il 'Groovy Beach', un palcoscenico per generi contemporanei della musica elettronica, tra cui Dubstep, Breakbeat e Minimal techno. Il Boom conta inoltre una galleria d'arte, uno spazio di scultura naturale, uno per il teatro di strada e le danze di fuoco, e il \"Villaggio Liminal\", uno spazio ombreggiato per lettura, yoga, proiezioni, meditazione, dibattiti e conferenze."}
{"id": "3084076", "revid": "62995728", "url": "https://it.wikipedia.org/wiki?curid=3084076", "title": "Proopiomelanocortina", "text": "La pro-opiomelanocortina (POMC) \u00e8 un proormone che con opportuni tagli (effettuati tramite proconvertasi) di modificazione e maturazione proteolitica origina vari tipi di ormoni peptidici quali ACTH (corticotropina), \u03b2-lipotropina, \u03b3-lipotropina, \u03b1-MSH, \u03b2-MSH e \u03b2-endorfina. Il suo processamento avviene nella ghiandola pituitaria (ipofisi): pi\u00f9 precisamente nel lobo anteriore maturano ACTH e \u03b2-lipotropina e nel lobo intermedio vengono sviluppati gli altri ormoni nominati in precedenza.\nProcesso di taglio della proproteina.\nQuesto grande peptide prende origine nel reticolo endoplasmatico rugoso (sede principale della sintesi di proteine cellulari). Successivamente \u00e8 inviato al Golgi per essere modificato ed espulso mediante un meccanismo di secrezione regolata da ligando extracellulare per mezzo di vescicole esocitiche: proprio all'interno di queste ultime avviene il taglio proteolitico (attuato da speciali peptidasi attivate dal pH in acidificazione). Questo taglio proteolitico \u00e8 specifico per alcune zone dell'ipofisi: ad es. nell'adenoipofisi il taglio del proormone POMC avviene in modo da creare l'ACTH, mentre in altre regioni il taglio avviene in altri modi, generando altri ormoni. La ragione per queste differenze del cosiddetto \"post-transitional processing \"sono probabilmente la presenza di differenti enzimi nelle differenti vescicole contenenti il POMC.\nImportanza della maturazione proteolitica della pro-opiomelanocortina.\nLa maturazione proteolitica della pro-opiomelanocortina (e di tutti i pro-ormoni in generale) \u00e8 un processo essenziale in quanto consente di attivare gli ormoni \"epigoni\" nelle apposite zone di azione: se ci\u00f2 non avvenisse e vi fosse una maturazione anticipata allora sorgerebbero condizioni patologiche, in quanto gli ormoni secreti prematuramente agirebbero sulla cellula che li ha prodotti con conseguenze nefaste per la cellula stessa (basti pensare agli ormoni \"epigoni\": sono neuro e adeno-stimolanti e se fossero rilasciati nella cellula indurrebbero cascate di reazioni chimiche non previste, senza controllo e con successiva morte cellulare)."}
{"id": "3084085", "revid": "1543377", "url": "https://it.wikipedia.org/wiki?curid=3084085", "title": "Miss Danimarca", "text": "Miss Danimarca (\"Fr\u00f8ken Danmark\") \u00e8 un annuale concorso di bellezza nazionale per le donne non sposate della Danimarca. La prima edizione si \u00e8 svolta nel 1924, e fu vinta da Edith Jorgensen, che vinse un premio di 1000 corone. La vincitrice e le altre finaliste del concorso avevano la possibilit\u00e0 di partecipare a concorsi internazionali come Miss Universo, Miss Mondo, Miss Europa e Miss Terra.\nNel corso degli anni gli organizzatori ed i licenziatari della manifestazione sono cambiati pi\u00f9 volte. Dal 1999 titolare delle licenze di \"Miss Danimarca\" \u00e8 la societ\u00e0 \"Pretty Danish\" che dal 2004 ha creato due diversi concorsi \"Miss Mondo Danimarca\" (la cui vincitrice rappresenter\u00e0 la propria nazione a Miss Mondo) e \"Miss Universo Danimarca\" (la cui vincitrice rappresenter\u00e0 la propria nazione a Miss Universo)"}
{"id": "3084087", "revid": "1573940", "url": "https://it.wikipedia.org/wiki?curid=3084087", "title": "Palazzo Nervi-Scattolin", "text": "Palazzo Nervi-Scattolin \u00e8 un'architettura di Venezia, ubicata nel sestiere di San Marco, in Campo Manin. \u00c8 sede centrale della Cassa di Risparmio di Venezia.\nStoria.\nUna struttura preesistente alla attuale e risalente al 1883 era gi\u00e0 stata pensato come sede della Cassa di Risparmio di Venezia.\nTuttavia, nel 1970, essa fu sostituita per costruire il nuovo palazzo, inaugurato nel 1972: scelta non esente da polemiche, che portarono a un difficoltoso iter attuativo.\nGli architetti a cui fu affidata la progettazione furono Pier Luigi Nervi e Angelo Scattolin, dei quali il palazzo prende il nome.\nDescrizione.\nEsterni.\nLa parte pi\u00f9 importante del palazzo \u00e8 la facciata, rivolta sul campo: essa si mostra in rottura con le architetture degli altri lati del campo, le quali sono in falso antico, riproponendo lo stile gotico veneziano, pur essendo ottocentesche.\nLa facciata di Palazzo Nervi-Scattolin \u00e8 di grande modernit\u00e0, alta tre piani, con al piano terra un'importante cancellata bronzea, opera dello scultore Simon Benetton, e, ai due piani nobili, una serie ininterrotta di aperture squadrate tagliate da pilastri.\nSul retro, la seconda facciata d\u00e0 su campo San Luca: essa mantiene le originarie linee settecentesche, in armonia con le altre l\u00ec affacciate e in alchimia con le parti novecentesche dell'edificio.\nInterni.\nAll'interno, frutto di un progetto architettonicamente ardito di Nervi, si caratterizza soprattutto per una grandiosa scala elicoidale in acciaio, legno e cemento armato, alla base della quale sono poste due opere scultoree di Arturo Martini: \"Agricoltore con spighe\", \"Ercole con la pelle del leone\" (1910).\nMolte le opere d'arte di carattere pittorico esposte nelle sale del palazzo:\nInoltre, nella biblioteca storica della Cassa di Risparmio, sono custoditi manoscritti miniati e volumi antichi."}
{"id": "3084090", "revid": "180559", "url": "https://it.wikipedia.org/wiki?curid=3084090", "title": "Aniano di Orl\u00e9ans", "text": "Biografia.\nOriginario di una nobile famiglia di Vienne, visse un periodo in romitaggio per poi andare ad Orl\u00e9ans ov'era vescovo Evurzio. Fu da questi ordinato sacerdote e consigliato come suo successore poco prima della sua morte. Eletto vescovo tra il 391, data del decesso del suo predecessore, sant'Evurzio, ed il 451, si trov\u00f2 ad affrontare l'invasione degli Unni di Attila e l'assedio della sua citt\u00e0, presidiata dal re degli Alani Sangibano. Aniano incoraggi\u00f2 i concittadini alla resistenza ed invi\u00f2 richieste di soccorso al generale romano Ezio. La leggenda narra che, tardando i soccorsi delle legioni romane, Aniano abbia invocato il cielo gettando dai bastioni della citt\u00e0 un pugno di sabbia ed ogni granello di questa si sia trasformato in una vespa ed un nugolo di queste abbia fatto fuggire i barbari. Attila, troppo stanco e indebolito, decise di non attaccare la citt\u00e0 ma di porla sotto assedio. Gli orl\u00e9anesi resero onore al loro vescovo, che ogni giorno saliva su una torre a sorvegliare gli unni.\nEzio giunse infine con le sue legioni ed il 20 giugno (od il 20 settembre secondo alcuni storici) del 451 sconfisse Attila ai Campi Catalaunici (verosimilmente presso l'attuale Ch\u00e2lons-en-Champagne).\nSan Gregorio di Tours (538 - 594) vescovo di quella diocesi, storico ed agiografo, attribu\u00ec il merito della liberazione di Orl\u00e9ans, all'intercessione presso Dio delle preghiere ed alle lacrime di Aniano.\nCulto.\nNell'XI secolo il re Roberto II di Francia (figlio di Ugo Capeto) decise la costruzione di una cripta per alloggiarvi le reliquie del santo. Questa cripta, restaurata nel XIV secolo, \u00e8 una delle pi\u00f9 grandi di Francia e vi si possono ancor oggi ammirare i capitelli scolpiti nell'XI secolo.\nUna cappella dedicata a Sant'Aniano fu eretta nel 1166 a Parigi sulla \u00eele de la Cit\u00e9, accanto alla Cattedrale di Notre-Dame su disposizione di Stefano di Garlande, decano di \"Saint Aignan d'Orl\u00e9ans\" e cancelliere di Luigi il Grosso e se ne possono ancora vedere le vestigia nei muri del n. 19 di rue des Ursins.\nVi \u00e8 inoltre una chiesa a suo nome a Saint-Agnan, sobborgo di Ogy, nel dipartimento della Mosella."}
{"id": "3084094", "revid": "339392", "url": "https://it.wikipedia.org/wiki?curid=3084094", "title": "Maternit\u00e0 (diritto del lavoro)", "text": ""}
{"id": "3084098", "revid": "1543377", "url": "https://it.wikipedia.org/wiki?curid=3084098", "title": "Sixteen Stone", "text": "Sixteen Stone \u00e8 l'album di esordio del gruppo musicale inglese Bush, pubblicato nel 1994.\nIl disco.\nQuesto disco proiett\u00f2 la band di Gavin Rossdale nel mainstream del rock mondiale con un grande successo negli Stati Uniti. L'album fece riscattare il gruppo da un forte snobismo riscontrato in Europa, specialmente nella nat\u00eca Inghilterra dove all'epoca si accingevano a vivere quello che fu il boom del Britpop con Blur e Oasis i quali, a loro volta, venivano quasi ignorati l\u00ec dove i Bush avrebbero venduto milioni di copie.\nIl disco venne pubblicato nel 1994 e ci volle quasi un anno prima che il pubblico si accorgesse dell'album.\nL'alto numero di hit presenti al suo interno aiutarono continui passaggi nelle radio americane e cos\u00ec, pezzi come \"Everything Zen\",\"Little Things\" e \"Comedown\" iniziarono a diventare singoli di successo e a trainare il disco in classifica facendocelo restare per oltre un anno e mezzo.\nAnche MTV si accorse del gruppo e mand\u00f2 immediatamente in heavy rotation i video dei singoli che la band realizz\u00f2 per l'album che furono: \"Everything Zen\", \"Little Things\", \"Comedown\", \"Machinehead\" e \"Glycerine\". Quest'ultima in particolar modo ottenne un forte riscontro e il suo video divenne un classico del rock anni novanta.\nTutto questo mentre la band gir\u00f2 gli Stati Uniti con un tour di oltre 260 concerti.\nIl significato del suo titolo riguarda un aneddoto che Gavin Rossdale raccontava a proposito di un suo amico che, sentendosi solo, decise di chiamare un numero di telefono scritto su un muro riportante la scritta \"bella ventunenne scandinava appena arrivata in citt\u00e0\"..quando questa sconosciuta arriv\u00f2 si rivel\u00f2 essere una quarantenne di oltre 100\u00a0kg (16 stone).\nIn Inghilterra infatti lo stone \u00e8 un'unit\u00e0 di peso pari a circa 7\u00a0kg.\nNel libretto del disco \u00e8 disegnato un cuore con una dedica \"a Rupert e Julie\" due amici di Gavin morti in un incidente di barca sul Tamigi a Londra. Sempre nel booklet del disco c'\u00e8 una foto di quello che pu\u00f2 sembrare un cespuglio sospeso per aria che invece ritrae un Pastore Ungherese di nome \"Winston\", tuttora amatissimo cane di Gavin Rossdale il quale, dopo essere diventato una star, fece assicurare per una somma superiore al milione di sterline.\nIl probabile motivo trainante del suo successo commerciale, soprattutto statunitense, lo si pu\u00f2 ritrovare nel fatto che la nazione a stelle e strisce si trov\u00f2, dopo aver vissuto il terremoto del grunge, molto affamata di quel suono che MTV, le radio e i media stavano pensando di mettere da parte dopo il suicidio della sua icona Kurt Cobain. Sixteen Stone assieme ad altri album (in particolar modo il debutto dei Foo Fighters) fecero ricredere la scena che, da quel momento inizi\u00f2 una vera e propria caccia a band con quelle sonorit\u00e0 le quali, poco dopo, avrebbero avuto un ottimo successo negli anni a seguire per poi essere tutte catalogate appartenenti al filone post-grunge.\nQuesto disco accese una polemica con parte della stampa musicale che sarebbe proseguita anche col suo successore (Razorblade Suitcase) e l'accusa fu quella di aver \"rubato\" il sound ai gruppi rock di Seattle che, anni prima, ebbero successo mondiale con il Grunge. In particolar modo li si accostava a Pearl Jam (per la somiglianza nel timbro della voce tra Rossdale ed Eddie Vedder) e Nirvana (a causa di alcuni riff di chitarra usati..in particolar modo quello di Little Thing lo si riteneva troppo simile e quindi un plagio della celebre Smells Like Teen Spirit).\nTracce.\nTutte le canzoni sono state scritte da Gavin Rossdale.\nL'album nei media.\nIn un episodio dei Simpsons, \"Lo show degli Anni 90\", il teenager Homer, insieme alla sua grunge band Sadgasm (che \u00e8 una caricatura dei Nirvana), scrive una canzone per Marge, intitolata \"Margerine\", che \u00e8 una parodia del singolo \"Glycerine\"."}
{"id": "3084099", "revid": "34263450", "url": "https://it.wikipedia.org/wiki?curid=3084099", "title": "Fuga dissociativa", "text": ""}
{"id": "3084103", "revid": "1543377", "url": "https://it.wikipedia.org/wiki?curid=3084103", "title": "Richard Bass", "text": "Biografia.\nNacque in Oklahoma, ma si trasfer\u00ec in Texas con la famiglia nel 1932. Laureato in geologia alla Yale University nel 1950 ed il perfezionamento all'Universit\u00e0 del Texas, dopo aver combattuto nella guerra di Corea, torn\u00f2 in patria per curare gli affari della famiglia, nel campo del commercio del petrolio e del gas naturale.\nAppassionato alpinista (aveva fondato nel 1971 lo Snowbird Ski Resort), nel 1981 concep\u00ec, assieme all'allora capo della Warner Bros. e futuro capo della Disney, Frank Wells, l'idea di scalare le montagne pi\u00f9 alte di ogni continente. I due decisero di dedicare un anno della loro vita a questa impresa. Nell'anno previsto, il 1983, scalarono solo sei delle cime (nell'ordine, Aconcagua a gennaio, Denali a luglio, Kilimanjaro ed Elbrus a settembre, Vinson a novembre e il Monte Kosciuszko a dicembre). Seguirono poi tre tentativi non riusciti di scalare l'Everest, ultima cima dell'elenco, al termine dei quali Wells rinunci\u00f2 all'impresa su richiesta della moglie.\nNonostante la rinuncia del compagno, Bass prosegu\u00ec nell'intento, e coron\u00f2 il suo sogno il 30 aprile 1985. All'epoca stabil\u00ec anche il record di persona pi\u00f9 anziana (55 anni e 131 giorni) ad aver raggiunto la vetta pi\u00f9 alta del mondo, che ha resistito fino al 1994. Tent\u00f2 anche di riprendersi il record nel 2003, ma senza riuscirvi."}
{"id": "3084104", "revid": "297745", "url": "https://it.wikipedia.org/wiki?curid=3084104", "title": "Domenico Flabiano", "text": ""}
{"id": "3084106", "revid": "34263595", "url": "https://it.wikipedia.org/wiki?curid=3084106", "title": "NVidia CUDA", "text": ""}
{"id": "3084109", "revid": "290948", "url": "https://it.wikipedia.org/wiki?curid=3084109", "title": "Henry Louis Le Chatelier", "text": ""}
{"id": "3084111", "revid": "633110", "url": "https://it.wikipedia.org/wiki?curid=3084111", "title": "St. Etienne 1892", "text": "Il Revolver d'ordonnance mod\u00e8le 1892 l St. Etienne Mle 1892 era una rivoltella francese prodotto dalla Manufacture d'armes de Saint-\u00c9tienne come sostituto del Chamelot-Delvigne Mle 1873. Arma da fianco standard dell'Arm\u00e9e de terre durante la Prima guerra mondiale, era ancora in servizio insieme alla semiautomatica MAS Mle 35 durante la seconda guerra mondiale.\nStoria.\nQuesto revolver accompagn\u00f2 i soldati francesi nelle dure lotte coloniali e nelle sanguinose guerre mondiali, interessante per le singolari caratteristiche e per la nascita alquanto travagliata.\nAlla fine del 1884 gli Alti Comandi francesi decisero di mandare in pensione, anche se non fu cos\u00ec per molti anni, i vecchi revolver Mle 1873 e Mle 1874 in calibro 11 \u00d7 17,8 mm R con caricamento a polvere nera. Gli studi sulla futura nuova arma partirono sulla base del revolver d'ordinanza svizzero Schmidt M1882; si opt\u00f2 per un calibro di 8 mm e tra il 1887-8 nacquero i primi 1000 esemplari a titolo di studio presso la Manufacture d'armes de Saint-\u00c9tienne, denominati Mle 1887 non ottennero i risultati sperati, si elaboro quindi un Mle 1889. Fu tutto tempo sprecato visto che negli USA nacque dalla Colt il sistema a tamburo basculante. Questo comport\u00f2 la riprogettazione di quasi tutto il revolver, nacque cos\u00ec un modello transitorio denominato Mle 1891, prodotto in sole poche decine di esemplari, fino a giungere al revolver Mle 1892.\nSe la progettazione fu molto lenta, non fu cos\u00ec per la produzione: 5.000 esemplari nello stesso 1892, 20.000 nel 1893, fino ad arrivare al numero 176.103 nella fine del 1900. Dopo questa data il quantitativo della produzione fu incerto, inoltre la data di produzione fu marcata fino al 1915 e riprese dal 1921. Tra il 1916-18 furono prodotti pi\u00f9 di 500.000 esemplari dalla neutrale Spagna, visto la penuria di armi corte e che gli arsenali si erano orientati principalmente alla produzione di fucili. La produzione cess\u00f2 nel 1924 con un totale di circa 385.000 esemplari.\nTecnica.\nLa prima curiosit\u00e0 che si nota sul revolver Mle 1892 \u00e8 che l'arma ha un tamburo basculante sulla destra, molto scomodo per i tiratori destri. Questa soluzione fu adottata per non ritardare ancor pi\u00f9 la progettazione dell'arma dopo la comparsa del tamburo basculante, si decise quindi di sfruttare lo sportellino di caricamento sulla destra.\nPer il resto \u00e8 un revolver interamente in acciaio ad incastellatura chiusa con tamburo capace di 6 cartucce calibro 8 \u00d7 27 mm Lebel con espulsore a stella. Un'altra curiosit\u00e0 \u00e8 che le camere del tamburo sono numerate internamente da 1 a 6. Le mire sono costituite da un mirino spinato alla canna e una tacca di mira fresata sulla parte posteriore del revolver. L'impugnatura \u00e8 esile ma comoda, con guancette in legno zigrinate. L'arma si presenta brunita tranne il grilletto e il cane che sono rifiniti in giallo paglierino. Dopo aver aperto la cartella e asporto la guancetta sinistra, si possono notare i componenti di scatto numerati da 1 a 4, che stanno a rappresentare la sequenza di smontaggio di quest'ultimi.\nSul fianco destro compare la scritta in corsivo \"M.re d'Armes St. Etienne\", mentre sulla canna sempre in corsivo \"M.le 1892\". Sul fianco compare la data di produzione preceduta da una S. Inoltre sono presenti vari punzoni ispettivi e una E coronata, simbolo della fabbrica.\nQuesto revolver era accompagnato da una fondina in cuoio dotata di 6 alveoli per una ricarica completa. Dal 1909 comparvero al loro posto 3 alloggiamenti per altrettanti pacchetti, contenenti ognuno una ricarica completa. Inizialmente erano fondine da tracolla ma durante la prima guerra mondiale comparvero modelli da cinturone e modelli in tela."}
{"id": "3084113", "revid": "110157", "url": "https://it.wikipedia.org/wiki?curid=3084113", "title": "Coppa Italia 2009-2010 (calcio femminile)", "text": "L'edizione 2009-2010 \u00e8 stata la trentottesima della storia della Coppa Italia di calcio femminile. \u00c8 stata vinta dalla Reggiana, che ha cos\u00ec conquistato il suo terzo titolo nella competizione.\nSquadre partecipanti.\nAl torneo di Coppa Italia di calcio femminile sono iscritte le 12 squadre che di Serie A, le 24 squadre di Serie A2 e le 41 squadre di Serie B.\nSerie A2.\nGirone A\nGirone B\nSerie B.\nGirone A\nGirone B\nGirone C\nGirone D\nPrima fase.\nAlla prima fase hanno partecipato le squadre di Serie B e di Serie A2, eccetto il Graphistudio Campagna. Le gare della prima fase sono di sola andata e si sono disputate il 27 e il 28 settembre 2009.\nSeconda fase.\nAlla seconda fase hanno partecipato le squadre vincitrici della prima fase, il Graphistudio Campagna e nove delle dodici squadre di Serie A. Le gare sono di sola andata e si sono disputate il 3 e il 4 ottobre 2009.\nTerza fase.\nAlla terza fase hanno partecipato le squadre vincitrici della seconda fase pi\u00f9 Bardolino Verona, Tavagnacco e Torres. Le gare sono di sola andata e si sono disputate il 17 e il 18 ottobre 2009.\nQuarta fase.\nLe gare sono di sola andata e si sono disputate il 6 e il 7 marzo 2010.\nFase finale.\nLe sei squadre finaliste sono state divise in due gruppi da tre. Le vincenti dei due triangolari hanno giocato la finale in gara unica. La fase finale si \u00e8 disputata interamente presso il campo sportivo \u201cFrancesco Micale\u201d di Capo d'Orlando."}
{"id": "3084115", "revid": "47767", "url": "https://it.wikipedia.org/wiki?curid=3084115", "title": "Ebrahim", "text": ""}
{"id": "3084124", "revid": "329581", "url": "https://it.wikipedia.org/wiki?curid=3084124", "title": "Molone (satrapo)", "text": "All'inizio del regno di Antioco III il Grande (222 a.C.), Molone era gi\u00e0 il satrapo della Media; oltre a questa Molone ed il fratello Alessandro ricevettero il governo delle provincie settentrionali del regno.\nL'odio di Molone e del fratello contro Ermia, primo ministro del re Antioco, li port\u00f2 ad una aperta rivolta contro il sovrano. I primi due generali inviati contro i due fratelli vennero facilmente sconfitti e Molone si ritrov\u00f2 padrone di tutti i territori seleucidi oltre il fiume Tigri. Successivamente sorprese e sconfisse il generale Xeneta, che aveva attraversato il fiume. In questo modo Molone riusc\u00ec ad impadronirsi della citt\u00e0 di Seleucia sul Tigri e di gran parte della Mesopotamia.\nNel 220 a.C. Antioco stesso prese il comando delle operazioni. Molone fu abbandonato dalle sue truppe e si suicid\u00f2, in modo da non cadere vivo nelle mani del re. Tutti gli altri capi della ribellione seguirono l'esempio. Uno solo fugg\u00ec verso la Persia e, dopo aver ucciso la madre ed il figlio di Molone, riusc\u00ec a persuadere anche Alessandro a porre fine volontariamente alla sua vita."}
{"id": "3084131", "revid": "767487", "url": "https://it.wikipedia.org/wiki?curid=3084131", "title": "Miss Repubblica Ceca", "text": "Miss Repubblica Ceca (\"\u010cesk\u00e1 Miss\") \u00e8 un concorso di bellezza femminile che si tiene annualmente in Repubblica Ceca, e dal quale vengono selezionate le rappresentanti nazionali per i concorsi internazionali. Dal 2005, le vincitrici del concorso partecipano rispettivamente a Miss Universo, Miss Terra e Miss Intercontinental, a cui si \u00e8 aggiunto dal 2010 anche Miss Mondo. Il concorso \u00e8 organizzato e prodotto da Michaela Mal\u00e1\u010dov\u00e1, Miss Cecoslovacchia 1991 e direttrice di Miss Marketing s.r.o.\n\"Miss Mondo Repubblica Ceca\" (\"Miss\" \"\u010cesk\u00e9 republiky\") era un concorso parallelo a \"Miss Repubblica Ceca\" dal quale veniva selezionata la rappresentante ceca per Miss Mondo. Il concorso si \u00e8 tenuto annualmente dal 1989 al 2009."}
{"id": "3084135", "revid": "287204", "url": "https://it.wikipedia.org/wiki?curid=3084135", "title": "Endsville", "text": ""}
{"id": "3084136", "revid": "62748", "url": "https://it.wikipedia.org/wiki?curid=3084136", "title": "Le mariage de Figaro", "text": ""}
{"id": "3084137", "revid": "116944", "url": "https://it.wikipedia.org/wiki?curid=3084137", "title": "Beato Bernardo II di Baden", "text": ""}
{"id": "3084140", "revid": "116944", "url": "https://it.wikipedia.org/wiki?curid=3084140", "title": "Beato Bernardo di Baden", "text": ""}
{"id": "3084145", "revid": "6923", "url": "https://it.wikipedia.org/wiki?curid=3084145", "title": "Gruber Logistics", "text": "GRUBER Logistics \u00e8 un'azienda internazionale di logistica e trasporti a conduzione familiare con sede legale a Ora, provincia autonoma di Bolzano e altre 29 filiali in Italia, Austria, Germania, Paesi Bassi, Belgio, Romania ,Lituania, Russia e Cina.\nStoria.\nGRUBER Logistics \u00e8 stata fondata nel 1936 da Josef Gruber ed \u00e8 guidata dalla famiglia Gruber da 3 generazioni. Inizialmente operativa come mediatore della dogana e di trasporto, negli anni sessanta l'azienda iniziava a concentrarsi sul trasporto merci internazionale, inaugurando nel 1963 la prima filiale estera a Kiefersfelden in Germania.\nNel corso degli anni settanta l'azienda inizi\u00f2 ad investire in un proprio parco mezzi e ad incrementare la propria attivit\u00e0 nei vari settori della logistica. All'inizio degli anni ottanta il gruppo si concentrava sempre di pi\u00f9 sui trasporti eccezionali che oggi rappresentano una delle attivit\u00e0 per cui GRUBER Logistics \u00e8 maggiormente nota.\nAttivit\u00e0.\nIl gruppo a conduzione familiare dispone di un parco mezzi di oltre 850 unit\u00e0 e offre impiego a 1000 collaboratori. Al momento offre i seguenti servizi::\nFiliali.\nL'azienda ha 30 filiali in Europa e Asia:"}
{"id": "3084147", "revid": "21079", "url": "https://it.wikipedia.org/wiki?curid=3084147", "title": "Nodo figura otto", "text": ""}
{"id": "3084158", "revid": "339392", "url": "https://it.wikipedia.org/wiki?curid=3084158", "title": "Progressive thrash metal", "text": ""}
{"id": "3084160", "revid": "1305772", "url": "https://it.wikipedia.org/wiki?curid=3084160", "title": "Discografia di Colbie Caillat", "text": "La discografia di Colbie Caillat, una cantautrice pop, soul, R&amp;B e di musica acustica statunitense, consiste in due album, due EP e cinque singoli. Colbie \u00e8 diventata famosa grazie a Myspace. Dopo aver firmato un contratto con l'etichetta discografica Universal Republic Records, ha pubblicato il suo album di debutto nel 2007, \"Coco\" (2007), che ha venduto oltre due milioni di copie negli Stati Uniti ed \u00e8 stato certificato doppio disco di platino. Nel 2009 \u00e8 stato pubblicato il suo secondo album, \"Breakthrough\", che ha raggiunto la vetta della classifica americana, la \"Billboard\" 200. \u00c8 stato certificato disco d'oro per aver venduto oltre mezzo milione di copie."}
{"id": "3084173", "revid": "38120", "url": "https://it.wikipedia.org/wiki?curid=3084173", "title": "Le avventure di Alice nel paese delle meraviglie", "text": ""}
{"id": "3084177", "revid": "38120", "url": "https://it.wikipedia.org/wiki?curid=3084177", "title": "Alice nel paese delle meraviglie (film 1951)", "text": ""}
{"id": "3084180", "revid": "290948", "url": "https://it.wikipedia.org/wiki?curid=3084180", "title": "Bicchieri", "text": ""}
{"id": "3084183", "revid": "287204", "url": "https://it.wikipedia.org/wiki?curid=3084183", "title": "Giuseppe Merenda", "text": "Biografia.\nLa famiglia.\nGiuseppe Merenda, o Giuseppe Merenda Salecchi, discendente dall'antica famiglia forlivese dei Merenda, \u00e8 figlio di Fabrizio e della contessa Maddalena Salecchi di Faenza, ultima erede del proprio casato. Assumendone l'eredit\u00e0, i Merenda cominciano a chiamarsi Merenda Salecchi. Giuseppe ha come fratelli Paolo e Cesare.\nDa Forl\u00ec a Malta.\nDopo una prima formazione nella bottega forlivese del pittore Carlo Cignani, Giuseppe studia matematica ed architettura a Bologna.\nFra il 1710 ed il 1712, Giuseppe Merenda, ormai Cavaliere di Giustizia del Sovrano Militare Ordine Ospedaliero di San Giovanni di Gerusalemme, \u00e8 a Malta. Ha cos\u00ec l'occasione di viaggiare per il Mediterraneo, visitando le coste dell'Italia meridionale, della Sicilia, dell'Africa e della Spagna. Si dedica a rilievi cartografici ed architettonici.\nA Roma.\nNel 1713, si reca a Roma, dove rimane fino al 1715. Vi ottiene la carica di coppiere del cardinale Wolfgang Hannibal von Schrattenbach: ha cos\u00ec modo di diventare amico dell'antiquario tedesco Philipp von Stosch.\nA Roma, conosce anche Filippo Juvarra.\nInterludio forlivese.\nDel 1716 \u00e8 il ritorno a Forl\u00ec, dove il Merenda comincia ad operare come architetto.\nA lui si deve (1720) la realizzazione dell'Ospedale della Casa di Dio (attuale Biblioteca comunale), sempre a Forl\u00ec. Come nota Elisabetta Landi, il progetto riprende la tipologia dell'ospedale gerosolimitano de la Valletta, ossia la Sacra Infermeria.\nIl suo intervento si pu\u00f2 vedere anche nella Chiesa di Sant'Antonio Abate in Ravaldino, per la quale modifica un precedente progetto dell'architetto faentino Carlo Cesare Scaletti, che era stato chiamato a Forl\u00ec, proprio per tale lavoro, da Fabrizio Merenda.\nDel Merenda \u00e8 anche il progetto della cappella interna del Palazzo dei Signori della Missione.\nDi nuovo a Malta.\nNel 1723 il gran maestro Ant\u00f3nio Manoel de Vilhena lo richiama a Malta, per la progettazione di opere di fortificazione.\nIl fratello Cesare.\nNello stesso anno, il fratello Cesare (Forl\u00ec, 1700 - Roma 1754), dottore in utroque iure, si trasferisce a Roma come uditore del cardinale Francesco Borghese.\nCesare e Giuseppe si dedicano alla costituzione di un'importante raccolta di opere d'arte.\nGli ultimi anni.\nInfine Giuseppe Merenda rientra a Forl\u00ec, per trascorrervi gli ultimi anni di vita.\nOpere.\nA Forl\u00ec:"}
{"id": "3084184", "revid": "339392", "url": "https://it.wikipedia.org/wiki?curid=3084184", "title": "Lampadari", "text": ""}
{"id": "3084185", "revid": "767487", "url": "https://it.wikipedia.org/wiki?curid=3084185", "title": "Jehan de Nuevile", "text": "Jehan eredita il patrimonio alla morte di suo fratello maggiore, Eustache. Lui stesso muore entro il 1254, quando suo fratello minore, Gilles, risulta signore a Neuville. \nColart le Boutellier dedic\u00f2 una delle sue canzoni a Jehan. La canzone \"L'autrier par un matinet\", dedicata a Colart, potrebbe essere la risposta di Jehan, sebbene vi siano attribuzioni contrastanti. Lo Chansonnier du Roi (BnF fr.844) ascrive sedici \"chansons courtoises\" a Jehan nei suoi indici, bench\u00e9 sei di queste siano attribuite a due altri poeti, Gautier d'Espinal e Guiot de Dijon, nelle rubriche. Solo tre componimenti di Jehan sopravvivono con melodie nello Chansonnier du Roi e questi sono i suoi soli che appaiono in altri manoscritti:\nLe \"chansons\" di Jehan sono generalmente eptasillabiche e isometriche e tutte nella forma bar. Ci \u00e8 pervenuta con il nome di Jehan un \"complainte\", in una variante in antico francese del \"planh\" in antico occitano, una forma rara nella Francia settentrionale. La sua musica \u00e8 andata perduta. "}
{"id": "3084193", "revid": "1869172", "url": "https://it.wikipedia.org/wiki?curid=3084193", "title": "Mos\u00e8 di Valacchia", "text": "Biografia.\nFiglio del voivoda Vladislav III di Valacchia, Mos\u00e8 prese il potere nel 1529. Il potente voivoda Radu V de la Afuma\u021bi era stato da poco eliminato da una congiura dei suoi boiari ed i turchi, tramite il potente Maometto Bey Mihaloglu, avevano tentato di installare sul trono valacco Basarab VI, presunto figlio di Basarab V Neagoe.\nLa congiuntura politica interna ed esterna era delicatissima per Valacchia. Il Regno d'Ungheria, tradizionale appoggio anti-ottomano per i voivoda danubiani, era stato distrutto dal sultano Solimano il Magnifico (1520-1566) nella Battaglia di Moh\u00e1cs (1526). Sul fronte interno, il potere del principe era sempre pi\u00f9 minato dal potere dei boiari, con il rischio che una famiglia nobile si ribellasse alla corona e fornisse un re fantoccio all'Impero ottomano per controllare il paese (esattamente quanto successo con il voivoda dei ribelli Craiove\u0219ti, Basarab V Neagoe).\nPer evitare conflitti con i turchi, Mos\u00e8 si offr\u00ec di prestare aiuto agli inviati di Solimano, Dr\u0103gan din Meri\u0219ani e Neagoe din Peri\u0219, inviati nella citt\u00e0 di Sibiu per ottenere la sottomissione dei Sassoni di Transilvania al sovrano filo-ottomano Giovanni I d'Ungheria. Quando per\u00f2 le forze di Solimano vennero sconfitte nell'Assedio di Vienna, Mos\u00e8 misconobbe la sudditanza verso la Sublime Porta e si alle\u00f2 con Ferdinando d'Asburgo e con il voivoda di Moldavia Petru IV Rare\u0219.\nLa svolta anti-ottomana di Mos\u00e8, appoggiata dai soli Craiove\u0219ti, scaten\u00f2 il malcontento dei boiari. Il voivoda decise allora di sbarazzarsi degli oppositori: il 15 febbraio 1530, mentre sposava una Craiove\u0219ti, Mos\u00e8 fece arrestare ed uccidere buona parte degli oppositori, inclusi Dr\u0103gan e Neagoe. I superstiti ripararono in territorio ottomano ed elessero principe il Dr\u0103cule\u0219ti Vlad VII \u00cenecatul. Attaccato in maggio da Vlad, in giugno Mos\u00e8 si nascondeva presso Sibiu. Il 24 agosto, forte di rinforzi inviati dagli Asburgo, Mos\u00e8 mosse verso la Valacchia attraverso il Passo di Ruc\u0103r-Bran. Si congiunse alle truppe dei Craiove\u0219ti presso Slatina ed affront\u00f2 Vlad, il 29 agosto, nella Battaglia di Vii\u0219oara. Lo scontro si concluse con una netta vittoria di Vlad VII e con la morte di Mos\u00e8."}
{"id": "3084197", "revid": "470852", "url": "https://it.wikipedia.org/wiki?curid=3084197", "title": "Tirreno-Adriatico 2006", "text": "La Tirreno-Adriatico 2006, quarantunesima edizione della corsa e valevole come seconda prova del circuito UCI ProTour, si svolse in sette tappe dall'8 al 14 marzo 2006 e affront\u00f2 un percorso totale di 1090\u00a0km con partenza da Tivoli e arrivo a San Benedetto del Tronto. Fu vinta dall'olandese Thomas Dekker della Rabobank si impose in 27h32'14\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Acqua &amp; Sapone-Adria Mobil, Team Barloworld, Ceramiche Panaria-Navigare, Naturino-Sapore di Mare e Team LPR."}
{"id": "3084198", "revid": "767487", "url": "https://it.wikipedia.org/wiki?curid=3084198", "title": "Albatross (Fleetwood Mac e Christine McVie)", "text": "Albatross \u00e8 uno split album pubblicato nel 1977 per la CBS dai Fleetwood Mac e da Christine Perfect meglio conosciuta come Christine McVie.\nContiene registrazioni effettuate tra il 1967 ed il 1969 quando Christine Perfect era la cantante del gruppo dei Chicken Shack."}
{"id": "3084200", "revid": "287204", "url": "https://it.wikipedia.org/wiki?curid=3084200", "title": "Everytime We Touch (singolo)", "text": ""}
{"id": "3084215", "revid": "113757", "url": "https://it.wikipedia.org/wiki?curid=3084215", "title": "Death &amp; roll", "text": ""}
{"id": "3084236", "revid": "59976", "url": "https://it.wikipedia.org/wiki?curid=3084236", "title": "Centre National d'\u00c9tudes Spatiales", "text": ""}
{"id": "3084239", "revid": "463126", "url": "https://it.wikipedia.org/wiki?curid=3084239", "title": "Modelli molecolari", "text": ""}
{"id": "3084244", "revid": "59976", "url": "https://it.wikipedia.org/wiki?curid=3084244", "title": "Centro spaziale guianese", "text": ""}
{"id": "3084246", "revid": "124808", "url": "https://it.wikipedia.org/wiki?curid=3084246", "title": "So Random", "text": ""}
{"id": "3084250", "revid": "119164140", "url": "https://it.wikipedia.org/wiki?curid=3084250", "title": "Novara Calcio 2008-2009", "text": "Questa voce raccoglie le informazioni riguardanti il Novara Calcio nelle competizioni ufficiali della stagione 2008-2009.\nStagione.\nNella stagione 2008-2009 il Novara ha disputato il nono campionato di Lega Pro Prima Divisione (Serie C1) della sua storia.\nMaglie e sponsor.\nLo sponsor tecnico \u00e8 Nike, mentre lo sponsor ufficiale \u00e8 Banca Popolare di Novara.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3084260", "revid": "110157", "url": "https://it.wikipedia.org/wiki?curid=3084260", "title": "Episodi di Weeds (sesta stagione)", "text": "La sesta stagione della serie televisiva Weeds \u00e8 andata in onda negli Stati Uniti a partire dal 16 agosto 2010 al 15 novembre 2010 su Showtime.\nIn Italia la stagione \u00e8 stata trasmessa dall'11 luglio al 22 agosto 2013 su Rai 4, senza l'indicazione del titolo italiano degli episodi. I titoli italiani sono stati inseriti nel 2016 per lo streaming della serie su Netflix."}
{"id": "3084274", "revid": "287204", "url": "https://it.wikipedia.org/wiki?curid=3084274", "title": "Aleksej Vladimirovi\u010d Stan\u010dinskij", "text": "Biografia.\nInizi\u00f2 a comporre musica ed eseguire i suoi primi lavori sin dall'et\u00e0 di sei anni. Nel 1899 la famiglia si trasfer\u00ec a Loga\u010devo. Dal 1904 Stan\u010dinskij periodicamente si recava a Mosca, dove studiava privatamente pianoforte con Joseph Levine, armonia e contrappunto con Konstantin \u0116jges, e composizione con Nikolaj \u017diljaev e Gre\u010daninov. Gre\u010daninov present\u00f2 il giovane musicista a Sergej Taneev, nella cui classe al Conservatorio di Mosca si iscrisse nel 1907 (nel contempo perfezionando lo studio pianistico con Konstantin Igumnov).\nDopo la morte del padre, avvenuta nel 1908, Stan\u010dinskij ridusse la sua attivit\u00e0 di musicista ed inizi\u00f2 ad avere disturbi allucinatori e nervosi. Fu ricoverato per un anno in un ospedale psichiatrico, ma nonostante le sue condizioni migliorassero, i medici lo giudicarono incurabile.\nQuando Stan\u010dinskij riprese a comporre, il suo stile apparve pi\u00f9 maturo e libero dalle influenze riscontrabili nelle opere precedenti. Le pi\u00f9 eminenti personalit\u00e0 musicali di Mosca indicarono in lui la nuova stella nascente, e i suoi lavori cominciarono a godere di una certa notoriet\u00e0.\nNel 1910 inizi\u00f2 a studiare e raccogliere canti popolari, avvicinandosi nello stesso periodo alla musica di Aleksandr Skrjabin e Nikolaj Medtner. Alla fine del 1913 Stan\u010dinskij riprese i suoi studi con \u0116jges e nel 1914 partecip\u00f2 a un concerto collettivo nella Sala Piccola del Conservatorio di Mosca, eseguendo proprie composizioni. Il concerto riscosse grande successo, ma non esercit\u00f2 un'influenza positiva sulla salute gi\u00e0 provata del giovane musicista. Nell'ottobre del 1914 Stan\u010dinskij venne rinvenuto cadavere in un fiume, subito dopo il suo ritorno dalla Crimea in Loga\u010devo. Le precise circostanze della sua morte non furono mai chiarite.\nOpere.\nLa maggior parte delle opere di Stan\u010dinskij rimasero in manoscritto durante la sua vita e fino al 1920, poi grazie al supporto di Anatolij Aleksandrov e Nikolaj \u017diljaev alcune di esse vennero pubblicate, e nel 1960 venne data alle stampe la collezione completa dei suoi pezzi per pianoforte.\nNei primi lavori Stan\u010dinskij aveva molteplici stili. Cos\u00ec, la \"sonata in mi bemolle minore\" (1906) rivela le caratteristiche intonazioni di Skrjabin, e sfumature dei \"pezzi lirici\" di Edvard Grieg. In altre opere le sequenze armoniche, prese a prestito dalla musica folk, si sovrappongono con quelle di Modest Mussorgskij. I \"preludi\", scritti nel 1907, mostrano la scala armonica in espansione, originalit\u00e0 e inventiva ritmica della scrittura polifonica. Nelle opere scritte dopo il 1908, il compositore speriment\u00f2 complesse dimensioni asimmetriche, utilizzando un fraseggio pi\u00f9 conciso, in parte foriero di neoclassicismo. Come Igor' Stravinskij, alla fine del 1910, Stan\u010dinskij ha usato in stretto contatto fra di loro le scale diatonica, ottotonica ed esatonale e come fonte melodica i motivi popolari russi. I pochi ultimi suoi scritti rivelano destrezza nell'uso della polifonia."}
{"id": "3084283", "revid": "400518", "url": "https://it.wikipedia.org/wiki?curid=3084283", "title": "Alexei Stanchinsky", "text": ""}
{"id": "3084285", "revid": "400518", "url": "https://it.wikipedia.org/wiki?curid=3084285", "title": "Stanchinsky", "text": ""}
{"id": "3084292", "revid": "400518", "url": "https://it.wikipedia.org/wiki?curid=3084292", "title": "Alexei Vladimirovich Stanchinsky", "text": ""}
{"id": "3084293", "revid": "287204", "url": "https://it.wikipedia.org/wiki?curid=3084293", "title": "Aleksej Vladimirovic Stancinskij", "text": ""}
{"id": "3084301", "revid": "228587", "url": "https://it.wikipedia.org/wiki?curid=3084301", "title": "American Historical Association", "text": "L'American Historical Association (AHA) \u00e8 la pi\u00f9 grande e antica societ\u00e0 di storici e di professori di storia degli Stati Uniti. Fondata nel 1884, l'associazione promuove gli studi storici, l'insegnamento della storia, e la preservazione e l'accesso agli archivi di materiali storici.\nAttivit\u00e0 attuali.\nIn quanto organizzazione che si occupa di ogni aspetto della professione degli storici, l'AHA collabora con altre organizzazioni storiche e ha il ruolo di pubblico difensore nel settore. L'associazione definisce le regole etiche e le buone norme da applicare nello svolgimento della professione, in particolare attraverso lo \"Statement on standards of professional conduct\" (la \"Dichiarazione delle regole di condotta professionale\"). L'AHA definisce inoltre gli standard qualitativi per l'insegnamento e per i libri di storia, sebbene abbiano avuto un'influenza limitata, e si impegna per influenzare le politiche in materia storica attraverso l'organizzazione \"National Coalition for History\".\nCinque volte l'anno, l'associazione pubblica la rivista \"The American Historical Review\", la maggiore rivista accademica completamente dedicata alla storia, contenente studi e recensioni, e \"Perspectives on History\", la rivista mensile dedicata alla professione dello storico. Nel 2006 l'AHA cre\u00f2 un blog centrato sugli avvenimenti accaduti a proposito della storia e sulle iniziative e ricerche dell'AHA.\nL'associazione organizza un raduno ogni anno, a gennaio, a cui partecipano oltre 5000 storici da ogni parte degli Stati Uniti per discutere delle ultime ricerche, cercare posti di lavoro e confrontarsi per svolgere al meglio la professione di storici e insegnanti. Simultaneamente tengono i loro raduni molte societ\u00e0 di storia affiliate. Il sito web dell'associazione offre numerose statistiche della diffusione della storia nel mondo e del numero di insegnanti presenti e un ampio archivio ricco di materiale storico.\nStoria.\nCome evidenziato da James J. Sheehan nel 2005, l'associazione ha sempre cercato di rappresentare diversi ordini professionali, inclusi archivisti, membri di societ\u00e0 di storia locali o nazionali, insegnanti e storici, che ad essa si sono sempre rivolte per ottenere rappresentanza e supporto, ma non sempre con i risultati desiderati. I primi leader della storia dell'associazione erano solitamente nobili con abbastanza tempo libero e mezzi per scrivere molti dei capolavori storiografici del XIX secolo, come George Bancroft, Justin Winsor e James Ford Rhodes, e inizialmente l'associazione si \u00e8 dedicata a trovare un senso comune di quale fosse il suo scopo e a raccogliere materiali per ricerche.\nStandard di pubblicazione.\nSin dal principio l'associazione \u00e8 stata dominata da storici impiegati in college e universit\u00e0, e ha ricoperto un ruolo cruciale nel definire gli interessi di quella categoria professionale. Il primo presidente dell'associazione Andrew Dickson White, era infatti preside della Cornell University, e il suo primo segretario, Herbert Baxter Adams, compil\u00f2 all'Universit\u00e0 Johns Hopkins uno dei primi programmi di dottorato a prevedere seminari secondo il modello tedesco. L'indicazione pi\u00f9 chiara di questa corrente storiografica fu lo sviluppo nel 1895 dell\"'Americal Historical Review\", la rivista statunitense di storia che seguiva il modello dei periodici di storia europei e che era formata da storici dislocati nelle pi\u00f9 importanti universit\u00e0 degli Stati Uniti. Sotto la guida del primo editore, J. Franklin Jameson, la rivista pubblic\u00f2 su ogni numero un gran numero di lunghi saggi accademici, dopo che avevano subito la revisione di altri accademici e ottenuto l'approvazione dell'editore. Ogni numero conteneva anche la recensione di numerosi testi storiografici secondo le nuove regole professionali e gli standard accademici che venivano insegnati ai dottorandi nelle pi\u00f9 importanti universit\u00e0. Attraverso l'American Historical Review, conclude Sheenan, \"un aspirante accademico poteva imparare in cosa consistesse la professione di un certo tipo di storico\".\nMeringolo ha messo a confronto la storiografia accademica e quella pubblica. La storiografia pubblica \u00e8 quella rappresentata dai musei e dai movimenti per il recupero e la conservazione della storia, e, a differenza della storiografia accademica, la storiografia pubblica \u00e8 solitamente un'attivit\u00e0 collaborativa, non si basa necessariamente su ricerche di livello primario, \u00e8 pi\u00f9 democratica nella sua aperta partecipazione e non aspira a una obiettivit\u00e0 storica assoluta. Sebbene l'approccio della storiografia pubblica fosse presente agli albori dell'AHA, se ne distacc\u00f2 negli anni Trenta del XX secolo a causa delle differenze di metodologia, obiettivo e scopo.\nGli accademici insistevano su una prospettiva che andava al di l\u00e0 delle particolarit\u00e0 locali, considerando il contesto nazionale e internazionale, e su una metodologia che seguisse il modello scientifico. A tal fine l'associazione promuove attivamente l'eccellenza nella ricerca storiografica, e per questo pubblica una serie di rapporti annuali attraverso lo Smithsonian Institution e, dal 1898, l'American Historical Review, in cui stabilisce gli standard della ricerca storiografica.\nInsegnamento e Comitato dei sette.\nNell'area dell'insegnamento, il \"Committee of Seven Report\" (\"Rapporto del comitato dei sette\") a proposito di \"The Study of History in Schools\" (\"Lo studio della storia nelle scuole\") ha definito in gran parte il modo in cui la storia dovrebbe essere insegnata nelle scuole secondarie come preparazione al college, e si \u00e8 inserita nel dibattito sul modo in cui la materia si dovrebbe affiancare agli altri studi sociali. L'associazione ha anche avuto un ruolo cruciale come gruppo di pressione per ottenere la preservazione e la protezione degli archivi documentali da parte del governo centrale. Dopo un'intensa attivit\u00e0 di lobbying svolta dal segretario dell'AHA Waldo Leland e da J. Franklin Jameson, nel 1934 il Congresso statunitense cre\u00f2 la \"National Archives and Records Administration\", un'agenzia indipendente deputata a tale scopo.\nMentre gli interessi della storiografia accademica prendeva il sopravvento, altre aree e attivit\u00e0 furono gradualmente messe da parte dall'associazione per concentrarsi su progetti relativi alle ricerche originali e alle pubblicazioni accademiche.\nSviluppi recenti.\nNegli ultimi anni l'associazione sembra aver riconosciuto l'eccessiva inclinazione per la ricerca accademica e ha cercato un dialogo col crescente movimento per la storiografia pubblica. Al contempo sembra anche che l'associazione abbia fatto un passo indietro nei suoi sforzi di porsi come guida tra gli storici accademici. Nel 1987 ha iniziato a esaminare casi di inadempienza professionale, ma ha smesso nel 2005 poich\u00e9 \"si \u00e8 dimostrato inefficace nel contrastare l'inadempienza nella professione storiografica\".\nPresidenti.\nI presidenti dell'American Historical Association vengono eletti annualmente:"}
{"id": "3084304", "revid": "287204", "url": "https://it.wikipedia.org/wiki?curid=3084304", "title": "Antologia temporale", "text": "Antologia temporale: Tutto in una notte \u00e8 un concerto live della Premiata Forneria Marconi tenutosi il 2 febbraio 2010 al Teatro Saschall di Firenze.\nIl concerto.\nIl concerto si prepone come obiettivo da parte del gruppo quello di eseguire in una sola notte la maggior parte del loro grande repertorio ed \u00e8 diviso in tre parti. Nella prima la Premiata Forneria Marconi esegue per la prima volta dal vivo tutta \"La buona novella\" di Fabrizio De Andr\u00e9 con i propri arrangiamenti (nel disco originale il gruppo aveva gi\u00e0 suonato con la formazione de I Quelli), il progetto del gruppo \u00e8 quello di farne un album che uscir\u00e0 poi in aprile, e la sera del concerto la band esegue anche i brani inediti che fanno da intermezzi ai vari brani deandreiani. Nella seconda parte il gruppo fa rivivere i suoi pi\u00f9 grandi successi, cominciando con una cover del celebre pezzo dei King Crimson \"21st Century Schizoid Man\", brano che li ha fatti radicalmente cambiare e maturare passando dal beat degli anni '60 al progressive rock dei '70; della collaborazione con De Andr\u00e9 vengono eseguiti solo tre brani: \"Un Giudice\", \"Volta la Carta\" e la scatenata versione di \"Un pescatore\", subito dopo lo struggente assolo di \"Peninsula\" con chitarra classica di Franco Mussida viene introdotta \"Dolcissima Maria\" e un improvvisato assolo di basso di Patrick Djivas introduce \"Maestro della Voce\"; \"La carrozza di Hans\" viene eseguita in conclusione della seconda parte e si presenta notevolmente riarrangiata in alcuni passaggi. Nella terza parte di concerto il gruppo esegue tre brani dell'ultimo album in studio Stati di immaginazione completamente strumentali con l'ausilio di immagini su un maxischermo posto sul fondo del palco, subito dopo la band esegue i bis finali tipici del suo repertorio ovvero \"Impressioni di settembre\" e \"Celebration\".\nIl concerto \u00e8 diventato famoso per la sua straordinaria lunghezza e incredibile longevit\u00e0, lo spettacolo \u00e8 iniziato alle 20.30 ed \u00e8 finito intorno alle 00.30. \"La buona novella\" con gli arrangiamenti PFM non era mai stata eseguita prima dal vivo, in pi\u00f9 per l'occasione la PFM present\u00f2 in anteprima il progetto di farne un album e suon\u00f2 anche i pezzi inediti contenuti poi nell'omonimo album che sarebbe uscito ad aprile. La versione del concerto de \"La carrozza di Hans\" presenta numerosi nuovi accorgimenti musicali.\nDurante l'ultima parte del concerto, per i pezzi provenienti da \"Stati di Immaginazione\", viene utilizzato un maxischermo posto sul fondo del palco su cui appaiono immagini che si ispirano alla musica prodotta live dal gruppo.\nNel 1979 il gruppo si accord\u00f2 con De Andr\u00e9 per iniziare la famosa collaborazione proprio al Teatro Saschall di Firenze, che all'epoca si chiamava ancora Teatro Tenda.\nIl Teatro Saschall di Firenze, dove \u00e8 avvenuto il concerto, si trova proprio in Via Fabrizio De Andr\u00e9.\nTracce.\nPARTE 1 - La Buona Novella\nPARTE 2 - PFM canta De Andr\u00e9; PFM 40 e 1 minuto...\nPARTE 3 - Stati di Immaginazione; Bis"}
{"id": "3084307", "revid": "15756", "url": "https://it.wikipedia.org/wiki?curid=3084307", "title": "Economia della Repubblica Popolare Cinese", "text": "L'economia della Repubblica Popolare Cinese \u00e8 oggi un'economia socialista di mercato, come risultato di anni di trasformazioni a partire gi\u00e0 dal 1992 con lo storico documento approvato dal XIV Congresso del Partito che introdusse ufficialmente tale termine (). Dopo la rivoluzione culturale, Deng Xiaoping ei suoi alleati hanno lanciato la \"riforma e apertura (\u6539\u9769\u5f00\u653e)\" della Cina dal 1978. Le riforme furono ulteriormente enfatizzate nel 1992 durante il famoso \"Tour del Sud\" di Deng.\nOggi persistono ancora alcune forme tipicamente socialiste, come il piano quinquennale e la propriet\u00e0 della terra che rimane dello stato, ma sussistono in alcuni settori forme economiche simili a quelle dei paesi capitalisti. Fino al 2013 il PIL del paese \u00e8 cresciuto con una media del 10% per circa 30 anni, trasformando la Cina da una arretrata economia agricola ad una potenza economica mondiale. Bloomberg Economics stima per il 2021 una crescita del PIL della Cina che va dal 8,2% al 9,3%.\nIn quanto a PIL pro capite nominale, la Cina si classifica 59\u00aa al mondo nel 2020 a 10.582 $, e 73\u00aa per PIL PPA a 17.205 $ secondo il Fondo Monetario Internazionale. La Cina \u00e8 l'esportatore pi\u00f9 grande al mondo, con gli Stati Uniti, mentre \u00e8 il secondo importatore pi\u00f9 grande dopo quest'ultimo paese. Le province costiere della Cina quali Zhejiang, Jiangsu, Fujian e Guangdong sono generalmente pi\u00f9 industrializzate e sviluppate delle provincie interne alla Cina.\nL'economia cinese sta tuttora vivendo un momento di transizione e di grande cambiamento. Lo sradicamento completo della povert\u00e0, la diminuzione della diseguaglianza sociale, la soluzione dei problemi ambientali sono grandi sfide, definite dal presidente della Repubblica Popolare Cinese Xi Jinping parte del sogno cinese (), nuovo slogan entrato a far parte del gergo socialista cinese.\nStoria.\nEra maoista.\nNel 1949, alla presa del potere del Partito Comunista Cinese, la Cina si trovava devastata da anni di guerra civile e guerra con il Giappone, con infrastrutture carenti ed una economia fragilissima. La fuga del partito nazionalista Kuomintang nell'isola di Taiwan nel 1948 aveva inoltre lasciate vuote le casse dell'erario in quanto il Kuomintang aveva trasferito le riserve aurifere e le riserve di valute estere nell'isola lasciando il governo del partito comunista senza alcuna valuta estera per il commercio .\nSin dalla creazione del partito comunista, vi fu un grande sforzo nel riportare crescita economica al paese. Forti controlli sull'erario e sulla funzione monetaria ridussero la rampante inflazione verso la fine del 1950. Tuttavia tale obiettivo fu raggiunto reprimendo il settore privato, da piccole a grandi imprese dal 1951 al 1952. Ci\u00f2 fu eseguito in campagne anti-capitaliste, le quali imponevano pesanti multe ai privati. I leader comunisti erano d'accordo nell'obiettivo di costruire un forte settore di industria pesante (assente al tempo) e ridurre la produzione di beni secondari, ed utilizzare le risorse dei privati per costruire la \"nuova Cina\".\nIl nuovo governo nazionalizz\u00f2 il sistema bancario del paese e port\u00f2 valute e credito sotto rigido controllo statale. Controll\u00f2 i prezzi stabilendo associazioni per il commercio, e increment\u00f2 le entrate dell'erario tassando il settore agricolo. A met\u00e0 anni cinquanta, tuttavia, il partito non era ancora riuscito a rilanciare l'economia, le ferrovie rimanevano per buona parte inagibili e la produzione agricola ed industriale erano ancora a livelli prebellici.\nI leader comunisti riuscirono a ridistribuire i terreni agricoli come promesso due anni dopo la presa del potere, eliminando, spesso violentemente, i proprietari terrieri ed elargendo i loro beni ai meno abbienti.\nNel 1958 Mao cerc\u00f2 di rilanciare l'economia cinese: cominci\u00f2 in quel periodo il programma economico del Grande Balzo in Avanti. I contadini furono riorganizzati in enormi comuni dove ciascuno riceveva un impiego assegnato in stile militare. I contadini furono persuasi a non affidarsi alla famiglia ma ad un sistema comunale di cucine, mense e asili nido. Gli stipendi venivano assegnati secondo la morale comunista del \"Dare a ciascuno secondo la sua necessit\u00e0\". I cittadini furono incitati ad incrementare la produzione di acciaio del Paese stabilendo fornaci nel proprio cortile, cos\u00ec da poter raggiungere e superare l'Occidente. Tuttavia, il programma si rivel\u00f2 un grande balzo all'indietro. Obiettivi esagerati resero le produzioni inefficienti o ridussero all'inutilizzabilit\u00e0 la produzione di acciaio, mentre statistiche falsificate fecero credere ai leader cinesi di vivere in un miracolo industriale ed economico. Nel 1960 la produzione agricola si ridusse pericolosamente, e larghe fette della popolazione dovettero subire malnutrizione se non devastanti carestie.\nGli anni successivi furono migliori e la Cina riusc\u00ec a crescere ed a consolidare in parte la propria economia. La produzione agricola e quella industriale ritornarono ai livelli di base e la produttivit\u00e0 aument\u00f2. La calma fin\u00ec nel 1966, quando Mao decise di avviare la rivoluzione culturale cinese. Sotto i suoi ordini, dovevano esser distrutti i \"quattro vecchi\": \"vecchie idee, vecchia cultura, vecchie usanze e vecchie abitudini\". Vennero chiuse universit\u00e0 e scuole, e gli studenti divennero parte delle guardie rosse, le quali furono poi mandate in giro per il paese ad esportare la rivoluzione. Il progetto si concretizz\u00f2 in pestaggi, torture e violenza di ogni genere contro chiunque fosse minimamente sospettato di essere portatore del vecchio, oppure contro le idee di Mao o delle guardie rosse stesse.\n1978-1990.\nNel 1978 cominciarono le riforme economiche di Deng Xiaoping, Hu Yaobang e Zhao Ziyang, leader pragmatici che al contrario di Mao non diedero grande peso all'ideologia o alla coerenza con il pensiero marxista/maoista. Ci\u00f2 venne espresso in modo sintetico da Deng: \"Non importa se un gatto \u00e8 bianco o nero, basta che catturi topi\". Una volta consolidato il loro potere, cominciarono un processo di riforma istituzionale e di ristrutturazione economica per poter risollevare il Paese dal disastro economico ed umanitario dell'era maoista. Assumendo un approccio pi\u00f9 pragmatico all'economia ed ai problemi sociali della Cina, furono gradualmente ed in maniera sperimentale introdotti elementi basilari di mercato. Inoltre, nel pensiero socialista cinese si consolid\u00f2 l'idea che la stabilit\u00e0 politica e sociale del paese era strettamente correlata alla produttivit\u00e0 economica ed al benessere economico dei suoi cittadini. Incrementare i propri averi od il proprio stipendio non venivano pi\u00f9 considerati tab\u00f9.\nIl progetto si presentava arduo, dato lo stato in cui si trovava l'economia del paese. I grandi progetti economici del passato avevano fallito e la leadership non si poteva permettere altri gravi errori. Ci\u00f2 rese la leadership maggiormente favorevole ad un approccio graduale e sperimentale, che vide le riforme economiche implementate unicamente in particolari regioni (invece che in tutto il Paese). Tale approccio permise alla leadership di capire quali sistemi produttivi fossero pi\u00f9 adatti alla condizione cinese o locale (dato le massicce differenze geografiche ed economiche della Cina) e, qualvolta un esperimento si dimostrava di successo, veniva imitato da altre simili regioni o veniva sponsorizzato dal governo centrale. Ad aiutare tale approccio fu la struttura amministrativa della Cina, la quale \u00e8 altamente decentralizzata. Il fallimento di una regione non significava fallimento in altre province, permettendo dunque continua sperimentazione regionale.\nUna delle iniziali riforme fu quella dell'agricoltura. Uno dei gravi problemi della agricoltura maoista era la pianificazione centrale, la quale non prendeva in considerazione le caratteristiche territoriali delle regioni in cui veniva programmata, portando all'esaurimento del suolo e ad inefficienza. Deng promosse la sperimentazione in alcune regioni di modelli alternativi di agricoltura, senza tuttavia rendere il terreno ufficialmente privato. A cominciare furono le povere aree montuose dello Anhui, per poi essere successivamente imitato da altre regioni. L'esperimento di maggior successo fu quello di lasciare ai contadini il diritto di tenere le produzioni che sorpassavano le quote di produzione (le quali erano generalmente basse). Ci\u00f2, anche se non ufficialmente, consisteva praticamente nel dare in affitto il terreno ai contadini, con l'affitto consistente nella quota consegnata allo Stato. Il rimanente poteva essere venduto dai contadini, incentivandoli dunque a coltivare in modo pi\u00f9 produttivo. Le comuni in tale sistema vennero dissolti, ed i terreni assegnati a singole famiglie. Nel giro di un solo anno la produzione di grano nelle regioni riformate increment\u00f2 del 30%, e fu raddoppiata la produzione di cotone, canna da zucchero, tabacco e frutta. Negli anni successivi tutte le province della Cina abbandonarono il sistema delle comuni ed introdussero tali riforme agrarie, facendo balzare la produzione agricola del paese.\nProduzione industriale e commercio con l'estero erano altri nodi importanti da risolvere. Anche in questo caso fu critico l'approccio sperimentale. Furono in questo caso aperte zone economiche speciali, nelle quali furono permessi investimenti stranieri, fra cui molto nota \u00e8 la zona di Shenzhen, seguita da numerose zone costiere le quali erano adatte all'esportazione. Nel Paese erano completamente assenti necessarie istituzioni, conoscenza delle pratiche di commercio internazionale e fiducia negli investitori stranieri. Negli anni ottanta furono aumentate le zone che potevano ricevere investimenti stranieri con ridotta burocrazia, necessarie infrastrutture (porti, ferrovie e strade) ed esenzioni fiscali. Ulteriori leggi quali regolamenti per i contratti e diritti d'autore furono passate per aumentare la fiducia di imprese straniere. Fra i pi\u00f9 grandi investitori iniziali fu Hong Kong, la quale fu il motore principale degli investimenti stranieri, a causa principalmente della prossimit\u00e0 culturale e geografica con la Cina. Seguirono riforme nell'industria, fisco, finanza, prezzi e forza lavoro, implementate diversamente attorno alla Cina.\n1990-2000.\nDopo il massacro di piazza Tiananmen nel 1989, riforministi di alto livello come Zhao Ziyang furono rimossi dalle loro posizioni e le riforme economiche entrarono in stagnazione. All'inizio del 1992, Deng Xiaoping fece il suo famoso \"Tour del Sud\" a Shenzhen, Zhuhai e in altri luoghi della Cina meridionale, rilanciando le riforme economiche e salvando il mercato dei capitali cinese. I riformisti, incluso Zhu Rongji, furono promossi a posizioni di primo piano.\nDurante gli anni novanta l'economia cinese continu\u00f2 a crescere rapidamente con una media del 10,43%, tuttavia subendo una forte inflazione, la quale raggiunse il 20% nel 1994. La crisi finanziaria asiatica colp\u00ec il Paese solo marginalmente, per via dei forti controlli sui capitali investiti nel Paese ed in particolare a causa della inconvertibilit\u00e0 internazionale dello yuan. Ci\u00f2 permise al paese di crescere nonostante il forte rallentamento delle economie della regione. Tuttavia in questo periodo la Cina fu affetta da forti livelli di disoccupazione causati dalla privatizzazione massiccia delle aziende statali.\nNonostante il successo e la crescita della economia cinese nel ventennio del periodo, rimanevano molti nodi quali la modernizzazione del settore finanziario e del settore statale. Pi\u00f9 della met\u00e0 delle aziende statali del Paese erano inefficienti e subivano perdite. Durante il quindicesimo congresso nazionale del Partito Comunista Cinese del 1997, il presidente Jiang Zemin annunci\u00f2 il piano di vendere, unire oppure chiudere una grande fetta delle aziende statali, per favorire lo sviluppo di un settore privato pi\u00f9 produttivo e redditizio. Il piano fu accettato dal IX Congresso nazionale del popolo nel 1998. Nel 2000 la Cina dichiar\u00f2 che il piano di privatizzazione era stato un successo e che la maggior parte delle aziende pubbliche erano ora redditizie.\n2000\u20132010.\nNel 2003 il Partito Comunista Cinese avvi\u00f2 numerosi emendamenti alla Costituzione della Repubblica Popolare Cinese, permettendo per la prima volta nella repubblica popolare la protezione costituzionale della propriet\u00e0 privata. Ci\u00f2 tuttavia escludeva la propriet\u00e0 dei terreni, i quali rimangono tuttora ufficialmente propriet\u00e0 dello Stato. Nello stesso periodo il governo si impegn\u00f2 ad abbassare la disoccupazione (attorno a 8-10% nelle aree urbane), e bilanciare la diseguaglianza sociale del paese, mantenendo una forte crescita economica e ponendo maggiore enfasi sulla protezione ambientale. Il Congresso nazionale del popolo approv\u00f2 tale piano nel marzo del 2004.\nNella riunione dell'ottobre 2005 il partito approv\u00f2 l'undicesimo piano economico quinquennale (2006-2010) per costruire una armoniosa societ\u00e0 comunista, la quale mirava ad una pi\u00f9 equa distribuzione delle ricchezze del paese (l'ineguaglianza era difatti salita a livelli imbarazzanti per un regime socialista), con un sistema di istruzione, sanit\u00e0 e prevenzione sociale rafforzato. Il programma, approvato nel marzo 2006 dal Congresso nazionale del popolo, inoltre sanciva una crescita pi\u00f9 bassa attorno a 45% nei cinque anni, ed una riduzione del 20% dell'utilizzo di energie per unit\u00e0 di PIL entro il 2010.\nL'economia cinese crebbe con una media del 10% tra il 1990 ed il 2004. L'economia crebbe al di sopra del 10% gli anni successivi, nonostante i tentativi del governo cinese di rallentarne la crescita, per molti aspetti insostenibile. Il volume totale del commercio della Cina raggiunse i 2970 miliardi di dollari, posizionando la Cina al secondo posto al mondo in questo campo, cos\u00ec come seconda posizione per PIL.\nSecondo stime confermate dalla Banca Mondiale, l'economia della Cina crebbe del 13% durante il 2007, di significativamente superiore all'obiettivo del governo di Hu Jintao, sorpassando quindi la Germania come terza economia al mondo, con un PIL di 3.380 miliardi di dollari. Ci\u00f2 rappresent\u00f2 il record di crescita per la Cina dal 1994, quando il PIL crebbe del 13,1%.\nSempre nel 2007 la Cina lanci\u00f2 il proprio programma di stimolo economico per far fronte alla crisi economica del 2008. Tale piano ha mirato principalmente ad aumentare la disponibilit\u00e0 di appartamenti sussidiati, diminuendo restrizioni sul credito per piccole imprese e finanziando grandi progetti per l'infrastruttura e lo sviluppo, quali porti, ferrovie e strade. Nel 2009 l'economia continuava a dare segni positivi in quanto a crescita e prospettive, tuttavia cominciavano ad amplificarsi dubbi sulla sostenibilit\u00e0 della crescita del Paese.\n2010-presente.\nIl prodotto interno lordo cinese \u00e8 tuttora in crescita, ma ha un tasso percentuale minore rispetto ai vent'anni precedenti, che segnavano tassi di incremento superiori al 10%. Dall'inizio del 2014 alla fine del 2015, il tasso di crescita del PIL \u00e8 costantemente diminuito: dal 7,4-7,5% del 2014 al 4 - 6,9% (a seconda delle stime) per il 2015, che si conferma l'anno in cui si \u00e8 registrato il tasso di crescita del PIL pi\u00f9 basso dei vent'anni precedenti. Anche il tasso di crescita della produzione industriale \u00e8 diminuito dal 2014 al 2015.\nQuesti dati confermano un sostanziale rallentamento della crescita economica cinese, confermato da altri indicatori (quali il consumo di energia elettrica da parte delle industrie, i dati sulle vendite al dettaglio, i ricavi delle aziende quotate in borsa). Molti fattori concomitanti contribuiscono a questa situazione, ad esempio l'aumento dei salari, la politica monetaria degli Stati Uniti (che influenza l'andamento del renminbi cinese) e la concorrenza di altri paesi emergenti che si rivelano pi\u00f9 appetibili per gli investimenti di aziende europee e statunitensi, ecc.\nNel 2015 si \u00e8 assistito anche a una importante crisi finanziaria: da giugno 2014 a giugno 2015, l'indice borsistico Shanghai Composite era cresciuto ininterrottamente del 153%, spingendo alcuni a parlare di una bolla finanziaria per la borsa cinese. A partire da giugno 2015 sono avvenute una serie di cadute (come quella che il 24 agosto 2015 vide l'indice perdere l'8,49% in una sola seduta) che hanno condotto l'indice a perdere oltre il 40% nell'arco di pochi mesi.\nDalla fine del 2014 in Cina sono calate le importazioni di merci, e lo stesso \u00e8 avvenuto per le esportazioni. Il dato va tuttavia contestualizzato: il calo (che a settembre 2015 era del 20% in rapporto ai dati di settembre 2014) non \u00e8 soltanto nella quantit\u00e0 di merci importate, ma soprattutto nel valore totale delle importazioni.\nVi sono anche dei dubbi sull'affidabilit\u00e0 delle statistiche e dei dati sulla produzione diffusi dal governo cinese, dal momento che si discostano molto dagli altri indicatori a disposizione degli economisti, che testimoniano un tasso di crescita dell'economia cinese assai inferiore alle stime fornite dal governo cinese.\nIl 1\u00ba dicembre 2015, il renminbi cinese \u00e8 divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta \"ampiamente utilizzata\" nelle transazioni internazionali.\nInfrastrutture e immobiliare sono stati alcuni dei settori trainanti la crescita economica nella seconda decade degli anni 2000. Nel 2013 gli investimenti immobiliari hanno superato il 10% del PIL cinese.\nCon lo scoppio della pandemia COVID-19, la Cina ha subito un calo del -6,8% nei primi tre mesi del 2020; prima flessione dalla fine della Rivoluzione Culturale nel 1976. Il paese \u00e8, tuttavia, riuscito a evitare la recessione, grazie a una crescita dell'economia del 3.2% nel secondo trimestre dello stesso anno.\nSettori.\nIndustria e manifattura.\nSecondo il \"World Factbook\" della CIA nel 2012, l'industria e l'edilizia compongono il 46,7% del PIL cinese. La IHS Global Insight ha stimato che nel 2010 il 19,8% della produzione manifatturiera mondiale proveniva dalla Cina, divenendo il leader nella produzione industriale e sorpassando gli Stati Uniti, i quali avevano tenuto questo primato da 110 anni.\nSin dalla fondazione della Repubblica Popolare Cinese, lo sviluppo industriale \u00e8 da sempre stato al centro dell'attenzione nei programmi economici del Partito Comunista Cinese. Fra i vari settori industriali, la costruzione di macchinari e la metallurgia hanno ricevuto la maggior attenzione. Questi ultimi oggi compongono il 20-30% del totale valore del gettito industriale del paese. Tuttavia questi settori hanno sofferto una carenza nell'innovazione dovuta ad un sistema che ha premiato l'incremento della produzione sopra ogni cosa, a discapito di sofisticazione, qualit\u00e0 e variet\u00e0. Perci\u00f2 oggi giorno, nonostante l'enorme settore metallurgico, sono ancora carenti le produzioni di acciai speciali. La crescita della manifattura ha avuto una media del 10%, sorpassando gli altri settori dell'economia. Numerose compagnie nell'industria pesante rimangono sotto il controllo statale, per via della loro importanza strategica. La manifattura leggera e la produzione di beni di consumo e di lusso sono generalmente e sempre pi\u00f9 nelle mani dei privati.\nFra le industrie principali vi sono le industrie minerarie e quelle di alluminio, carbone, macchinari, armi, tessili, abbigliamento, petrolio, cemento, fertilizzanti, industria alimentare, automobili, macchinari per il trasporto tra cui locomotive e binari, navi ed aeroplani. A questi si aggiungono quelle di altri beni di consumo quali calzature, giocattoli, elettrodomestici ed il settore tecnologico quali telecomunicazioni e tecnologie per l'informatica. L'industria chimica copre un ruolo importante a livello globale, essendo il paese leader nella produzione di fertilizzanti, plastiche e fibre sintetiche. Dal 2000 il Paese \u00e8 fra le mete preferite per la ricollocazione della produzione manifatturiera, per via della conveniente manodopera e del posizionamento della Cina come piattaforma per l'export globale. Tuttavia dato l'innalzamento del tenore della vita, il rinvigorimento dei regolamenti ambientali e del lavoro e soprattutto l'innalzamento dei salari, le considerazioni per il ricollocamento si basano sempre meno sulla convenienza della manodopera rispetto al periodo iniziale dell'industrializzazione cinese.\nTuttavia la rapida industrializzazione ha portato a conseguenze negative sull'ambiente, ed un incremento delle tensioni tra lo stato ed i cittadini. Alti livelli di inquinamento atmosferico, idrico e del suolo pongono un serio problema alla sostenibilit\u00e0 dell'industria cinese nel lungo termine, specialmente a causa delle limitate risorse naturali del Paese. Negli ultimi decenni vi sono stati numerosi casi di proteste popolari in citt\u00e0 dove era stata pianificata la collocazione di industrie pesanti. In risposta, nel novembre del 2012 il Consiglio di Stato della Repubblica Popolare Cinese sanc\u00ec un mandato per il controllo di tutti i maggiori progetti industriali del paese, chiamato \"valutazione del rischio sociale\", per poter valutare possibili tensioni sociali causati da tali progetti.\nServizi.\nNel 2012 il settore dei servizi cinese si classificava terzo al mondo per prodotto nominale, dopo Stati Uniti e Giappone, mentre per PPA gi\u00e0 nel 2010 si classificava secondo dopo gli Stati Uniti. Nel 2010 il settore dei servizi componeva il 43% del PIL cinese, secondo per pochi punti al settore manifatturiero e dell'edilizia combinati. Tale rapporto \u00e8 tuttavia ancora basso rispetto a quello dei paesi pi\u00f9 sviluppati.\nPrima delle riforme economiche del 1978, il settore dei servizi cinese era caratterizzato da aziende statali, con controlli sui prezzi e razionamento dei servizi prodotti. Con le riforme vennero introdotti mercati privati, il settore commerciale e fu dato spazio al ruolo degli imprenditori. I settori della vendita al dettaglio e vendita all'ingrosso si svilupparono rapidamente, negli anni facendo nascere numerosi centri commerciali, negozi. Cos\u00ec fu rapida la nascita di ristoranti, alberghi, vendita articoli e beni secondari e numerose piccole e medie imprese in proprio. L'amministrazione pubblica rimane tuttora una forte componente del settore dei servizi, mentre il turismo, sia per turisti cinesi che stranieri, sta crescendo rapidamente ed \u00e8 una fonte di valute estere.\nIl settore primario.\nAgricoltura.\nSecondo la Banca Mondiale, nel 2011 l'agricoltura componeva il 10% del PIL cinese. Nel 1983 tale figura era al 33%, mostrando una radicale trasformazione nell'economia cinese.\nSecondo le statistiche della FAO del 2011, la Cina \u00e8 il produttore e consumatore di prodotti agricoli pi\u00f9 grande al mondo, primo nella produzione di riso e grano. Inoltre la Cina \u00e8 fra i principali produttori di mais, tabacco, soia, patate, sorgo, arachidi, t\u00e8, orzo. Altre produzioni non alimentari quali cotone, fibre, seta ed olio di semi formano una piccola componente delle esportazioni agricole della Cina. La resa \u00e8 generalmente alta, dato l'utilizzo di coltivazioni intensive. La Cina possiede solo il 75% delle terre coltivabili degli Stati Uniti, tuttavia ha una produzione agricola del 30% superiore a quest'ultimo paese.\nSecondo stime delle Nazioni Unite, nel 2003 la Cina ha sfamato il 20% della popolazione mondiale, con solo il 7% delle terre arabili al mondo.. A causa della geografia della Cina, solo il 15% del territorio cinese \u00e8 adatto all'agricoltura. Di questo, la met\u00e0 non \u00e8 irrigata ed il rimanente \u00e8 diviso tra risaie ed aree irrigate. Ciononostante circa il 50% dei cinesi vive in queste aree, un'alta percentuale dei quali lavora in agricoltura. Le stime nazionali indicano una popolazione rurale tra i 600 e i 700 milioni di abitanti, stima esatta difficile da ottenere dato che numerosi cittadini cinesi sono tuttora registrati in regioni rurali ma da tempo si sono trasferiti in centri urbani. Di questi circa la met\u00e0 lavora nell'agricoltura, mentre il rimanente ha trovato lavoro in industria leggera o servizi a livello locale.\nAllevamento\nL'allevamento costituisce la seconda pi\u00f9 importante componente della produzione agricola. La Cina \u00e8 leader mondiale nella produzione suina, di pollame e di uova e dispone di notevoli allevamenti bovini ed ovini. L'acquacoltura e la itticoltura rappresentano settori tradizionali da tempo presenti nel settore agricolo del paese, per far fronte all'insufficienza delle risorse marine presenti nei mari della Cina. Nella regione del tibet \u00e8 sviluppato l'allevamento dello yak, dai cui si ricavano pellame, latte e carne.\nIn seguito alla crescita demografica ed agricola del paese, molte risorse forestali sono andate perdute. Vi sono stati numero interventi di riforestazione a livello nazionale, tuttavia questi non si sono rivelati pienamente efficaci ed il Paese tuttora fa fronte ad un grave problema di deforestazione. Le foreste principali si trovano sulle montagne Qin, nelle regioni centrali e nell'altopiano dello Sichuan e Yunnan, data la difficolt\u00e0 nell'accedere a queste regioni. La maggior parte della produzione di legna del paese proviene dalle province del nord-est del Helongjiang e Jilin, e centrali ed meridionali del Sichuan e Yunnan.\nLe province Occidentali quali il Tibet, lo Xinjiang e il Qinghai, nonostante la vasta estensione territoriale, hanno una produzione agricola bassissima data la natura geografica di queste regioni. Nelle regioni meridionali la produzione di riso domina l'agricoltura, spesso con due rese annue. Nel nord del Paese domina invece la produzione del grano, mentre nelle regioni centrali le produzioni di riso e di grano sono generalmente alla pari. La soia ed il frumento sono per la maggior parte prodotti al nord ed al centro, mentre il cotone \u00e8 coltivato intensivamente nelle regioni centrali.\nFinanza.\nSettore Bancario.\nLa Banca Popolare Cinese \u00e8 sotto il diretto controllo del governo della Repubblica Popolare e le sue operazioni rientrano nei piani quinquennali elaborati dal Partito Comunista Cinese.\nPolitica monetaria e valuta.\nIl 1\u00ba dicembre 2015, il renminbi cinese \u00e8 divenuto una delle sei valute di riserva approvate dal FMI: la direzione del FMI ha motivato questa decisione asserendo che, oltre al fatto che nel 2014 le esportazioni della Cina hanno totalizzato il 12,4% degli scambi internazionali mondiali, il renminbi ottempera al requisito di essere una valuta \"ampiamente utilizzata\" nelle transazioni internazionali.\nRapporti internazionali.\nCina e OMC.\nL'adesione della Cina all'Organizzazione Mondiale del Commercio (OMC) avvenuta nel dicembre del 2001 rappresenta senza dubbio una pietra miliare per la Cina e per il commercio internazionale. La Cina \u00e8 riuscita a persuadere gli altri Stati membri dell'OMC che, senza la propria partecipazione, l'OMC non pu\u00f2 essere davvero considerata un'organizzazione mondiale. Tuttavia, questo grande traguardo ha portato con s\u00e9 conseguenze giuridiche, politiche e sociali di rilevante impatto per il mercato globale, che deve integrare un paese con numerose diversit\u00e0 strutturali, culturali e comportamentali. Fin da prima della sua adesione all'OMC il Governo cinese aveva avviato riforme significative del proprio sistema giuridico interno.\nCi\u00f2 nonostante, molte questioni devono essere ancora affrontate e risolte per garantire un pieno ed effettivo rispetto degli accordi su tutto il territorio della Repubblica Popolare di Cina. Durante il negoziato per l'adesione all'OMC, erano gi\u00e0 chiare le difficolt\u00e0 del governo cinese a garantire il rispetto del principio di trasparenza e delle condizioni implicite nell'adesione. Era dunque diffusa fra tutti gli Stati membri, Stati Uniti e Unione europea in primis, la consapevolezza della situazione del mercato e della necessit\u00e0 di una profonda riforma dell'ordinamento giuridico cinese per garantire nel lungo periodo il buon funzionamento del sistema OMC.\nCome nel caso dell'adesione all'UE dei nuovi dieci Paesi avvenuta nel maggio del 2004, \u00e8 stata fatta una precisa scelta politica. Si \u00e8 ritenuto che un'integrazione, anche prematura, della Cina all'interno dell'OMC, oltre a rafforzare le posizioni della parte pi\u00f9 riformista della classe dirigente cinese, avrebbe indirettamente accelerato il processo di riforme in atto, con il pretesto del rispetto degli impegni previsti dall'Organizzazione Mondiale del Commercio. I negoziati duravano da quasi quindici anni e non si \u00e8 voluto rinviarne nuovamente la conclusione in attesa di ulteriori miglioramenti del contesto interno cinese.\nInvestimenti stranieri.\nTra i paesi in via di sviluppo la Cina si trova al primo posto per quanto riguarda il flusso degli investimenti esteri, che negli ultimi anni \u00e8 in costante aumento.\nLa materia degli investimenti stranieri \u00e8 regolata dal \"\"Foreign Investment Industrial Guidance Catalogue\" e dalle \"Directory of Foreign Investment Tentative Provisions\"\" del 1995, i quali suddividono gli investimenti stranieri in incoraggiati, permessi, limitati o vietati.\nLe forme previste per gli investimenti stranieri sono:\nLe agevolazioni previste per gli investitori stranieri sono di varia natura, sebbene prevalentemente di carattere fiscale, mentre particolari agevolazioni esistono per le imprese che si insediano nelle aree economiche speciali."}
{"id": "3084308", "revid": "155634", "url": "https://it.wikipedia.org/wiki?curid=3084308", "title": "Super 12 2002", "text": "Il Super 12 2002 fu la 7\u00aa edizione del Super Rugby, competizione professionistica di rugby a 15 organizzata dal SANZAR tra i club di Australia, Nuova Zelanda e Sudafrica.\nComposta interamente di \"franchise\", si tenne tra febbraio e maggio 2002.\nNella stagione regolare ogni squadra incontr\u00f2 tutte le altre in partita di sola andata; per non aggravare i costi di trasferta alcuni turni furono di cinque (e uno anche di quattro) piuttosto che di sei incontri, s\u00ec da permettere alle squadre in visita in un continente di disputare tutti gli incontri in giornate consecutive; per tale ragione il calendario prevedette 12 giornate invece di 11.\nDopo il \"break\" sub\u00ecto nell'edizione precedente, in cui nessuna sua compagine fu presente ai \"play-off\", la Nuova Zelanda present\u00f2 due squadre tra le prime quattro classificate (Crusaders, che si imposero in maniera autoritaria con 11 vittorie in 11 partite pi\u00f9 sette punti di \"bonus\", e Highlanders), mentre fu l'Australia a portare altre due squadre in semifinale (i Waratahs e i campioni uscenti dei Brumbies).\nAnche nell'edizione 2002 le semifinali furono una sorta di finale interzona, con le squadre dello stesso Paese a incontrarsi tra di loro.\nNella finale disputata a Christchurch i Crusaders riportarono il titolo in Nuova Zelanda e si imposero per la quarta volta nel Super Rugby, divenendo anche la prima squadra a finire il torneo vincendo tutti gli incontri disputati. I Bulls divennero al contrario la prima squadra a perdere tutte le partite giocate."}
{"id": "3084310", "revid": "1543377", "url": "https://it.wikipedia.org/wiki?curid=3084310", "title": "Buddenbrookhaus", "text": "La Buddenbrookhaus (in italiano; \"Casa (dei) Buddenbrook\") \u00e8 un edificio, risalente al 1758 (e ricostruito dopo le distruzioni della seconda guerra mondiale), della citt\u00e0 tedesca di Lubecca (Schleswig-Holstein, Germania nord-occidentale), che dal 1841 (o 1842) al 1891 appartenne alla famiglia di Thomas Mann e Heinrich Mann e che dal 2000 ospita una mostra permanente dedicata ai due scrittori e ai loro familiari, lo \"Heinrich-und-Thomas-Mann-Zentrum\".\nL'edificio, che ospitava gli uffici della Ditta Mann e che fu spesso frequentato dai due scrittori durante l'infanzia, prende il nome dal romanzo di Thomas Mann \" \" (\"Buddenbrooks\", 1901), opera che Mann ambient\u00f2 in gran parte tra quelle mura e che valse all'autore il Premio Nobel nel 1929.\nAl museo sono stati conferiti vari premi, tra cui il Premio Europeo.\nUbicazione.\nLa casa si trova al nr. 4 di \"Mengstra\u00dfe\", nei pressi della Chiesa di Santa Maria (\"Marienkirche\") e nelle vicinanze del Municipio.\nCaratteristiche.\nL'edificio.\nL'edificio presenta una facciata in stile rococ\u00f2 di color bianco con frontone.\nStoria.\nL'edificio fu costruito nel 1758 su progetto di Johann Michael Croll.\nLa casa divenne di propriet\u00e0 della famiglia Mann a partire dal 1841 ( o 1842), quando fu acquistata da Johann Segmund Mann, nonno di Thomas e Heinrich Mann e proprietario di una ditta di cereali.\nNell'edificio fu stabilita la sede della Ditta Mann: la casa rimase di propriet\u00e0 dei Mann fino al 1891, quando la ditta cess\u00f2 la propria attivit\u00e0.\nNegli anni venti del XX secolo, la casa fu adibita a libreria, la \"Buddenbrook-Buchhandlung\" (\"Libreria Buddenbrook\"), inaugurata nel 1922 alla presenza di Thomas Mann. La libreria cess\u00f2 la propria attivit\u00e0 nel 1933, con l'avvento del nazismo.\nNel corso della seconda guerra mondiale, e precisamente nel 1942, la casa fu distrutta dai bombardamenti (lo stesso Thomas Mann si fece ritrarre 11 anni dopo assieme alla moglie in una fotografia fatta davanti a quel che rimaneva dell'edificio).\nNel 1993, la casa fu acquistata dalla citt\u00e0 di Lubecca, che nel 2000 vi stabil\u00ec un museo dedicato alla famiglia Mann.\nIl museo.\nIl museo, suddiviso su 5 piani , illustra, attraverso foto, film, ecc., la vita di Heinrich e Thomas Mann e dei loro discendenti (Erika, Klaus, Golo, Michael, Elisabeth e Monika). Ampio spazio \u00e8 dedicato naturalmente anche al romanzo \" \".\nIl museo \u00e8 strutturato in ordine cronologico e suddiviso in sei sezioni: si parte dalle origini della famiglia Mann (nella sezione \"Herkunt\", \"Origini\") per arrivare infine alle tracce lasciate ai posteri dalla stessa (nella sezione \"Spuren\", \"Tracce\"). Le altre sezioni sono intitolate: \"Partenza\" (\"Abbruch\"; sezione che traccia la partenza da Lubecca dei fratelli Mann), \"Percorsi di vita\" (\"Lebenswege\"), \"Sofferenza per la Germania\" (\"Leiden an Deutschland\") e \"Addi\" (\"Abschiede\")."}
{"id": "3084313", "revid": "72396", "url": "https://it.wikipedia.org/wiki?curid=3084313", "title": "Light This City", "text": "I Light This City sono una band melodic death metal della Bay Area di San Francisco fondata nel 2002.\nBiografia.\nHanno pubblicato un album indipendente e tre album con la Prosthetic Records prima di sciogliersi nel 2008. Tyler Gamlen e Ben Murray sono stati co-fondatori della Reflections of Records Ruin, dove hanno pubblicato The Cycle Hero che \u00e8 stata la prima etichetta ufficiale del gruppo per la loro prima uscita. Il gruppo si distingue per essere una delle poche band melodic death metal con una voce femminile.\nI loro album contengono collaborazioni con musicisti di fama mondiale come Chuck Billy dei Testament (\"Firehaven\" in Stormchaser), e Trevor Strand di The Black Dahlia Murder (\"Fear of Heights\" in Facing the Thousand).\nDopo lo scioglimento, Laura Nichol (cantante), e Ben Murray (batterista), formarono una band punk rock chiamata Heartsounds.\nI Light This City hanno fatto quattro spettacoli riunione dall'8 aprile 2010 all'11 aprile 2010.\nLa band si \u00e8 riformata nel 2017; il 25 maggio 2018 \u00e8 stato pubblicato l'album \"Terminal Bloom\"."}
{"id": "3084322", "revid": "36426", "url": "https://it.wikipedia.org/wiki?curid=3084322", "title": "Basilica Concattedrale di Maria S.S. della Madia", "text": ""}
{"id": "3084335", "revid": "352448", "url": "https://it.wikipedia.org/wiki?curid=3084335", "title": "Planto", "text": ""}
{"id": "3084336", "revid": "352448", "url": "https://it.wikipedia.org/wiki?curid=3084336", "title": "Endecha", "text": ""}
{"id": "3084337", "revid": "414361", "url": "https://it.wikipedia.org/wiki?curid=3084337", "title": "Arcidiocesi di Conza", "text": ""}
{"id": "3084338", "revid": "212348", "url": "https://it.wikipedia.org/wiki?curid=3084338", "title": "Pace di Aquisgrana (1748)", "text": ""}
{"id": "3084340", "revid": "339392", "url": "https://it.wikipedia.org/wiki?curid=3084340", "title": "Diocesi di Conza", "text": ""}
{"id": "3084341", "revid": "916580", "url": "https://it.wikipedia.org/wiki?curid=3084341", "title": "Stanley Hall", "text": "Si laure\u00f2 nel 1867 presso il \"Williams College\". Ispirato dal classico \"Principi di Psicologia Fisiologica\" di Wilhelm Wundt, inizi\u00f2 il suo dottorato di ricerca in Psicologia sotto la supervisione del funzionalista William James dell'Universit\u00e0 di Harvard. Durante i suoi studi, svolse un periodo di ricerca in Europa, presso il laboratorio di Lipsia di Wundt, di cui poi import\u00f2 i metodi negli Stati Uniti.\nDal 1882 al 1888 fu docente di Psicologia e Pedagogia presso la Johns Hopkins University, dove fond\u00f2 il primo laboratorio di Psicologia Sperimentale degli Stati Uniti. Nel 1887 fond\u00f2 l'\"American Journal of Psychology\".\nNel 1889 fu nominato primo Presidente della Clark University, carica che occup\u00f2 fino al 1920. \nIn questa posizione, fu il promotore ed organizzatore del celebre \"Incontro della Clark University\" del 1909, con la partecipazione di Sigmund Freud e Carl Gustav Jung (e di altri noti psicoanalisti europei), che segn\u00f2 l'avvio della diffusione della Psicoanalisi negli Stati Uniti.\nNel 1892 fond\u00f2, assieme ad altri 25 soci, l'American Psychological Association, della quale fu eletto primo Presidente.\nIl pensiero.\nSi occup\u00f2 in particolare di ricerca sulla psicologia dello sviluppo. Fortemente influenzato dal pensiero di Charles Darwin e Ernst Haeckel, si occup\u00f2 di ereditariet\u00e0 del comportamento, di psicologia dell'educazione e di psicologia dell'adolescenza, fase da lui distinta dall'infanzia.\nEspresse tesi fortemente autoritarie e conservatrici, anche in ambito educativo.\nHall vede nel comportamento ludico dei bambini il riapparire di comportamenti che hanno caratterizzato l'umanit\u00e0 nelle fasi iniziali della storia evolutiva. Il bambino ripercorre nel suo sviluppo il cammino dell'uomo, rivivendo l'atmosfera che fu propria dei primi abitanti della terra, con le tendenze alla lotta, alla caccia, all'esplorazione; l'ontogenesi ricapitola la filogenesi."}
{"id": "3084342", "revid": "481666", "url": "https://it.wikipedia.org/wiki?curid=3084342", "title": "Dane Rudhyar", "text": "\u00c8 stato il pioniere della moderna astrologia transpersonale.\nInfluenzato dall'astrologo statunitense Marc Edmund Jones, \u00e8 stato amico di Alice Bailey e ha contribuito a sviluppare alcuni concetti della New Age.\nAssieme a Alexander Ruperti \u00e8 stato fondatore dell'astrologia umanista.\nNel 1924, aveva girato - in un piccolo ruolo - il film muto \"Three Weeks\" di Alan Crosland per la Goldwyn Pictures Corporation."}
{"id": "3084343", "revid": "1543377", "url": "https://it.wikipedia.org/wiki?curid=3084343", "title": "Rutland (Massachusetts)", "text": "Rutland \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084346", "revid": "204391", "url": "https://it.wikipedia.org/wiki?curid=3084346", "title": "Linfoma a piccoli linfociti", "text": ""}
{"id": "3084349", "revid": "1543377", "url": "https://it.wikipedia.org/wiki?curid=3084349", "title": "Shrewsbury (Massachusetts)", "text": "Shrewsbury \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084352", "revid": "1543377", "url": "https://it.wikipedia.org/wiki?curid=3084352", "title": "Southborough (Massachusetts)", "text": "Southborough \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084356", "revid": "200568", "url": "https://it.wikipedia.org/wiki?curid=3084356", "title": "Spencer (Massachusetts)", "text": "Spencer \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084357", "revid": "767487", "url": "https://it.wikipedia.org/wiki?curid=3084357", "title": "Jehan de Trie", "text": "Nel 1272, alla morte del padre, Mathieu, succedette a Dammartin[o] e come signore di Trie e di Mouchy. In qualit\u00e0 di troviero gli vengono attribuiti due \"chansons courtoises\". Una di queste, \"Bone dame me prie de chanter\", viene talvolta attribuita a Teobaldo I di Navarra o a Gace Brul\u00e9. L'autorialit\u00e0 dell'altra, \"Li lons consirs et la grans volent\u00e9s\", \u00e8 contesa. Entrambe sono isometriche, decasillabiche e doriche, arrangiate nella forma bar e inizianti con la sensibile (il settimo grado). A un certo punto in \"Bone dame\" si verifica un insolito salto d'ottava verso il basso.\nGiovanni muore nei pressi di Courtrai nella Battaglia degli speroni d'oro, combattendo dalla parte dei francesi contro i fiamminghi, l'11 luglio del 1302. La sua prima moglie fu Ermengarda; la seconda, Yolanda, figlia di Giovanni I di Dreux. Quest'ultima gli diede due figli: Renaud, che gli succedette, e Mahaut, che nel 1298 spos\u00f2 Henri de Vergy (morto nel 1333)."}
{"id": "3084359", "revid": "1543377", "url": "https://it.wikipedia.org/wiki?curid=3084359", "title": "Sterling (Massachusetts)", "text": "Sterling \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084363", "revid": "37140", "url": "https://it.wikipedia.org/wiki?curid=3084363", "title": "Cincinnati Masters 2010 - Doppio maschile", "text": ""}
{"id": "3084364", "revid": "123702770", "url": "https://it.wikipedia.org/wiki?curid=3084364", "title": "Raffaello Sorbi", "text": "Biografia.\nStudi\u00f2 all'Accademia di belle arti di Firenze sotto la guida di Antonio Ciseri. I suoi inizi sono improntati ad un accademismo storico che strizza l'occhio al pubblico e che per questo si attira uno stuolo di critiche specialmente da chi \u00e8 avverso alla tradizione pittorica neoclassica e romantica, come i Macchiaioli.\nModific\u00f2 allora la natura dei suoi dipinti, rendendoli pi\u00f9 attinenti alla realt\u00e0, anche se seguit\u00f2 a prediligere ambientazioni storiche medievali, settecentesche se non addirittura di Roma imperiale. Dipinse anche paesaggi che mostrano forti sintonie con le composizioni macchiaiole.\nLa carriera di Raffaello Sorbi si arricch\u00ec professionalmente ed economicamente dall'incontro con il mercante francese Eug\u00e8ne Goupil, con cui firm\u00f2 nel 1872 un accordo in esclusiva della durata di sette anni, per un cachet mensile di 1000 franchi. Per lui si aprirono quindi le porte del mercato internazionale, che apprezz\u00f2 soprattutto la capacit\u00e0 virtuosa nel disegnare le figure e le scene di genere. Ebbe cos\u00ec contatti con i mercanti tedeschi, Heinemann e Schulte, e il mercante inglese, Tooth.\nNel 1892 ebbe modo anche di testare la carriera di insegnante, divenendo docente all'Accademia di belle arti di Firenze."}
{"id": "3084368", "revid": "1543377", "url": "https://it.wikipedia.org/wiki?curid=3084368", "title": "Sturbridge", "text": "Sturbridge \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084369", "revid": "1571097", "url": "https://it.wikipedia.org/wiki?curid=3084369", "title": "Grazie (Zero Assoluto)", "text": "Grazie \u00e8 un brano musicale degli Zero Assoluto, estratto come terzo ed ultimo singolo dell'album \"Sotto una pioggia di parole\".\nIl brano.\nIl brano \u00e8 entrato nella rotazione radiofonica italiana a partire dal 28 maggio 2010.\nInoltre il brano uscir\u00e0 come primo singolo in Sudamerica in occasione dell'uscita del disco prevista nel 2011.\nVideo musicale.\nIl video musicale \u00e8 stato girato durante giugno 2010, a Buenos Aires tra i suggestivi quartieri di Boca, San Telmo e Puerto Madero e la storica Avenida de Mayo, con la collaborazione dell'Instituto Nacional de Promocion Turistica de Argentina.\nA partire da luglio il video entra in rotazione nei principali canali musicali."}
{"id": "3084374", "revid": "137232", "url": "https://it.wikipedia.org/wiki?curid=3084374", "title": "Granville Stanley Hall", "text": ""}
{"id": "3084376", "revid": "137232", "url": "https://it.wikipedia.org/wiki?curid=3084376", "title": "G. Stanley Hall", "text": ""}
{"id": "3084379", "revid": "1543377", "url": "https://it.wikipedia.org/wiki?curid=3084379", "title": "Sutton (Massachusetts)", "text": "Sutton \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084382", "revid": "1543377", "url": "https://it.wikipedia.org/wiki?curid=3084382", "title": "Templeton (Massachusetts)", "text": "Templeton \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084387", "revid": "1543377", "url": "https://it.wikipedia.org/wiki?curid=3084387", "title": "Upton (Massachusetts)", "text": "Upton \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084388", "revid": "47767", "url": "https://it.wikipedia.org/wiki?curid=3084388", "title": "Jamil (nome)", "text": "Origine e diffusione.\nRiprende il termine arabo \u062c\u0645\u064a\u0644 (\"jam\u012bl\"), che significa dire \"bello\", \"attraente\", \"grazioso\", \"ammirevole\"; dalla stessa radice deriva anche il nome Jamal, di cui Jamil viene talvolta considerato una variante. \nPer semantica, Jamil \u00e8 affine ai nomi Bella, Shayna, Bonnie, Gra\u017cyna, Beau, Specioso e Callisto.\nOnomastico.\nIl nome Jamil \u00e8 adespota, non essendo portato da alcun santo. L'onomastico ricade il 1\u00ba novembre, giorno di Ognissanti."}
{"id": "3084392", "revid": "1543377", "url": "https://it.wikipedia.org/wiki?curid=3084392", "title": "Warren (Massachusetts)", "text": "Warren \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084397", "revid": "1543377", "url": "https://it.wikipedia.org/wiki?curid=3084397", "title": "Webster (Massachusetts)", "text": "Webster \u00e8 un comune degli Stati Uniti d'America facente parte della contea di Worcester nello stato del Massachusetts.\nNel comune di Webster c'\u00e8 il lago Lago Chargoggagoggmanchauggagoggchaubunagungamaugg, il cui toponimo \u00e8 il pi\u00f9 lungo degli Stati Uniti."}
{"id": "3084399", "revid": "1793900", "url": "https://it.wikipedia.org/wiki?curid=3084399", "title": "Westborough", "text": "Westborough \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084401", "revid": "84184", "url": "https://it.wikipedia.org/wiki?curid=3084401", "title": "Sommergibile nucleare", "text": ""}
{"id": "3084403", "revid": "124710081", "url": "https://it.wikipedia.org/wiki?curid=3084403", "title": "Angela Baker", "text": "Angela Baker \u00e8 il personaggio immaginario protagonista della serie cinematografica horror \"Sleepaway Camp\". Si tratta di uno dei pochi serial killer cinematografici di genere femminile. Inoltre, risulta una delle poche serial killer trans. \nDifatti, il grande twist del finale del primo film consiste nell'assimilazione di questa informazione.\nBiografia.\nAngela Baker (conosciuta come Peter Baker) nasce negli Stati Uniti d'America circa all'inizio degli anni settanta. All'et\u00e0 di cinque anni lei, sua sorella Angela (da cui prender\u00e0 il nome), suo padre John Baker e l'amante di quest'ultimo, un uomo omosessuale di nome Lenny, decisero di trascorrere le vacanze in un lago vicino ad un campo estivo. Ma sfortunatamente la sorella e il padre di Peter vennero involontariamente uccisi da alcuni ragazzi alla guida di un motoscafo. Angela venne mandata a vivere da sua zia Martha Thomas e dal cugino Ricky. La donna per\u00f2, non volendo un altro maschio da far crescere, decise di allevarla e di crescerla come una femmina, ribattezzandola ufficialmente col nome della sorella deceduta. \nOtto anni dopo, all'et\u00e0 di tredici anni, Angela, ormai acquisita un'identit\u00e0 di genere femminile e comportamenti caratteristici, trascorse le vacanze estive insieme al cugino Ricky in un camping estivo chiamato Camp Arawak. L\u00ec per\u00f2, a causa della sua timidezza e del suo carattere introverso, cominci\u00f2 ad essere schernita da tutti gli altri ragazzi del campeggio. A causa di questo fatto Angela cominci\u00f2 ad uccidere tutti i suoi compagni di campeggio per vendicarsi dei loro scherzi e delle loro prese in giro. Ma Angela venne presto scoperta e venne scoperta anche la sua identit\u00e0 sessuale maschile, in quanto venne ritrovata nuda mentre decapitava uno dei suoi coetanei.\nAngela, poi, venne rinchiusa in un manicomio criminale e l\u00ec decise di sottoporsi ad un'operazione di riassegnazione di genere. Dopo cinque anni passati in reclusione, Angela fugg\u00ec dal manicomio e trov\u00f2 lavoro come consulente in un campeggio estivo, chiamato Camp Rolling Hills, sotto il falso nome di Angela Johnson. L\u00ec uccise tutti i ragazzi e tutti gli altri consulenti per poi andarsene senza lasciare nessuna traccia.\nUn anno dopo Angela uccise e rub\u00f2 l'identit\u00e0 di una ragazza, Maria Nacastro, per iscriversi ad un campo estivo, Camp New Horizon, con l'intenzione di compiere una nuova strage e di fare altre vittime. Fortunatamente i suoi piani fallirono quando Marcia Holland, una delle ragazze del campeggio, riusc\u00ec apparentemente ad ucciderla accoltellandola al ventre.\nAspetto e caratteristiche.\nNel primo film Angela viene rappresentata come una ragazzina di tredici anni timida, taciturna e introversa che commette omicidi per vendicarsi dei suoi coetanei che l'hanno sempre schernita crudelmente per il suo carattere fragile e timido. Nel secondo e nel terzo film il carattere del personaggio cambia radicalmente: infatti viene raffigurata come una serial killer dalla parlantina sciolta e dalla battuta macabra sempre pronta e che commette omicidi non pi\u00f9 per vendetta, ma li compie per sadismo e per punire i ragazzi con scarsa moralit\u00e0 e che non eseguono le sue \"regole\".\nIn \"Return to Sleepaway Camp\", film che ignora gli eventi dei primi due seguiti e che riprende la storia da dove era finito l'originale, si scopre che Angela Baker, dopo gli omicidi del primo film, venne rinchiusa in un manicomio per vent'anni. Dopo essere evasa dalla clinica, la donna uccise lo sceriffo locale per poi rubarne l'identit\u00e0. Dopo aver preso possesso dell'identit\u00e0 dello sceriffo, riprese la sua scia di omicidi a Camp Manabe, l'ex Camp Arawak riaperto dopo gli eventi del primo film.\nLe sue vittime e il suo comportamento, sono piuttosto simili a quelli dell'assassino di Crystal Lake, Jason Voorhees (della saga \"Venerd\u00ec 13\").\nSaga.\nLa saga \u00e8 divisa in 5 film:\nInterpreti.\nIl personaggio di Angela Baker \u00e8 stato interpretato rispettivamente da:"}
{"id": "3084404", "revid": "1953061", "url": "https://it.wikipedia.org/wiki?curid=3084404", "title": "Westminster (Massachusetts)", "text": "Westminster \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084405", "revid": "1266208", "url": "https://it.wikipedia.org/wiki?curid=3084405", "title": "Serie A 1956 (hockey su pista)", "text": "La Serie A 1956 \u00e8 stata la 33\u00aa edizione (la 7\u00aa a girone unico), del torneo di primo livello del campionato italiano di hockey su pista. La competizione ha avuto inizio il 22 aprile e si \u00e8 conclusa il 22 settembre 1956.\nLo scudetto \u00e8 stato conquistato dalla per la terza volta nella sua storia.\nStagione.\nNovit\u00e0.\nLa federazione decise l'ampliamento della serie A portando a 10 le squadre partecipanti dalla presente stagione. Al torneo parteciparono: , , , , , , . Inoltre parteciparono le neopromosse e ; per completare l'organico della massima serie venne ripescata l'.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 18 giornate: erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre la nona e la decima classificata retrocedettero in Serie B.\nAvvenimenti.\nIl campionato inizi\u00f2 il 22 aprile 1956. La squadra brianzola del Monza prese la testa solitaria della classifica alla quinta giornata di andata e riusc\u00ec a terminare il torneo in testa laureandosi cos\u00ec per la terza volta nella sua storia campione d'Italia. Al secondo posto si classific\u00f2 l'Amatori Modena. Il torneo vide due defezioni: alla quinta giornata si ritir\u00f2 l'Edera mentre all'ottava la Forza e Costanza. In particolare per l'Edera la fine di questa stagione segn\u00f2 anche la chiusura della sezione di hockey su pista. Claudio Brezigar della Triestina segnando 42 reti fu capocannoniere del torneo per la seconda volta consecutiva\nClassifica finale.\nLegenda:\nNote:"}
{"id": "3084409", "revid": "1543377", "url": "https://it.wikipedia.org/wiki?curid=3084409", "title": "Winchendon", "text": "Winchendon \u00e8 un comune degli Stati Uniti d'America facente parte della contea di Worcester nello stato del Massachusetts."}
{"id": "3084411", "revid": "287204", "url": "https://it.wikipedia.org/wiki?curid=3084411", "title": "Vellai", "text": "Vellai (\"Velai\" in veneto) \u00e8 una frazione di Feltre.\nGeografia fisica.\nVellai \u00e8 composto da un centro di dimensioni esigue circondato da una vasta area coltivata dove si trovano anche altri piccoli agglomerati urbani sparsi. Il territorio di Vellai \u00e8 identificabile tra la zona periferica di Feltre a ovest, con l'area pianeggiante della localit\u00e0 Saluch e le localit\u00e0 Case Bianche e Lipoi, il torrente Caorame a est; la strada statale 50 a sud e il colle di Cart a nord. \nVicino Vellai passa il torrente Uniera. Nel territorio ci sono diverse zone umide, tra cui la Torbiera di Lipoi, dove prosperano numerose specie animali e vegetali.\nOrigini del nome.\nSull'origine del toponimo del paese vi sono molte incertezze. Esso pu\u00f2 essere diviso in due parti, entrambe di origine etruscoide: \"Vel\", base probabilmente analoga al \"Fel\" di Feltre, intendendola come nome proprio, e \"-ai\", suffisso tipico della zona del Feltrino. Si pu\u00f2 di conseguenza supporre che il primo nucleo del paese fosse un gruppo di case costruite attorno alla preesistente dimora di un uomo di nome Vel.\nNel medioevo si cita il paese come \"Vellajo\", ma in un testamento datato 1610, viene gi\u00e0 segnato come \"Vellai\". In una mappa del 1798, nello specifico riguardante i possedimenti della famiglia Milanese, \u00e8 tuttavia indicato come \"Velai\": \u00e8 possibile che si tratti di un errore di trascrizione, dovuto all'assenza del raddoppio consonantico presente nel dialetto locale.\nSecondo la credenza popolare, non filologicamente attendibile, il nome di Vellai deriverebbe da \"vello\", ossia il manto di lana che ricopre gli ovini.\nStoria.\nAntichit\u00e0 e Medioevo.\nMolte poche sono le notizie del paese nell'antichit\u00e0, e per la maggior parte mitico-leggendarie. Probabilmente il suo sviluppo fu dovuto alla vicinanza con la \"Feltria-Bellunum\", strada romana che, passando per il vicino paese di Cart, univa i due principali centri abitati della Valbelluna. Il legame di Vellai con il mondo romano \u00e8 testimoniato anche dalla stretta strada che collega l'abitato con il viale di Cart, chiamata \"la Romanella\". Questo nome probabilmente deriva dal ritrovamento di reperti antichi nella zona, nella fattispecie di un'urna funeraria, anche se questo particolare si basa pi\u00f9 su aspetti leggendari che su elementi storici fondati.\nPoco prima della caduta dell'Impero Romano, nel 451, cos\u00ec come molte zone dell'area Padana, anche il Feltrino sub\u00ec le invasioni di Attila e degli Unni, e si fa risalire a questo periodo la localit\u00e0 Case Bianche, fondata, come vuole la leggenda, dagli abitanti di Feltre che cercavano rifugio in luoghi pi\u00f9 isolati.\nLe vicende di Vellai nel Medioevo si articolano attorno al Castello di Pezzol. La costruzione non era situata vicino al nucleo centrale del paese, bens\u00ec a ridosso del torrente Caorame. Secondo lo storico feltrino Antonio Vecellio, la caratteristica principale del forte era la alta torre del mastio. Il castello era di propriet\u00e0 della famiglia Pezzolo, che cadde in povert\u00e0 in seguito al fallimento di una congiura architettata da uno dei suoi membri ai danni del vescovo serenese Adalgerio Villalta, nel 1265. In seguito a questo avvenimento, il castello si avvi\u00f2 verso un lento declino, e fin\u00ec col diventare una semplice abitazione privata. Le ultime tracce della costruzione vennero eliminate nel 1421, quando la Serenissima Repubblica di Venezia, diventata dominatrice della zona nel 1404, eman\u00f2 una legge riguardo all'abbattimento dei castelli privati sul suo territorio, ritenuti pericolosi per la sua supremazia. \nAnche a Vellai era attivo un sistema feudale: il governante era costituito dal vescovo della citt\u00e0 di Feltre che, in qualit\u00e0 di conte, poteva conferire ai propri feudatari territori e diritti, che potevano essere di tre tipi diversi. Il primo concerneva il godimento, da parte di uomini del paese, di terre montane a ragione vescovile, il secondo era lo \"ius di marighezza\", ovvero di gastaldato e il terzo lo \"ius decimandi\", ovvero il diritto di decima. \nSotto la Repubblica di Venezia.\nCome il resto del Feltrino, il territorio del paese fin\u00ec sotto la dominazione della Serenissima nel 1404.\nIn questo periodo, assieme a Cart, Vellai faceva parte della parrocchia del vicino paese di Zermen. \u00c8 proprio al XVI secolo che appartengono i primi documenti che testimoniano l'esistenza di una chiesa dedicata al culto di Sant'Agata, anche se probabilmente un edificio ad uso religioso esisteva in loco gi\u00e0 da diversi secoli. La chiesa appare in un estimo del 1559, dove figura come titolare di alcune piccole propriet\u00e0 fondiarie, ma non in quello del 1520, quindi si pu\u00f2 supporre che la sua costruzione risalga a questo lasso di tempo. Di essa \u00e8 rimasto ben poco, dato che venne demolita a met\u00e0 Ottocento per fare spazio a quella attuale. \nAllo stesso periodo risalgono le prime testimonianze riguardo alla chiesetta di Pezzol, dedicata ai Santi Lorenzo e Marcello, edificata con molta probabilit\u00e0 in prossimit\u00e0 dell'antico omonimo castello e ricostruita dopo le distruzioni di inizio Cinquecento, causate dalla Lega di Cambrai.\nCon Cart, Vellai fu sede di un sistema regoliero. Nonostante si possa supporre che ci\u00f2 abbia radici pi\u00f9 antiche, \u00e8 del 1520 uno dei primi documenti che lo testimonia (seppur indirettamente, infatti \u00e8 citata la sola localit\u00e0 di Saluch).\nNel 1667 gli abitanti di Vellai e Cart furono chiamati a contribuire alle spese di restauro del campanile di Zermen. Nonostante i due paesi fossero sotto la sua parrocchia, la richiesta venne accolta con ostilit\u00e0, poich\u00e9 ognuno dei tre centri abitati doveva arrangiarsi nelle spese di mantenimento dei propri luoghi di culto; la richiesta fu di conseguenza ritirata, ma tra Cart e Vellai da una parte, e Zermen dall'altra, rimase un clima freddo per tutti i secoli successivi.\nIl 12 maggio 1797 cadde la Repubblica di Venezia ad opera di Napoleone e nell'ottobre dello stesso anno i nuovi dominanti francesi giunsero anche nel Feltrino. Tutti gli edifici religiosi furono obbligati a fare un prestito forzoso alla nuova autorit\u00e0, pari al valore delle loro propriet\u00e0 immobiliari pi\u00f9 il 5% di interessi. Per la chiesa di Vellai, il valore totale calcolato fu di 2524 lire e 16 soldi. \nOttocento.\nNel panorama delle molteplici dominazioni conseguenti alla caduta della Serenissima, nel 1806 venne abolita la regola vigente ancora dal medioevo, il cui potere venne trasferito ai nuovi comuni appena costituiti. Il 4 aprile 1816, con gli austriaci regnanti, venne istituito il nuovo comune di Zermen, e Vellai ricadde nel suo territorio. Quando il 23 agosto 1820 and\u00f2 a fuoco la casa dove il vicario soggiornava, la regia delegazione provinciale intervenne nei confronti delle autorit\u00e0 ecclesiastiche per sollecitare la costruzione di una nuova canonica. Il parroco infatti fino ad allora non aveva mai avuto fissa dimora, e doveva provvedere egli stesso a trovare alloggio, quasi sempre tra Vellai e Cart. L'edificazione della nuova canonica venne pianificata di fianco alla chiesa di San Dionisio a Zermen, sede parrocchiale, ma non vedr\u00e0 la luce e all'uopo verranno utilizzati i locali privati di Don Uberto Fabris. In quegli anni la deputazione comunale, dato che i tre paesi erano riuniti sotto un'unica parrocchia, decise la costruzione di un cimitero unificato. Si scelse come area la zona denominata \"Commun della Lovera\", situata a sud del nucleo principale di Vellai e a nord del torrente Uniera. Il nuovo camposanto venne inaugurato da Don Uberto il 2 novembre 1831, ma fu abbandonato gi\u00e0 nel 1837, sia per l'inadeguatezza della terra, che non permetteva una regolare decomposizione dei cadaveri, sia per le dispute campanilistiche degli abitanti di Zermen e Cart, che non volevano che i loro morti fossero sepolti cos\u00ec lontano dai loro paesi. L'area rimase vuota per dei decenni, fino a quando non and\u00f2 definendosi un piccolo agglomerato urbano che, in memoria dei defunti che l\u00ec erano stati seppelliti, prese il nome di Borgo Santo.\nIl 1840 fu un anno importante, poich\u00e9 a Vellai si spost\u00f2 la sede parrocchiale, su iniziativa del vescovo Antonio Gava. I presupposti c'erano tutti: la preponderanza demografica rispetto a Zermen, la centralit\u00e0 delle strutture preesistenti, la disponibilit\u00e0 di un luogo da adibire a canonica e l'idea, nascente in quegli anni, della costruzione di una nuova e pi\u00f9 capiente chiesa.\nRisale al 1843 l'ultima notizia riguardo allo \"ius decimandi\" in Vellai: questo testimonia che il sistema feudale era qui sopravvissuto per circa quarant'anni dopo la sua abolizione da parte di Napoleone nel 1806.\nNel 1848, dopo circa un decennio dalla chiusura del cimitero unificato, si decise di edificarne uno nuovo, e si scelse l'area di \"Caraja\", a occidente dell'abitato principale, dove tuttora vengono sepolti i defunti di Vellai e Cart. Pochi anni dopo inizi\u00f2 effettivamente la costruzione della nuova chiesa dedicata a Sant'Agata, che si protrasse dal 1854 al 1857. L'organo della stessa fu messo in loco nel 1891, esigenza dettata dall'esponenziale crescita della cantoria, guidata in quegli anni dal maestro Giovanni Battista Dalla Gasperina, uomo di gran talento, lodato anche da Vittore Pilotto, fratello del ben pi\u00f9 noto drammaturgo Libero Pilotto.\nTutte le costruzioni precedenti avevano gravato sulle finanze del comune di Zermen, che aveva dovuto sopportare anche ingenti spese straordinarie. Le casse comunali avrebbero potuto essere rimpinguate aumentando l'imposta fondiaria, ma si prefer\u00ec accettare la proposta di unificazione con il comune di Feltre, avvenuta il 22 agosto 1857, al fine di ripartire le spese in un'area pi\u00f9 ampia.\nDal Novecento a oggi.\nIl nuovo secolo si apr\u00ec con un'azione goliardica perpetrata da alcuni abitanti di Vellai e Cart ai danni di quelli di Zermen: nel dicembre 1900 era prevista l'inaugurazione della nuova pala d'altare per la chiesa di San Dionisio, dato che la precedente di Cima da Conegliano era stata acquistata dallo stato italiano, e le campane suonavano a festa da parecchi giorni; alcuni vellaiesi, rubata al colono di Villa Rosada un'alta scala, si recarono in piena notte alla base del campanile di Zermen. Il loro obiettivo era rubare le campane, ma venne dato l'allarme quando gli avventori erano riusciti solo a segarne la cinghia di cuoio che le sosteneva al supporto. Questo avvenimento, figlio della storica inimicizia tra i due paesi, guast\u00f2 in larga parte i rapporti tra gli abitanti, ma favor\u00ec il distaccamento di Zermen come sede parrocchiale autonoma, che per\u00f2 avvenne solo nel 1937.\nNel 1909 si apr\u00ec un altro importante periodo per la storia del paese, con l'apertura della colonia agricola per orfani ad opera di Don Giuseppe Bortolon. L'istituto, inizialmente situato nell'antica Villa Tomitano, si prefiggeva di dare un'istruzione agli orfani della Provincia e di avviarli cos\u00ec ad un lavoro manuale.\nRisale poi al 1910 l'inizio della costruzione della scuola elementare, ora scuola dell'infanzia, che verr\u00e0 intitolata ad Ida Pilotto dopo la morte della medesima. In precedenza le lezioni si tenevano al piano terra dell'angolo rivolto ad ovest di Villa Rosada, in precarie condizioni igienico-sanitarie.\nNel 1917, con la disfatta di Caporetto, il Feltrino venne invaso dalle truppe austroungariche. Gli ufficiali, il 28 gennaio 1918, ordinarono la requisizione delle campane e delle canne dell'organo della chiesa di Sant'Agata, per un peso complessivo di 322 chilogrammi, al fine di fonderle per ricavarne macchine da guerra. Esse furono sostituite nel 1920 da un trio di campane fuse dalla ditta bassanese di Pietro Colbacchini. \nAnche la seconda guerra mondiale colp\u00ec duramente Vellai. Molti paesani furono chiamati a combattere, e tutte le attivit\u00e0, nonostante la spinta ricevuta nel decennio precedente, subirono una notevole battuta d'arresto, per non dire che si fermarono. Un ulteriore punto di svantaggio fu la presenza di un campo base tedesco nel parco della Colonia nell'ultima fase della Guerra, quando tutta la provincia di Belluno venne annessa all'Alpenvorland dal Terzo Reich. Per questo motivo, nel suddetto luogo capita ancora oggi di rinvenire dei residuati bellici. Il 1\u00ba maggio 1945 i tedeschi vennero cacciati dagli americani che, dopo aver liberato il paese, si occuparono anche di aiutare la popolazione stremata a causa del lungo conflitto, ad esempio distribuendo pasti caldi e generi alimentari di vario tipo.\nConclusasi la guerra, fu forte la volont\u00e0 di costruire un'associazione sportiva e ci\u00f2 vide la luce molto rapidamente, principalmente ad opera di Almo Facchin. Egli, nel luglio del 1945, costitu\u00ec la societ\u00e0 Voluntas, che pochi anni dopo cambier\u00e0 nome prima in A.C.Vellai, poi in Polisportiva Dynamo e infine Unione Sportiva Dynamo. Fu proprio grazie all'importanza dell'associazione sportiva se nel 1982 il paese venne dotato di un moderno campo da calcio. \nVellai mantiene uno stretto rapporto con la citt\u00e0 di Kiskunf\u00e9legyh\u00e1za, grazie all'amicizia tra Don Loris Susanetto, parroco del paese dal 1966 al 2007, e l'ex sindaco J\u00f3zsef Fics\u00f3r. A testimonianza di ci\u00f2, all'interno del M\u00f3ra Ferenc Gimn\u00e1zium vi \u00e8 un dipinto che raffigura il parroco, la chiesa di Sant'Agata e un gruppo di sportivi partecipare ad una corsa, probabilmente la Marciaverde. Fu proprio questo a permettere il gemellaggio della citt\u00e0 ungherese con Feltre, avvenuto nel 2005.\nMonumenti e luoghi d'interesse.\nLa chiesa attuale fu edificata nel 1857. L'edificio antico venne visitato dal vescovo di Feltre Giacomo Rovellio nel 1588, e dobbiamo a lui le uniche informazioni che ci rimangono riguardo all'aspetto della struttura: la facciata era rivolta a ponente, l'altare era posto sotto una cappella a volta, dipinta, e sulla quale si trovava un'icona, di cui tuttavia non conosciamo il soggetto; nel complesso, la struttura doveva apparire sobria e semplice. Gli unici elementi che oggi la testimoniano sono l'acquasantiera, datata 1612, la pavimentazione a scacchi rossi e bianchi all'interno della sagrestia e i muri perimetrali esterni di quest'ultima, che danno un'idea dell'orientamento del vecchio edificio. L'esterno dell'edificio che si pu\u00f2 ammirare tuttora \u00e8 molto semplice: la facciata, alta 16,70 metri, \u00e8 a capanna e decorata con intonaco bianco; il resto dei muri perimetrali \u00e8 tipicamente di stile alpino, con sassi a vista e calcestruzzo. Il campanile \u00e8 alto 29,10 metri e riprende stilisticamente l'esterno della chiesa, con alla base uno zoccolo di pietre squadrate e una semplice canna di sassi. Nonostante all'inizio fosse prevista la costruzione di un tetto a cuspide, alla fine si rinunci\u00f2 all'idea, poich\u00e9 troppo dispendiosa. Anche l'interno \u00e8 molto sobrio, e consta di un'unica navata, in cui, presso la met\u00e0, vi sono due pregevoli statue lignee raffiguranti Ges\u00f9 Cristo e la Madonna. Nell'abside si trovano due pale d'altare: una raffigurante la Madonna in trono, la patrona Sant'Agata e la compatrona Santa Lucia, l'altra San Giovanni Battista, realizzata da Carlotta Rossi Cesari nel XIX secolo, e riprendente un particolare di un dipinto di Palma il Vecchio. L'organo, installato nel coro della chiesa, venne posizionato in loco nel 1891, ad opera della ditta dei fratelli Giacobbi di Bassano del Grappa. Esso venne restaurato nel 1973, con la sostituzione del mantice a innesco umano con uno elettrificato. \n\u00c8 una delle pi\u00f9 antiche dell'intero feltrino e la pi\u00f9 antica in assoluto di Vellai. Probabilmente fu costruita verso la met\u00e0 del XV secolo, all'indomani dell'azione di demolizione dei castelli veneti ad opera della Serenissima. Daniello Tomitano, studioso e umanista appassionato di arte e storia vissuto a cavallo tra il XVI e il XVII secolo, fece di essa la sede di esposizione della sua collezione di reperti archeologici romani, ora non pi\u00f9 ivi presente, e distribuita tra il Museo Civico di Feltre e Villa Tauro in localit\u00e0 Centen\u00e8re, nel comune di Cesiomaggiore. Egli stesso fece ristrutturare ed ampliare la villa e addirittura commission\u00f2 una serie di affreschi, ancora visibili, per corredare i suoi preziosi reperti. La villa nel 1920 venne acquistata dall'Opera Don Guanella, che la convert\u00ec in orfanotrofio, convitto e scuola elementare, ma perse questa funzione negli anni '60 con la costruzione del nuovo plesso scolastico e fu cos\u00ec totalmente abbandonata. Arrivata nel nuovo millennio in condizioni pessime, fu salvata da un provvidenziale restauro, durato dal 2006 al 2008, che la riport\u00f2 agli antichi splendori.\nRisalente al XVIII secolo, ha assunto l'aspetto attuale solo verso la fine degli anni venti, caratterizzando da allora il centro del paese. Il ramo nobile della famiglia si era estinto da parecchio tempo e quando il secondo ramo ottenne ufficialmente la nobilt\u00e0, vennero edificate la torre ed il muro merlato a sinistra dell'arco d'entrata. Nel 2014 il suddetto muro venne corredato con un dipinto ad opera di Gianantonio Cecchin, raffigurante un estratto di vita del secolo scorso, con alcune donne facenti il bucato presso il vecchio lavatoio di Vellai.\nRisale al XVI secolo. Fino all'inizio del XX secolo esso conservava una facciata in marmorino e dei resti di affreschi, quando il tutto venne ricoperto da intonaco. Chiamato nel corso del XIX secolo \"El Palaz\" per via del suo aspetto di casa cittadina, diede anche il nome alla salita che lo costeggia, che verr\u00e0 in questo modo appellata \"Riva del Dei\". Ristrutturata sul finire del XX secolo, si trova oggi in uno stato di semi-abbandono.\nSituata in localit\u00e0 Pezzol, fu iniziata verso la met\u00e0 del XVIII secolo e terminata nei primi anni del XIX. Sotto il suo territorio ricade la chiesetta intitolata ai Santi Lorenzo e Marcello, gi\u00e0 presente in loco all'epoca della costruzione della villa, poich\u00e9 risalente al Cinquecento. L'intero complesso \u00e8 stato acquistato sul finire del secolo scorso dalla societ\u00e0 Agricola Pezzol, che lo ha recuperato.\nScolpito da Antonio Bottegal nel 1975, \u00e8 un monolite di porfido rosso a forma di obelisco alto circa 4 metri, dal quale fuoriescono a sbalzo delle sagome umane. Sono elencati i caduti sia di Vellai che di Cart, morti nella prima e nella seconda Guerra mondiale.\nCultura.\nIstruzione.\nScuole\nIl centro abitato ospita l'I.I.S. Agrario \"Antonio Della Lucia\", fondato nel 1909 da Don Antonio Bortolon come centro di ricovero e istruzione per gli orfani della provincia. La Colonia fu affidata nel 1919 ai Servi della Carit\u00e0 di Milano che operavano sotto il nome di Luigi Guanella. A causa del numero sempre superiore di ragazzi nell'istituto, essi ritennero opportuna la costruzione di un nuovo complesso, che venne iniziata nel 1952 e portata a termine 10 anni dopo. L'edificio domina ancora oggi Vellai dall'alto, poich\u00e9 di scala assolutamente sproporzionata rispetto al piccolo paese. L'istituto divenne a tutti gli effetti scuola superiore nel 1972, come filiale dell'istituto agrario di Castelfranco Veneto, ma nel 1982 ottenne l'autonomia. Nei primi anni duemila termin\u00f2 anche l'avventura guanelliana, e l'istituto rimane tuttora l'unico del suo tipo in provincia e uno dei pochissimi in tutto il Veneto.\nMusei\nIl Museo dei Sogni, Memoria, Coscienza e Presepi, si trova al di fuori del paese, tra la localit\u00e0 Borgosanto e quella di Casonetto, sulla Strada Statale 50. Il museo \u00e8 nato nel 1998 per volont\u00e0 di ragazzi e operatori della Comunit\u00e0 per minori in difficolt\u00e0 \u201cVilla San Francesco\u201d di Facen di Pedavena. Il complesso museale si prefigge di raccogliere testimonianze da ogni parte di mondo per raccontare di come tutti gli esseri umani, per quanto distanti, siano collegati dal medesimo destino. Tra i pezzi pi\u00f9 particolari delle numerose collezioni, vi \u00e8 una tegola proveniente da Hiroshima, donata dal Museo della Pace, testimone del bombardamento nucleare dell'8 agosto 1945, unico esemplare custodito al di fuori del Giappone. Vanta anche oltre 2000 presepi provenienti da 149 paesi diversi, e un reale vagone merci del 1929, posizionato su rotaie; venne utilizzato per le deportazioni durante la seconda Guerra mondiale e ne contiene testimonianze, oltre che di emigrazione."}
{"id": "3084415", "revid": "253269", "url": "https://it.wikipedia.org/wiki?curid=3084415", "title": "Kurt Fuller", "text": "Carriera.\n\u00c8 soprattutto un attore caratterista e viene scelto solitamente per ruoli di dirigenti o altre figure autoritarie, come poliziotti di alto rango.\nLa carriera di Kurt Fuller inizia nel 1984, anno in cui recita in un episodio di \"Supercar\". Da quel momento in poi inizia a recitare in numerose serie televisive e film. \u00c8 ricordato principalmente per le apparizioni nei film \"Una strega chiamata Elvira\" (1988) con Cassandra Peterson, \"Ghostbusters II\" (1989), \"Fusi di testa\" (1992), \"Scary Movie\" (2000), \"Auto Focus\" (2002), \"Terapia d'urto\" (2003) e \"La ricerca della felicit\u00e0\" (2006) e anche nelle serie televisive \"Wildside\" (1985), \"Capital News\" (1990), \"That's My Bush!\" (2001), nel ruolo di Karl Rove, \"Alias\" (2003), \"Desperate Housewives\" (2005-2006), nel ruolo del Detective Barton, e \"Supernatural\" (2009-2010), nel ruolo dell'angelo Zaccaria.\n\u00c8 apparso anche come guest star in numerose serie televisive, tra cui vanno citate: \"New York New York\", \"Avvocati a Los Angeles\", \"In viaggio nel tempo\", \"NewsRadio\", \"Un detective in corsia\", \"La signora in giallo\",\"Timecop\", \"Ally McBeal\", \"Malcolm\", \"Boston Public\", \"Felicity\", \"West Wing - Tutti gli uomini del Presidente\", \"Detective Monk\", \"Dr. House - Medical Division\", \"Streghe\", \"Carniv\u00e0le\", \"Boston Legal\", \"4400\", \"My Name Is Earl\", \"Ugly Betty\", \"Grey's Anatomy\", \"Eli Stone\" e \"Glee\". \u00c8 apparso anche nella serie televisiva \"Psych\" nel ruolo del medico legale Woody.\nVita privata.\nKurt Fuller \u00e8 sposato dal 1993 con l'attrice Jessica Hendra (figlia dello scrittore Tony Hendra), dalla quale ha avuto due figlie: Julia (1998) e Charlotte (2001)."}
{"id": "3084416", "revid": "289964", "url": "https://it.wikipedia.org/wiki?curid=3084416", "title": "Achod Malakian", "text": ""}
{"id": "3084417", "revid": "110157", "url": "https://it.wikipedia.org/wiki?curid=3084417", "title": "Chiesa di Santa Maria (Rignalla)", "text": "La chiesa di Santa Maria \u00e8 un edificio sacro situato in localit\u00e0 Rignalla, nel comune di Bagno a Ripoli, in provincia di Firenze.\nStoria.\nLa prima testimonianza su questa chiesa risale al 3 agosto 1260 quando il suo rettore Bongianni Cambi si impegn\u00f2 a versare 4 staia di grano per il mantenimento dell'esercito fiorentino. Altre testimonianze si ritrovano tra il 1276 e il 1303 in occasione delle decime: in quel lasso di tempo la chiesa di Rignalla era soggetta ad un'imposta annua di 2 lire e 3 soldi.\nAi primi del XIV secolo il patronato spettava alla famiglia degli Abati; tra i rettori della chiesa sono rimasti i nomi di prete Rodolfo in carica il 3 settembre 1299 e prete Giovanni che il 6 marzo 1336 fu beneficiato di un lascito testamentario per l'acquisto di arredi sacri per la chiesa.\nNel XV secolo il patronato pass\u00f2 alla famiglia Spinelli che abbellirono la chiesa con uno stucco commissionato nel 1441 e con una campana che fecero consacrare da Antonino Pierozzi, vescovo di Firenze dal 1446 al 1459. Il patronato degli Spinelli fu buono e la chiesa visse un periodo di prosperit\u00e0 economica come risulta dalla relazione fatte in occasione delle visita apostolica del 1575 quando la chiesa era dotata di sacrestia e di una casa canonica spaziosa.\nNel 1705 due altari vennero restaurati e la chiesa venne completamente ristrutturata in stile barocco anche se questo intervento comport\u00f2 la distruzione dell'originaria abside sostituita dall'attuale terminazione.\nDescrizione.\nLa chiesa di Santa Maria a Rignalla consiste in un'aula rettangolare originariamente conclusa da un'abside.\nIl paramento murario della fiancata settentrionale \u00e8 l'unica testimonianza visibile dell'antico edificio medievale. In questa parte il paramento \u00e8 stato realizzato mediante l'uso di bozzette e piccoli conci di arenaria e di calcare alberese disposti a corsi orizzontali e paralleli. Su questo lato della chiesa si trova un'edicola quattrocentesca al cui interno si trova un affresco rappresentante il \"Redentore tra i Santi Tommaso, Girolamo e Francesco\" opera di scuola fiorentina della fine del Trecento.\nLa facciata \u00e8 aperta da un oculo e tra esso e la cuspide si trova murato lo stemma nobiliare degli Spinelli."}
{"id": "3084418", "revid": "124123", "url": "https://it.wikipedia.org/wiki?curid=3084418", "title": "Anna V'jalicyna", "text": " \u00c8 forse pi\u00f9 conosciuta per la sua presenza di dieci anni consecutivi (2005-2014) allo \"Sports Illustrated Swimsuit Issue\".\nInfanzia ed esordi.\nAnna V'jalicyna \u00e8 nata nella citt\u00e0 russa di Ni\u017enij Novgorod, in precedenza chiamata Gorkij. Entrambi i genitori sono medici. Suo padre \u00e8 un medico sportivo per una squadra di calcio e sua madre \u00e8 una pediatra. Anne ha iniziato la sua carriera all'et\u00e0 di 15 anni, in seguito alcuni della IMG Models la videro a San Pietroburgo, mentre erano alla ricerca di volti nuovi per MTV. Vinse il loro concorso per modelle con un contratto con la IMG Parigi e, pi\u00f9 tardi, IMG New York.\nCarriera.\nDopo sei mesi dalla sua vittoria, Anna V'jalicyna era comparsa per Anna Molinari, Chlo\u00e9 e Sportmax. Tra il 2005 e il 2010 \u00e8 apparsa sulle copertine di \"Vogue\", \"Elle\", \"Glamour\" e \"Gloss\". Ha partecipato al Victoria's Secret Fashion Show nel 2008, 2010 e 2011. Ha preso parte ai video musicali di \"Is Out Through\" di Alanis Morissette e \"Misery\", Never gonna leave this bed dei Maroon 5. Anna V'jalicyna ha lavorato con fotografi di fama come Steven Meisel, Terry Richardson, Patrick Demarchelier e Ellen von Unwerth, tra gli altri.\nVita privata.\nNel 2009, Anna V'jalicyna ha completato la maratona di New York, offrendosi inoltre di guidare un atleta disabile attraverso la gara internazionale, aggiornando il tutto in tempo reale su Twitter.\nDal 2010 al 2012 ha avuto una relazione con il cantante Adam Levine. Nel 2015 \u00e8 incinta del suo primo figlio, dal fidanzato Adam Cahan e lo annuncia via Instagram il giorno del suo compleanno, gioved\u00ec 19 marzo. La piccola, chiamata Alaska, \u00e8 nata il 25 giugno 2015. il 5 giugno 2016 la coppia annuncia, via Instagram il fidanzamento ufficiale."}
{"id": "3084420", "revid": "1543377", "url": "https://it.wikipedia.org/wiki?curid=3084420", "title": "Jonas Eriksson (arbitro)", "text": "Carriera.\nEriksson \u00e8 diventato arbitro nel 1994, debuttando nella massima serie del campionato svedese sei anni dopo, nel 2000.\nIl 1\u00ba gennaio 2002 \u00e8 nominato internazionale molto giovane, a quasi 28 anni.\nGi\u00e0 al suo primo anno da internazionale partecipa ad un torneo organizzato dall'UEFA: il Campionato europeo di calcio Under-17, in Danimarca. Dirige tre partite, tra cui una semifinale.\nFa il suo debutto in una gara ufficiale tra nazionali maggiori l'8 giugno del 2005, quando \u00e8 chiamato a dirigere l'incontro tra Lettonia e Liechtenstein, valido per le qualificazioni ai mondiali del 2006.\nSuccessivamente, inizia ad essere designato per partite di preliminari di Intertoto e Coppa UEFA.\nOttiene per la prima volta un sedicesimo di finale di Coppa UEFA nel febbraio del 2007.\nFa poi il suo esordio nella fase a gironi della Champions League nel dicembre del 2008, dirigendo un match tra e .\nIn questi ultimi anni ha anche diretto partite tra nazionali, valide per le qualificazioni europee ai mondiali in Sudafrica del 2010.\nA livello internazionale \u00e8 noto soprattutto per il suo alto tenore di vita: \u00e8 diventato infatti milionario dopo aver venduto la sua quota di partecipazione in un network svedese.\nA partire dal 2011 \u00e8 diventato arbitro professionista a tempo pieno, dedicandosi esclusivamente all'arbitraggio.\nNel dicembre 2011 viene selezionato ufficialmente per gli Europei di calcio del 2012 in Polonia ed Ucraina.\nNell'aprile 2012 dirige per la prima volta una semifinale di Europa League, nella fattispecie la partita di andata tra Sporting Lisbona ed Athletic Bilbao.\nNello stesso mese, viene inserito dalla FIFA in una lista di 52 arbitri preselezionati per i Mondiali 2014.\nAgli Europei in Polonia ed Ucraina, il fischietto svedese dirige due partite della fase a gironi: Paesi Bassi-Germania e Grecia-Russia.\nNel maggio 2013 bissa quanto fatto nell'anno precedente, ottenendo nuovamente una semifinale di Europa League: questa volta si tratta della partita di ritorno tra gli inglesi del Chelsea e gli svizzeri del .\nNel giugno del 2013 \u00e8 selezionato dalla FIFA per prendere parte ai Mondiali Under 20 in Turchia. Si tratta della prima esperienza in un torneo FIFA per il fischietto svedese. Viene designato per due partite della fase a gironi e successivamente una semifinale.\nNell'agosto del 2013 \u00e8 designato per dirigere la Supercoppa UEFA tra Bayern Monaco e Chelsea, disputatasi a Praga il 30 agosto 2013.\nNel novembre 2013 \u00e8 designato dalla commissione arbitrale FIFA per dirigere il ritorno dello spareggio intercontinentale per l'accesso ai mondiali 2014 tra Uruguay e Giordania, in programma il 20 novembre 2013 a Montevideo.\nIl 15 gennaio 2014 viene selezionato ufficialmente per i Mondiali 2014 in Brasile.\nNell'aprile 2014 \u00e8 designato, per la prima volta in carriera, per una semifinale di UEFA Champions League: dirige la partita di andata tra e Atletico Madrid e Chelsea.\nAi mondiali di Brasile 2014 dirige due partite della fase a gironi (Ghana-USA e Camerun-Brasile) e successivamente l'ottavo di finale tra Argentina e Svizzera.i\nIl fischietto svedese viene designato per il secondo anno consecutivo per dirigere la semifinale di ritorno di UEFA Champions League tra e Juventus allo stadio Santiago Bernab\u00e9u.\nIl 18 maggio 2015 viene designato in qualit\u00e0 di quarto ufficiale per la finale di Champions League 2014-15 da disputarsi il successivo 6 giugno 2015 presso l'Olympiastadion di Berlino, tra gli italiani della Juventus e gli spagnoli del Barcellona.\nNel novembre 2015 viene designato dalla commissione arbitrale UEFA per dirigere l'andata del play off di qualificazione ad Euro 2016 tra l'Ucraina e la Slovenia.\nNel dicembre 2015 prende parte al Mondiale per club 2015, dove dirige due partite: un quarto di finale e successivamente una semifinale.\nIl 15 dicembre 2015 viene ufficialmente selezionato per gli europei del 2016 in Francia.\nIl 10 maggio 2016 l'UEFA rende nota la sua designazione per la finale di UEFA Europa League 2015-2016 da disputarsi il successivo 18 maggio 2016 presso il St. Jakob-Park di Basilea, tra gli inglesi del Liverpool Football Club e gli spagnoli del Siviglia.\nAgli europei di Francia 2016 dirige due partite della fase a gironi: Turchia-Croazia (0-1) e Russia-Galles (0-3) prima di essere designato per la semifinale Portogallo-Galles.\nNell'aprile 2017 viene resa nota dalla FIFA la sua convocazione al Mondiale Under 20, in programma tra maggio e giugno 2017 in Corea del Sud.\nNel giugno 2018 si ritira dall'attivit\u00e0. "}
{"id": "3084421", "revid": "256896", "url": "https://it.wikipedia.org/wiki?curid=3084421", "title": "Compagnie barracellari", "text": ""}
{"id": "3084423", "revid": "1442080", "url": "https://it.wikipedia.org/wiki?curid=3084423", "title": "Mohamed A\u00eft Kaci", "text": ""}
{"id": "3084429", "revid": "57872", "url": "https://it.wikipedia.org/wiki?curid=3084429", "title": "Chiesa di San Matteo (Laigueglia)", "text": "La chiesa di San Matteo \u00e8 un luogo di culto cattolico situato nel comune di Laigueglia, in via Enrico Arciprete, in provincia di Savona. La chiesa \u00e8 sede dell'omonima parrocchia del vicariato di Alassio della diocesi di Albenga-Imperia.\nSi tratta di un esempio di architettura religiosa del tardo barocco ligure, di fondazione molto antica ma completamente ricostruito, a pi\u00f9 riprese, nel corso del Settecento. Contiene numerose opere d'arte pittorica, risalenti in particolare al Seicento e realizzate da autori locali. Alla chiesa \u00e8 annesso l'oratorio di Santa Maria Maddalena, che conserva a sua volta diverse opere.\nStoria.\nL'edificio originario, pi\u00f9 piccolo di quello attuale ma sempre dedicato a san Matteo, fu costruito attorno al VII secolo e, da dipendente dalla chiesa di San Giovanni Battista di Andora, divenne per bolla di papa Clemente VII parrocchia indipendente solamente nel 1531.\nTra il 1715 ed il 1723 la chiesa sub\u00ec una radicale trasformazione: il corpo centrale assunse una forma ottagonale e venne praticato un primo ampliamento.\nTra il 1754 ed il 1781, come da progetto dell'architetto svizzero Gio Domenico Baguti, furono aggiunti il nuovo presbiterio e le due torri campanarie e l'edificio assunse l'attuale forma a croce. Alla fine del Settecento, inoltre, le pareti interne furono decorate con stucchi e sulla cupola venne realizzato l'affresco della \"Gloria di san Matteo\", attribuito a Tommaso Carrega.\nA completamento delle opere esistenti, nel 1804, furono trasferiti qui, dalla poi demolita chiesa di San Domenico a Genova, diversi altari, marmi e quadri, che arricchirono notevolmente il patrimonio artistico della chiesa. Il giorno del Corpus Domini del 1807 la parrocchiale laiguegliese fu solennemente consacrata dal vescovo di Albenga, monsignor Angelo Dania.\nRisale al 1846 la decorazione a stucco della facciata, ad opera dello stuccatore ticinese Andrea Adami.\nDescrizione.\nEsternamente, la chiesa \u00e8 caratterizzata dall'intensa plasticit\u00e0 dello schema e degli stucchi barocchi, che ne rendono molto mosso il profilo. La facciata \u00e8 sostanzialmente composta da un corpo centrale decorato da aggettanti lesene di ordine corinzio su due livelli, e dalle due torri campanarie, posizionate ai lati del corpo centrale e leggermente ruotate rispetto a quest'ultimo. Nel corpo principale si aprono inoltre il portale d'ingresso e, pi\u00f9 in alto, un finestrone dalle linee nuovamente barocche. Numerose nicchie contenenti statue e motivi decorativi, in facciata e sui campanili, completano l'aspetto esterno della chiesa.\nAll'interno, la chiesa si presenta con la veste assunta durante il Settecento: un motivo unitario di lesene di ordine corinzio decora ritmicamente le pareti, sulle quali sono posti i vari altari lungo le dieci cappelle laterali dedicati a Nostra Signora del Sacro Cuore, a san Giovanni Battista, al Purgatorio, al Crocifisso, a san Giuseppe, a san Giacinto, all'Assunta, a Nostra Signora del Rosario, alla Pentecoste e a sant'Erasmo.\nTra le opere degne di nota si ricordano: l'affresco della cupola, gi\u00e0 accennato, con la \"Gloria di san Matteo\" attribuito a Tommaso Carrega; la tela raffigurante il \"Battesimo di Ges\u00f9\" di Giovanni Battista Merano nella cappella di San Giovanni Battista; la \"Vergine e sant'Anna che intercedono per le anime del Purgatorio\", opera pittorica di Giuseppe Paganelli che la realizz\u00f2 nel 1794 e custodita nella cappella del Purgatorio; nell'altare del Crocifisso il dipinto \"Ges\u00f9 crocifisso tra san Mauro e santa Maria Maddalena\", la pala della \"Vergine Addolorata\" e l'affresco della volta di \"San Giovanni e Storie della Passione\", tutte opere di Giovanni Battista Carlone; la \"Morte di san Giuseppe\" (pittore ignoto del Settecento), nell'omonima cappella; la tela \"San Giacinto\" (XVII secolo), presso l'omonima cappella; di Bernardo Strozzi il dipinto dell'\"Assunta e san Raimondo di Penafort\"; nella cappella di Sant'Erasmo l'omonimo dipinto, forse opera di Pellegro Piola (fratello del pi\u00f9 noto Domenico); il dipinto della \"Pentecoste\" di Castellino Castello (precedentemente attribuito alla mano di Giambattista Paggi).\nNella zona del precedente presbiterio, ora laterale cappella di Nostra Signora del Rosario, oltre alla statua della \"Madonna circondata dai Misteri del Rosario\", ai lati dell'altare sono conservati i dipinti \"Samaritana al pozzo\" (a destra) del pittore locale ottocentesco Benedetto Musso, mentre sul versante opposto fu suo padre - Giuseppe Musso - a realizzare la tela \"Cristo e l'adultera\". Nella chiesa si conserva inoltre un'acquasantiera in marmo del 1561."}
{"id": "3084438", "revid": "33689", "url": "https://it.wikipedia.org/wiki?curid=3084438", "title": "Jocelin de Dijon", "text": "Dei due componimenti a lui attribuiti, solo \"A l'entree del dous commencement\" pu\u00f2 essere datata con certezza. Scritta intorno al 1220, in essa si fa riferimento all'assenza di un certo \"Andriu\" e al \"Seigneur d'Arsie\". \u00c8 noto [da fonti] indipendenti che Andr\u00e9 III de Montbard e Jehan I, Seigneur d'Arcis-sur-Aube, si fossero uniti nel 1218 alla quinta crociata; Jehan non \u00e8 mai ritornato. Siccome la poesia \u00e8 divisa in strofe di quattro e cinque versi, la melodia nel Chansonnier de Noailles viene divisa in gruppi di cinque e quattro versi (vale a dire, in ordine inverso). Questa poesia venne usata come modello per la canzone anonima \"Vers Dieu mes fais desirrans sui forment\". L'altro componimento di Jocelin \u00e8 \"Par une matinee en mai\". "}
{"id": "3084443", "revid": "729019", "url": "https://it.wikipedia.org/wiki?curid=3084443", "title": "Stazione di Imperia Oneglia", "text": "La stazione di Imperia Oneglia era una stazione ferroviaria posta sulla ferrovia Genova-Ventimiglia che serviva il rione di Oneglia della citt\u00e0 di Imperia.\nStoria.\nNella notte fra il 1\u00ba e il 2 novembre 2016 la linea Genova-Ventimiglia venne interrotta fra le stazioni di Alassio e di Diano Marina, per permettere alcuni lavori propedeutici all'attivazione del nuovo tracciato a doppio binario. La stazione \u00e8 stata chiusa il 28 novembre 2016 ed \u00e8 stata sostituita da una nuova situata a monte con il nome di Imperia a partire dall'11 dicembre 2016.\nStrutture e impianti.\nLa stazione di Oneglia era una stazione in superficie passante e si componeva di 3 binari passeggeri serviti da banchine collegate da un sottopassaggio e di un binario tronco, utilizzato principalmente per i servizi diretti verso Cuneo o Limone Piemonte, quindi da Minuetti Diesel.\nEra presente inoltre un binario non adibito a servizio passeggeri, supportato da alcuni deviatoi di manovra.\nIl fabbricato principale ospitava la sala d'attesa, i locali dei dirigenti movimento e il posto di polizia ferroviaria.\nAltri tre fabbricati, di cui uno di grandi dimensioni, ora in disuso, erano situati all'interno del vecchio scalo merci, molto utilizzato in passato in quanto garantiva il collegamento diretto con il porto tramite una linea di binari incastonata nelle vie della citt\u00e0. La grande mole di traffico era da addebitarsi alla produzione e al commercio della pasta Agnesi dell'omonimo stabilimento, che sorge poco lontano dalla stazione presso la foce del torrente Impero.\nIl complesso si inserisce sulla sponda sinistra del torrente immediatamente dietro allo stabilimento dell'azienda Fratelli Carli.\nLa stazione era in un tratto di linea a binario unico, segue la gi\u00e0 citata stazione di Imperia Porto Maurizio e precede la stazione di Diano Marina oltre ad alcune brevi gallerie che permettono ai convogli di passare sotto parte della citt\u00e0.\nServizi.\nLa stazione, che RFI classificava nella categoria \"silver\", disponeva di:\nMovimento.\nL'impianto era servito da collegamenti regionali e alcuni regionali veloci nell'ambito del contratto di servizio stipulato con la Regione Liguria.\nNon effettuano fermata gli Intercity Milano-Ventimiglia e Ventimiglia-Milano, che fermavano per\u00f2 alla stazione di Imperia Porto Maurizio. La linea era capolinea di un servizio regionale per Ventimiglia e di un diretto per Torino."}
{"id": "3084447", "revid": "1305772", "url": "https://it.wikipedia.org/wiki?curid=3084447", "title": "Campionato mondiale di hockey su ghiaccio - Prima Divisione 2008", "text": "Il Campionato mondiale di hockey su ghiaccio - Prima Divisione 2008 \u00e8 stato un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 13 e il 19 aprile 2008. Le dodici squadre partecipanti sono state divise in due gironi da sei ciascuno. Il torneo del Gruppo A si \u00e8 svolto nella citt\u00e0 di Innsbruck, in Austria. Le partite del Gruppo B invece si sono disputate a Sapporo, in Giappone. L'Austria ha vinto il Gruppo A mentre l'Ungheria il Gruppo B, garantendosi cos\u00ec la partecipazione al Campionato mondiale di hockey su ghiaccio maschile 2009. Al contrario la Corea del Sud e l'Estonia, giunte all'ultimo posto dei rispettivi gironi, sono state retrocesse per il 2009 in Seconda Divisione. La Romania e l'Australia, vincitrici dei due gironi della Seconda Divisione, sostituiscono nel 2009 la Corea del Sud e l'Estonia."}
{"id": "3084456", "revid": "298055", "url": "https://it.wikipedia.org/wiki?curid=3084456", "title": "James Doakes", "text": ""}
{"id": "3084461", "revid": "6923", "url": "https://it.wikipedia.org/wiki?curid=3084461", "title": "2M", "text": "2M \u00e8 il secondo canale televisivo satellitare pubblico marocchino, fondato il 4 marzo 1989 a Casablanca. Oggi il 20,7% di 2M \u00e8 di propriet\u00e0 del re Mohammed VI mentre, circa il 68% \u00e8 controllato dal governo marocchino.\nStoria.\nNel 1988, l'azienda ha firmato un contratto di concessione, con la Soread, per la diffusione nazionale delle trasmissioni televisive, con il supporto del governo marocchino. \u00c8 una concessione del servizio pubblico radiotelevisivo, e come tale presupponeva degli obblighi sia da parte del concessionario, la Soread, che per il fornitore, lo Stato. Nel 1988, in seguito alla firma di un accordo operativo tra i due contraenti, 2M divenne il primo canale a pagamento africano privato e commerciale. Il 4 marzo 1989 iniziava a trasmettere dei programmi criptati e in chiaro.\nCome tutte le Pay TV, 2M aveva una caratteristica elitaria, aveva fissato l'obiettivo di raggiungere nel 1994 la quota di 250.000 abbonati.\nAl momento del lancio, il canale divenne in Marocco una vera e propria mania, anche se operava in un ambiente culturale assai complesso, ma soffriva particolarmente dello sviluppo della pirateria e della concorrenza sleale. Dopo cinque anni di esistenza, non \u00e8 pi\u00f9 un canale di nicchia con una vocazione internazionale, ma un canale generalista, di prossimit\u00e0, una canale che vuole fare la differenza, ma con una sua specificit\u00e0.\nIl 1\u00ba gennaio 2019 il canale cambia il logo e lo slogan. Nonostante ci\u00f2 il canale non \u00e8 ancora visibile in HD.\nGestione.\nDopo sette anni di operativit\u00e0, il pi\u00f9 grande azionista della Soread, primo gruppo industriale privato africano, la ONA (\"Omnium Nord Africain\"), a causa di difficolt\u00e0 finanziarie, si ritira dalla gestione della catena 2M. Lo Stato marocchino che aveva firmato la concessione, il 19 giugno 1996 ne riacquista il controllo, raggiungendo la quota del 68%. Il 10 gennaio 1997, il canale 2M viene finalmente trasmesso in chiaro, travolgendo i media dell'intero panorama televisivo marocchino. Grazie ad una serie di contributi di assistenza per la promozione audiovisiva nazionale, il canale aumenta il suo mercato nella pubblicit\u00e0 e contemporaneamente, nella produzione e commercializzazione di trasmissioni ausiliarie criptate.\nDiffusione.\n2M segnava sin dall'inizio una vera e propria rottura nel panorama dei media presenti sul territorio marocchino. Alla fine del 1990, dopo aver ampliato la sua capacit\u00e0 di trasmissione su tutto il territorio nazionale, il canale 2M \u00e8 diventato subito uno dei pi\u00f9 seguiti in Marocco ed \u00e8 ora il pi\u00f9 visto al mondo, sia attraverso il canale satellitare Maghreb che attraverso la trasmissione digitale, via cavo e ADSL. Nel 2009 ha celebrato il suo ventesimo anniversario.\nDal 1989 al 1996, 2M venne gestito dall'ONA (\"Omnium Nord Africain\"), il primo gruppo industriale privato africano, in collaborazione con l'emittente francese TF1, la Sofirad, il gruppo canadese Videotron, e varie istituzioni marocchine.\nDal 1996, 2M appartiene al governo marocchino che ne possiede il 68% del capitale.\nLa sede di 2M si trova a Casablanca, in particolare nella localit\u00e0 di Ain Seba\u00e2.\nProgrammi.\nIl riposizionamento del canale si basava su tre caratteristiche principali: l'intrattenimento, l'informazione, la curiosit\u00e0 e la conoscenza. Questo canale, viene ricevuto da quasi il 70% della popolazione, e contribuisce in modo significativo al successo del settore audiovisivo marocchino e specialmente all'apertura della nazione marocchina nel mondo. Il canale inoltre distribuisce anche molti film statunitensi, turchi, francesi, e marocchini.\nAttraverso la fusione degli editoriali arabi e francesi, la catena 2M ha moltiplicato le informazioni sul canale in conformit\u00e0 con i principi di indipendenza e di libert\u00e0 di espressione."}
{"id": "3084465", "revid": "339392", "url": "https://it.wikipedia.org/wiki?curid=3084465", "title": "Rocchesano", "text": ""}
{"id": "3084466", "revid": "104458", "url": "https://it.wikipedia.org/wiki?curid=3084466", "title": "Liv Jagge-Christiansen", "text": ""}
{"id": "3084467", "revid": "104458", "url": "https://it.wikipedia.org/wiki?curid=3084467", "title": "Liv Jagge Christiansen", "text": ""}
{"id": "3084487", "revid": "400694", "url": "https://it.wikipedia.org/wiki?curid=3084487", "title": "Nude si muore", "text": ""}
{"id": "3084489", "revid": "729019", "url": "https://it.wikipedia.org/wiki?curid=3084489", "title": "Seconda battaglia di Krithia", "text": "La seconda battaglia di Krithia ebbe luogo tra il 6 e l'8 maggio 1915, durante la prima guerra mondiale. Lo scontro ebbe luogo nella zona meridionale della penisola turca dove sorge Gallipoli tra le forze dell'Impero britannico, sostenute da un piccolo contingente francese, e le truppe ottomane.\nAntefatti.\nIn seguito al fallimento della prima battaglia di Krithia, avvenuta il 28 aprile, venne ordinato un secondo tentativo di catturare il villaggio di Krithia e la collina di Achi Baba, il 6 maggio.\nAl comandante sul campo, delle truppe britanniche, Aylmer Hunter-Weston dopo la prima battaglia erano rimasti 14\u00a0000 uomini dei 20\u00a0000 iniziali. Di fronte a loro vi era una forza equivalente di turchi, lungo un fronte di 7\u00a0km, comandati dal tedesco von Sanders. Il suo compito, affidatogli dal Ministro della Guerra turco Ismail Enver, era di evitare che i britannici conquistassero la collina di Achi Baba e il villaggio di Krithia, oltre ad impedire, pi\u00f9 in generale, che ottenessero il controllo della penisola e dello stretto.\nAlla conclusione della prima battaglia, il generale von Sanders era stato autorizzato a contrattaccare il nemico, il 1\u00ba e il 3 maggio. Entrambi gli attacchi vennero respinti con pesanti perdite turche.\nBattaglia.\nIl 6 maggio, a mezzogiorno, cominci\u00f2 nuovamente un'altra battaglia. I britannici erano rinforzati da due brigate di truppe australiane e neozelandesi, che portavano gli uomini di Hunter-Weston ad un totale di 25\u00a0000. Egli non poteva per\u00f2 avere un vantaggio numerico perch\u00e9 anche i turchi avevano ricevuto dei rinforzi che permettevano loro di eguagliarli.\nGi\u00e0 all'inizio dell'attacco per\u00f2 era di nuovo chiaro il problema delle truppe britanniche, ovvero la mancanza di coordinazione tra le varie unit\u00e0, che concesse loro di ottenere solo pochi metri di terreno.\nIl 7 maggio venne ordinato un nuovo attacco con un preliminare bombardamento navale. Come gi\u00e0 accaduto, la poca coordinazione permise ai britannici di guadagnare solo poco terreno. Hunter-Weston ordin\u00f2 cos\u00ec un terzo e finale attacco, l'8 maggio, in seguito ad un iniziale bombardamento di granate eseguito dalla fanteria. L'attacco port\u00f2 dei guadagni reali, spingendo i turchi indietro di un chilometro.\nConseguenze.\nLe vittime della Triplice Intesa furono assai pesanti, ovvero di 6\u00a0000 uomini. Anche se la battaglia concesse ai britannici dei guadagni, il colle Achi Baba rimase in mani turche. Il Comandante in Capo regionale delle truppe britanniche, sir Ian Hamilton, era ancora determinato a conquistare la collina e richiese al Ministero della Guerra britannico, rinforzi e munizioni, i quali giunsero tre settimane dopo.\nUn nuovo tentativo di conquistare il crinale di Achi Baba venne effettuato il 4 giugno, giorno in cui comincia la terza battaglia di Krithia. Durante questa campagna si assistette ad un fenomeno di trincerizzazione proprio come accadde sul fronte occidentale, con la differenza che sul terreno turco pi\u00f9 era difficile scavare trincee in grado di dare protezione dalle granate nemiche come in Francia."}
{"id": "3084490", "revid": "1482985", "url": "https://it.wikipedia.org/wiki?curid=3084490", "title": "Pat Nixon", "text": "Biografia.\nFiglia di William M. Ryan Sr., marinaio, minatore e imprenditore agricolo di origine irlandese, e di Katerine Halberstadt, di origine tedesca, era originaria del Nevada, ma crebbe a Los Angeles. La Nixon frequent\u00f2 la University of Southern California, pagandosi gli studi con lavori saltuari come dattilografa e commessa. Sua madre mor\u00ec di cancro nel 1924.\nIl 21 giugno 1940 spos\u00f2 l'avvocato Richard Nixon e da allora sostenne tutte le sue campagne elettorali. Il nome \"Pat\" era un vezzeggiativo datole dal padre, poich\u00e9 la piccola nacque il giorno prima della Festa di san Patrizio e la famiglia era di origini irlandesi. La stessa Nixon, dovendo iscriversi al college, si present\u00f2 con il nome di Patricia, bench\u00e9 il cambio di nome non fosse un'azione legale.\nEbbe due figlie, Tricia (nata nel 1946) e Julie (nata nel 1948).\nDivenuta First Lady, Pat Nixon si conquist\u00f2 la stima degli elettori, svolgendo attivit\u00e0 di volontariato e promuovendo enti benefici. La Nixon divenne inoltre la First Lady pi\u00f9 \"viaggiatrice\" (in seguito superata da Hillary Rodham Clinton), avendo visitato 80 nazioni ed essendo stata la prima ad entrare in una zona di guerra. Nonostante il consenso popolare suo e di suo marito, per\u00f2, la Nixon termin\u00f2 ben presto il suo secondo mandato quando il Presidente Nixon rassegn\u00f2 le dimissioni in seguito allo scandalo Watergate. Da quel momento le sue apparizioni pubbliche si diradarono; torn\u00f2 in California e poi si trasfer\u00ec nel New Jersey. Ebbe due ictus, nel 1976 e nel 1983, e all'inizio degli anni novanta le fu diagnosticato un tumore al polmone. Mor\u00ec nel 1993 all'et\u00e0 di 81 anni. Sulla sua lapide fu inciso il nome \"Patricia Nixon\" e l'epitaffio reca scritto: \"Anche quando le persone non parlano la tua lingua, possono dire se hai amore nel tuo cuore\"."}
{"id": "3084492", "revid": "2156898", "url": "https://it.wikipedia.org/wiki?curid=3084492", "title": "Maria Shriver", "text": "Biografia.\nMaria Shriver \u00e8 nata a Chicago, Illinois. Di discendenza cattolica tedesca da parte di padre e irlandese americana da parte di madre, \u00e8 la secondogenita e unica figlia dell'uomo politico Sargent Shriver e di Eunice Kennedy Shriver. Eunice era la sorella del presidente degli Stati Uniti d'America John Fitzgerald Kennedy, del Ministro della Giustizia e senatore Robert Kennedy, del senatore Ted Kennedy e di altri cinque fratelli. La Shriver ha frequentato la Westland Middle School a Bethesda, nel Maryland, alla periferia di Washington e si \u00e8 diplomata nel 1973 alla Scuola del Sacro Cuore Stone Ridge di Bethesda. Si \u00e8 laureata in Studi Americani alla Georgetown University di Washington nel giugno del 1977.\nVita privata.\nNel 1977 conobbe Arnold Schwarzenegger in occasione di un torneo di tennis di beneficenza tenutosi presso la casa di sua madre, Eunice Kennedy Shriver. Il 26 aprile 1986 la coppia convol\u00f2 a nozze a Hyannis, nel Massachusetts, nella locale chiesa cattolica di San Francesco Saverio. Il loro testimone di nozze \u00e8 stato l'amico fraterno di Arnold Schwarzenegger, Franco Columbu. Hanno avuto 4 figli: Katherine Eunice Shriver Schwarzenegger (nata il 13 dicembre 1989 a Los Angeles); Christina Maria Aurelia Schwarzenegger (nata il 23 luglio 1991 a Los Angeles); Patrick Arnold Schwarzenegger (nato il 18 settembre 1993 a Los Angeles); e Christopher Sargent Shriver Schwarzenegger (nato il 27 settembre 1997 a Los Angeles). Nel maggio 2011 la coppia ha annunciato la separazione dopo 25 anni di matrimonio.\nCarriera.\nNel suo libro \"Dieci cose che avrei voluto sapere prima affrontare il mondo\" (2000), la Shriver afferma di aver sviluppato un grande interesse per il giornalismo televisivo subito dopo \"essere stata data in pasto\" alle agenzie di stampa nell'aereo utilizzato per la campagna presidenziale del padre, candidatosi a vice presidente degli Stati Uniti nel 1972, definendo quest'esperienza \"forzata\" come la migliore cosa che le potesse essere capitata.\nAl termine della carriera giornalistica cominci\u00f2 a lavorare per la KYW-TV a Filadelfia, in Pennsylvania, dove condusse a fianco di Forrest Sawyer il notiziario \"CBS Morning News\" dal 1985 al 1987, il NBC News's \"Sunday Today\" e le edizioni del fine settimana dell\"'NBC Nightly News\" dall'87 all'89, oltre a costituire una figura importante nella conduzione del \"Dateline NBC\" dall'89 al 2004. Nell'agosto del 2003 la Shriver si concesse un periodo di allontanamento non retribuito dall'NBC News per seguire il marito, impegnato nella campagna come candidato per le elezioni governative della California.\nIl 17 novembre 2003, con la cerimonia di insediamento di suo marito a 38\u00ba governatore della California, la Shriver divenne la First Lady della California. Ritorn\u00f2 poi al giornalismo, con due ulteriori partecipazioni alla trasmissione \"Dateline\" della NBC.\nIl 3 febbraio del 2004, la Shriver chiese di poter essere sollevata dai suoi impegni con la NBC News, riportando \"preoccupazioni\" che la catena televisiva aveva espresso circa un possibile conflitto di interessi tra il suo ruolo di giornalista e il suo status di First lady della California e il suo crescente ruolo di sostegno alla attivit\u00e0 politica del marito.\nFece una apparizione interpretando se stessa nel film \"Last Action Hero\" del 1993 e partecip\u00f2 in un ruolo di secondo piano, sempre come s\u00e9 stessa, in \"Siate Pronti\", un episodio del 2006 della serie televisiva Raven per promuovere un \"Piano per essere pronto\".\nIl 23 marzo del 2007, la Shriver torn\u00f2 alle news televisive come conduttrice temporanea di una tavola rotonda nel talk show \"Larry King Live\" sulla CNN con ospiti come la cantante Sheryl Crow ed altri. La Shriver annunci\u00f2 la sua definitiva uscita dalle news in seguito alla eccessiva copertura mediatica sulla morte di Anna Nicole Smith.\nNel 2008, la Shriver divenne la produttrice esecutiva del documentario su suo padre \"Idealista Americano: la storia di Sargent Shriver\". Il cortometraggio venne diffuso per la prima volta sulla PBS il 21 gennaio del 2008. Il film era la cronaca della vita, delle imprese e della visione politica di suo padre. Nel febbraio del 2008, la Shriver lanci\u00f2, assieme a suo fratello Tim Shriver, una azienda di gelati, chiamata Lovin' Scoopful. Il 25% degli incassi generati dalla Lovin' Spoonful vanno alla organizzazione Special Olympics (un programma internazionale per l'allenamento sportivo dei ragazzi e adulti con disabilit\u00e0 intellettiva).\nLa Shriver poi fu produttore esecutivo del The Alzheimer's Project, una serie di cortometraggi in quattro puntate che ebbe molto successo su HBO nel maggio del 2009, guadagnandosi successivamente due Premi Emmy. Il \"Los Angeles Times\" li descrisse come una serie \"ambiziosa, intrigante, piena di emotivit\u00e0, e cautamente ottimistica\". La serie fece una attenta e tagliente analisi sulla ricerca in corso nei migliori laboratori degli Stati Uniti sulla malattia di Alzheimer. Il documentario prende anche in considerazione gli effetti di questa malattia sia sui pazienti che sulle loro famiglie. Uno dei film che hanno vinto il premio Emmy, \"Nonno, sai chi sono?\" si basa su un libro per ragazzi scritto dalla Shriver e riguardante la malattia di Alzheimer.\nNell'ottobre del 2009, la Shriver ha lanciato \"Il rapporto Shriver: una nazione in cui la donna cambia tutto\", uno studio a livello nazionale e un completo rapporto scritto in associazione con il Centro per lo Sviluppo Americano, il Centro Annemberg per la Comunicazione, Politica e Leadership della University of Southern California e la Fondazione Rockefeller. Il Rapporto Shriver ha rivelato che la donna americana, per la prima volta, costituisce met\u00e0 della forza lavoro degli Stati Uniti e ha studiato come questo fatto impatti sulle maggiori istituzioni, come la famiglia, il mondo degli affari, il governo e le organizzazioni religiose. Il rapporto \u00e8 uscito lo scorso anno in associazione con la rivista TIME e la NBC News. Secondo il \"New York Times\", il rapporto \"si basa su uno studio iniziato 50 anni prima durante la amministrazione del presidente John F. Kennedy, zio della Shriver, e condotto da Eleanor Roosevelt\".\nFirst Lady della California.\nDurante il mandato del marito in qualit\u00e0 di governatore della California, la Shriver si era rivelata inizialmente poco a suo agio nel ruolo di moglie del governatore. . Quando Arnold annunci\u00f2 la propria candidatura al \"Tonight Show\", lei sostenne la sua candidatura. Quando il marito propose una serie di iniziative di consultazione popolare nel novembre 2005, decise di non supportare pubblicamente nessuna delle proposte del marito.\nDal momento in cui Schwarzenegger ottenne la carica, Maria continu\u00f2 a sostenere il marito e intraprese una serie di iniziative chiave in qualit\u00e0 di First Lady, aumentando la consapevolezza del contributo delle donne allo stato, impegnandosi nella ricerca di rapide soluzioni per debellare i cicli di povert\u00e0 e per incoraggiare tutti i cittadini californiani ad impegnarsi in attivit\u00e0 di volontariato a beneficio della propria comunit\u00e0.\nMaria Shriver presiede la \"California Governor &amp; First Lady's Conference on Women\" da quando Schwarzenegger venne eletto nel 2003. Sotto la sua guida, la Conferenza delle Donne \u00e8 diventata il forum pi\u00f9 importante della California come punto di incontro nazionale per le donne, ed oggi richiama oltre 30.000 partecipanti e 100 opinion leader da tutto il mondo per due interi giorni. Ogni anno, l'evento ha luogo nel Long Beach Convention Center ad ottobre con lo scopo di ispirare, rafforzare e formare le donne ad essere gli \"Architetti del Cambiamento\". Centinaia di luminari hanno parlato durante la conferenza tra cui Oprah Winfrey, il giudice della Corte suprema Sandra Day O'Connor, i segretari di stato Condoleezza Rice e Madeleine Albright, la giornalista Barbara Walters, Warren Buffett, il governatore Arnold Schwarzenegger, l'ex primo ministro britannico Tony Blair, Richard Branson, Bono, Billie Jean King, Gloria Steinem e il Dalai Lama.\nNel 2004, la Shriver ha creato \"The Minerva Awards\" (I Premi Minerva) per onorare e premiare \"le eccezionali donne della California\" che hanno cambiato le loro comunit\u00e0, il loro stato, il loro paese e il mondo con il loro coraggio, saggezza e forza. I Premi Minerva prendono il nome da Minerva, la dea romana che orna il sigillo (il simbolo) dello stato della California e \"che simboleggia la duplice natura della donna sia come guerriere che come costruttrici di pace\". I Minerva Awards vengono consegnati ogni anno alla \"Conferenza delle donne\" di Long Beach nel corso di una cerimonia speciale. Le vincitrici del premio ricevono anche un finanziamento per continuare il loro lavoro. Tra le vincitrici dei Minerva Awards vi sono state l'ex first lady Betty Ford, Nancy Pelosi, Gloria Steinem, Billie Jean King, l'astronauta Sally Ride e la scomparsa Eunice Kennedy Shriver, madre di Maria Shriver. I successi delle vincitrici dei Minerva Awards sono raccontati in una mostra permanente presso il California Museum for History Women and the Arts (Il Museo della California per la storia, le donne e le arti) a Sacramento e sono diventati parte degli archivi ufficiali di Stato della California.\nNel 2005, la Shriver ha avviato il progetto \"We Connect\", allo scopo di offrire programmi di risparmio e servizi di sostegno alle famiglie di lavoratori in difficolt\u00e0 economiche. \"We Connect\" (\"Noi uniamo\") riunisce insieme organizzazioni di volontariato e imprese, agenzie governative e i leader dello stato della California, congregazioni e scuole chiedendo loro di unirsi per rispondere alle esigenze di milioni di individui e di famiglie che fanno fatica a pagare le scadenze. Grazie alla collaborazione di \"La Opinion\", il pi\u00f9 grande quotidiano in lingua spagnola della nazione, \"We Connect\" \u00e8 riuscito a dare forma a tre pubblicazioni di un inserto bilingue di 24 pagine interamente a colori che \u00e8 stato distribuito a oltre 20 milioni di californiani in ristrettezze economiche. Nel dicembre del 2009, Shriver, in collaborazione con la \"Conferenza delle donne\", ha dato vita al progetto \"We Connect- un milione di pasti\". Tramite questa iniziativa, la \"Conferenza delle donne\" ha voluto devolvere una donazione alla Associazione Californiana delle Banche Alimentari per fornire pi\u00f9 di un milione di pasti gratuiti alle famiglie californiane in difficolt\u00e0. La donazione \u00e8 stata consegnata alle 44 banche alimentari facenti parte dell'organizzazione che poi hanno distribuito il cibo alle famiglie californiane attraverso oltre 5000 organizzazioni nelle community locali. Nel marzo del 2010, tramite il progetto \"We Connect\", la Shriver ha tenuto, per 3 giorni, la fiera delle risorse della comunit\u00e0 a Fresno e Los Angeles. Le fiere mettevano a disposizione programmi vitalizi e servizi di supporto gratuiti come la dichiarazione dei redditi, assistenza sui procedimenti esecutivi sugli immobili ordinati dal tribunale in caso di mutui non pagati, aiuto per trovare lavoro, vaccini antinfluenzali, distribuzione di alimenti sani e molto altro ancora. Gli organizzatori dell'evento stimano che oltre 40.000 persone abbiano fatto uso di questi servizi gratuiti e che siano state distribuiti centinaia di tonnellate di prodotti alimentari nel corso dei due fine settimana della manifestazione.\nCome First Lady, la Shriver ha lavorato per promuovere servizio e volontariato. Come presidente onorario del \"CaliforniaVolunteers\", la Shriver ha ideato e lanciato il pi\u00f9 grande strumento di \"Domanda-Risposta\" che mette insieme in tutto lo stato della California con il sito CaliforniaVolunteers.org. La Shriver \u00e8 stata di grande ispirazione al Governatore Schwarzenegger per creare il Dipartimento di Servizio e Volontariato, una istituzione con poteri a livello di ministero statale. Inoltre ha aperto la strada e promosso un programma su tutto il territorio statale per la risposta immediata in caso di calamit\u00e0 chiamato \"Siamo pronti\" che promuove ed istruisce i Californiani ad Essere Pronti nel caso di situazioni di emergenza o calamit\u00e0 naturali. Oltre a ci\u00f2, la Shriver ha fondato \"Noi Costruiamo\" e \"Noi per gli asili\", una iniziativa per la costruzione di asili e campi gioco per bambini a livello locale. Attraverso il \"CaliforniaVolunteers\", la Shriver ha costruito 31 campi da gioco con asilo, nelle comunit\u00e0 a basso reddito dello stato, in collaborazione con \"KaBOOM\", un'organizzazione no-profit che provvede agli spazi-gioco per bambini.\nNel 2008, la Shriver ha lanciato il suo programma \"Noi investiamo\", che offre corsi di formazione, reti di sostegno, microcredito e altre risorse per aiutare le donne ad avviare o far crescere un'impresa. Nel giugno 2009, ha ampliato il programma \"Noi investiamo\" a livello nazionale, attraverso una collaborazione con kiva.org, creando, per primi negli USA, un sito internet per accedere al programma di microcredito da parte di singoli utenti. Alla Shriver va dato merito di aver avuto l'idea di portare negli Stati Uniti il modello di microcredito di Kiva gi\u00e0 utilizzato a livello internazionale.\nLa Shriver \u00e8 co-direttrice del Museo di storia californiano, sezione \"Donne e arte\". Durante il periodo del suo incarico le \u00e8 stato assegnato il compito di rivitalizzare il museo. Nel 2006 ha creato la \"California Hall of fame\" del museo per onorare i californiani celebri come C\u00e9sar Ch\u00e1vez, Clint Eastwood, Walt Disney, Amelia Earhart, Ronald Reagan, John Steinbeck, Rita Moreno, Earl Warren, Julia Morgan, Leland Stanford, Dorothea Lange e altri. Nel novembre del 2008, ha lanciato il \"California Legacy Trails\", uno strumento didattico unico nel suo genere basato sul web e creato per aiutare gli studenti nello studio della storia californiana.\nIl 3 febbraio 2008 ha dato il proprio appoggio ufficiale alla candidatura del Senatore Barack Obama alle elezioni primarie del Partito Democratico del 2008. L'annuncio \u00e8 stato dato durante un meeting dell'Universit\u00e0 della California di Los Angeles al quale partecipavano la cugina Caroline Kennedy, Oprah Winfrey, Stevie Wonder e la moglie del candidato, Michelle Obama. Pochi giorni prima, il 31 gennaio 2008, il governatore Schwarzenegger aveva annunciato il proprio appoggio al senatore John McCain per le primarie del Partito Repubblicano.\nNel maggio del 2009, in collaborazione con Alice Waters, ha inaugurato il primo orto urbano presso un edificio statale in quella che una volta era un'aiuola fiorita.\nGli ortaggi prodotti vengono ceduti ai locali banchi alimentari (associazioni che distribuiscono cibo ai bisognosi). La Shriver \u00e8 da sempre una convinta fautrice degli orti urbani e presiede la Rete degli Orti Scolastici della California che, dal 2004 a oggi, ha raddoppiato gli orti nelle scuole, passati da 3.000 a 6.000 unit\u00e0.\nRiconoscimenti.\nUn tipo di rosa prese il nome della Shriver nell'ottobre del 2004. La rosa Maria Shriver ha fioriture di colore bianco-amido, ed un forte profumo di agrumi.\nCome produttore esecutivo del Progetto Alzheimer, la Shriver ha guadagnato due Premi Emmy e un Premio dell'Accademia delle Arti &amp; Scienze Televisive per il progetto \"Una trasmissione con la coscienza\".\nNel 2009, Shriver \u00e8 stata premiata con il premio \"Cercatori di Pace 2009\" da parte della Shinnyo-en Foundation, che viene annualmente conferito a coloro che sono esempi di compassione, armonia e pace. Alla cerimonia di conferimento del premio, l'amministratore delegato della fondazione ha detto: \"Maria Shriver percepisce il meglio che sta dentro la gente - la loro innata bont\u00e0 - e d\u00e0 loro la spinta a diventare gli \"Architetti del cambiamento\" di s\u00e9 stessi. In un mondo che glorifica le ambizioni a tutti i costi, Maria insegna invece a formare il carattere. \u00c8 una donna dalla forza gentile che rimodella gentilezza e carit\u00e0, che ha usato la sua celebrit\u00e0 per costruire la pace nel mondo\".\nHa inoltre vinto i premi Peabody ed Emmy per la sua attivit\u00e0 di giornalista televisiva.\nIl \"Saint John's Health Center\" ha intitolato alla Shriver uno dei suoi reparti di infermeria."}
{"id": "3084493", "revid": "352448", "url": "https://it.wikipedia.org/wiki?curid=3084493", "title": "Jeu-parti", "text": ""}
{"id": "3084501", "revid": "287204", "url": "https://it.wikipedia.org/wiki?curid=3084501", "title": "Francesca Dallap\u00e8", "text": ""}
{"id": "3084505", "revid": "729019", "url": "https://it.wikipedia.org/wiki?curid=3084505", "title": "Gerhard Barkhorn", "text": "Questo pilota abbatt\u00e9 un totale di 301 aerei nemici in missioni di guerra effettuate durante la seconda guerra mondiale, prestando servizio nella Luftwaffe, l'aeronautica militare tedesca. Barkhorn fu anche il secondo miglior asso tedesco del fronte orientale, dove ottenne tutte le sue vittorie volando su aerei Messerschmitt Bf 109 e Focke-Wulf Fw 190. Alla fine del conflitto pilot\u00f2 anche alcuni Messerschmitt Me 262 nell'unit\u00e0 formata da Adolf Galland, il Jagdverband 44.\nPreso prigioniero, dopo il conflitto ader\u00ec all'aviazione della Repubblica Federale Tedesca. Mor\u00ec in un incidente d'auto nel 1983.\nBiografia.\nGerhard Barkhorn nacque il 20 maggio 1919 a K\u00f6nigsberg, nella Prussia Orientale. Nel 1937 entr\u00f2 nella Luftwaffe con il grado di Fahnenjunker (allievo ufficiale), cominciando l'addestramento al volo nel marzo dell'anno successivo (con Franz Stigler come istruttore) terminato il quale venne assegnato alla 2\u00aa 3\u00aa squadriglia del 2\u00ba stormo caccia (3./JG 2). Nell'agosto 1940 venne spostato alla 6\u00aa squadriglia del II gruppo del 52\u00ba stormo caccia (6./II.JG 52) per partecipare alla battaglia d'Inghilterra, senza ottenere nessuna vittoria venendo invece abbattuto due volte. Una di queste volte il suo Messerschmitt Bf 109E venne colpito da un Supermarine Spitfire al radiatore, e solo con grande fatica Barkhorn riusc\u00ec a ritirarsi verso la base, ma nel viaggio fu attaccato di nuovo e abbattuto, dovendosi lanciare col paracadute sul Canale della Manica sotto gli occhi di un suo commilitone che avvis\u00f2 i soccorsi, che recuperarono Barkhorn senza gravi conseguenze.\nLa prima vittoria di Barkhorn arriv\u00f2 nella sua 120\u00aa missione, il 2 luglio 1941, al fronte orientale. Al 30 novembre il numero delle vittorie era salito a dieci. Il 21 maggio 1942 fu nominato Staffelkapit\u00e4n (caposquadriglia) della 4./JG 52. In quel mese abbatt\u00e9 un totale di sette aerei nemici. Se confrontato con altri assi tedeschi, Barkhorn non registr\u00f2 mai un alto numero di vittorie durante un'unica missione o in un giorno soltanto (si ferm\u00f2, rispettivamente, a quattro e sette vittorie), tuttavia guadagn\u00f2 altre sedici vittorie a giugno e trentuno a luglio; il 25 di quest'ultimo mese rimase ferito in combattimento a bordo del suo Messerschmitt Bf 109F-4. Divenuto ormai Oberleutnant (tenente), Barkhorn venne decorato con la Croce di Cavaliere della Croce di Ferro il 23 agosto 1942, dopo aver raggiunto le sessantaquattro vittorie personali.\nDopo un periodo di riposo il pilota della Luftwaffe torn\u00f2 al fronte orientale agli inizi di ottobre, mese durante il quale abbatt\u00e9 quattordici aerei sovietici, a cui se ne aggiunsero altri sette a novembre e diciassette a dicembre (il 19 di questo mese raggiunse la quota delle cento vittorie ai danni di un Curtiss P-40). Dopo altre cinque vittorie gli venne concessa la Croce di Cavaliere con fronde di quercia, l'11 gennaio 1943. Il 1\u00ba settembre seguente, quando era gi\u00e0 diventato Hauptmann (capitano), fu nominato Gruppenkommandeur (comandante di gruppo) del 2\u00ba gruppo del 52\u00ba stormo caccia (II./JG 52), unit\u00e0 che comand\u00f2 fino al 15 gennaio 1945. In precedenza, in agosto, aveva abbattuto altri ventiquattro aerei (l'8 agosto raggiunse le centocinquanta vittorie personali con un Il-2 \u0160turmovik), proseguendo la scia di vittorie aggiungendone quindici a settembre, ventitr\u00e9 a novembre (quota duecento vittorie toccata il 30 del mese, quinto pilota della Luftwaffe a raggiungere questo traguardo) e ventotto a dicembre. Il 23 gennaio 1944 Barkhorn divenne il primo pilota della storia ad aver completato 1.000 missioni di guerra. Il 12 febbraio aument\u00f2 le proprie vittorie a duecentocinquanta, terzo pilota della Luftwaffe a fare ci\u00f2. La sua bravura gli valse le spade da aggiungere alla Croce di Cavaliere con fronde di quercia, ricevute il 2 marzo 1944 per premiarlo della sua 251\u00aa vittoria.\nTanti successi non furono per\u00f2 privi di rischi: Barkhorn infatti venne abbattuto nove volte nel corso della sua carriera, una o due volte dovette lanciarsi col paracadute e fu ferito due o tre volte. Il 31 maggio 1944, infatti, venne ferito per la seconda volta da un Bell P-39 Airacobra sovietico durante la sua sesta missione del giorno. Stanco e poco concentrato, il tedesco non si accorse dell'aereo nemico che mitragli\u00f2 il suo Bf 109G-6 procurandogli gravi ferite al braccio e alla gamba destra che lo costrinsero ad un periodo di convalescenza di quattro mesi. Tornato al fronte alla fine di ottobre, sigl\u00f2 la sua 275\u00aa vittoria il 14 novembre. L'ultimo successo, il 301\u00ba, lo consegu\u00ec il 5 gennaio 1945 ai danni di un Lavochkin La-5.\nIl 16 gennaio seguente Barkhorn, che nel frattempo era stato promosso Major (maggiore), venne designato come comandante del Jagdgeschwader 6 basato a Posen per partecipare alla difesa del Reich. Ancora limitato dagli effetti delle ferite, dovette lasciare il comando dell'unit\u00e0 il 10 aprile per un ulteriore periodo di ricovero in ospedale. Entr\u00f2 quindi a far parte del Jagdverband 44 comandato da Adolf Galland ed equipaggiato degli aerei a reazione Messerschmitt Me 262. Il 21 aprile, nel corso della sua seconda missione con la nuova unit\u00e0, il motore destro del suo Me 262 smise di funzionare, obbligandolo ad interrompere l'attacco che aveva iniziato contro una formazione di bombardieri statunitensi. L'intervento di due Bf 109 tenne lontani i P-51 Mustang o gli Spitfire del 403\u00ba squadrone canadese di scorta, ma Barkhorn dovette comunque eseguire un atterraggio di emergenza nella radura di un bosco; al momento dell'impatto Barkhorn fu sbalzato in avanti e il cupolino, che aveva aperto per uscire pi\u00f9 velocemente dall'aereo, si richiuse violentemente colpendolo sul collo, costringendolo ad un nuovo ricovero in ospedale che gli imped\u00ec di tornare in volo prima della fine della guerra.\nPreso prigioniero dai sovietici, riusc\u00ec a scappare finendo in mani Alleate, tornando libero nel settembre 1945. Nel 1955 o nel 1956 entr\u00f2 nella rinata Luftwaffe della Germania Ovest seguendo un corso di aggiornamento nel Galles, presso la RAF Valley. Promosso Oberst (colonnello), comand\u00f2 quindi il Jagdbombergeschwader 31 (31\u00ba stormo cacciabombardieri), salendo nel tempo fino al grado di Generalleutnant arrivando a comandare la Fourth Allied Tactical Air Force della NATO a Ramstein. Si ritir\u00f2 dal servizio nel 1976. Gerhard Barkhorn mor\u00ec l'8 gennaio 1983 all'et\u00e0 di 64 anni dopo due giorni di ricovero in ospedale, dove si trovava a causa di un incidente stradale avvenuto vicino a Colonia. Nel sinistro, dovuto al cattivo tempo presente in autostrada, mor\u00ec sul colpo la moglie Christl."}
{"id": "3084509", "revid": "33689", "url": "https://it.wikipedia.org/wiki?curid=3084509", "title": "Lambert Ferri", "text": "Nel 1268 risulta canonico e diacono del monastero e rimane ad esso associato fino al 1282. \n\u00c8 stato un popolare interlocutore nei \"jeux partis\", di cui ne sopravvivono circa ventisette fra lui e altri compositori, tra cui Jehan Bretel, Jehan le Cuvelier d'Arras, Jehan de Grieviler, Jehan de Marli, Phelipot Verdiere, Robert Casnois e Robert de La Pierre. Undici delle sue canzoni ci sono pervenute insieme alle melodie, tra cui sette \"jeux partis\", tre \"chansons\" e un \"serventois\" mariano. "}
{"id": "3084512", "revid": "889336", "url": "https://it.wikipedia.org/wiki?curid=3084512", "title": "Kevin Blom", "text": "Carriera.\nHa arbitrato la sua prima partita nel calcio professionistico olandese il 17 ottobre 2003. Poco tempo dopo, nel febbraio del 2004 fa il suo esordio in Eredivisie, la massima divisione olandese.\nIl 1\u00ba gennaio 2005 riceve la nomina di internazionale.\nLa scalata ai vertici arbitrali \u00e8 repentina anche in campo europeo: nel 2007 \u00e8 chiamato a dirigere al Campionato europeo di calcio Under-19 svoltosi quell'anno in Austria. Qui dirige tre partite, tra cui la semifinale tra Germania e Grecia.\nIl 13 febbraio 2008 dirige per la prima volta un sedicesimo di finale di Coppa UEFA, nell'occasione disputatosi tra Sporting Lisbona e .\nTra il 2008 e il 2009 dirige gare tra nazionali, valide per le qualificazioni europee ai mondiali in Sudafrica del 2010.\nL'edizione 2009-10 dell'Europa League lo vede assoluto protagonista, dirige in totale ben sette gare nella competizione. La pi\u00f9 importante tra queste \u00e8 un ottavo di finale tra e Valencia.\nSubito dopo, agli inizi della stagione sportiva 2010-11 \u00e8 promosso dall'UEFA nella categoria Elite, la pi\u00f9 alta.\nHa fatto il suo esordio nella fase a gironi della UEFA Champions League nel settembre 2010, dirigendo un match tra i portoghesi del Braga e gli ucraini dello Shakhtar Donetsk.\nIn campo nazionale, lavora a tempo pieno per la KNVB perch\u00e9 al di fuori della professione di arbitro, svolge anche quella di coordinatore arbitrale per la federazione, nella sua citt\u00e0 natale, Gouda.\nNel 2007 ha vinto il premio di miglior arbitro olandese."}
{"id": "3084521", "revid": "599013", "url": "https://it.wikipedia.org/wiki?curid=3084521", "title": "Eugenio Brambilla", "text": "Carriera.\nCresciuto nelle giovanili della SPAL, esordisce in serie C con la maglia del . Al termine di quella stagione, il 14 maggio 1959 sostenne un provino tra le file del , dove pur non sfigurando fu oscurato dal giovane Gianni Rivera. Rientrato a Ferrara, fu ceduto alla . Nella stagione 1961-1962 raggiunse il suo record massimo di segnature stagionale con 12 reti.\nLa buona annata lo fece notare dal Messina che militava in Serie B. Con il club siciliano raggiunse la Serie A, ottenendo il primo posto della serie cadetta. Con i \"peloritani\" rimane anche le due stagioni successive, raggiungendo la salvezza nella prima annata in Serie A e retrocedendo l'anno seguente; durante la militanza nel Messina viene anche convocato nella rappresentativa italiana Interleghe.\nNel 1965 lascia la Sicilia per trasferirsi al . Con il club genovese gioca quattro stagioni, divenendo un punto di riferimento del centrocampo rossoblu. Con il scende in campo 112 volte, a cui vanno aggiunte altre 7 presenze durante gli spareggi salvezza della Serie B 1967-1968 e 4 di Coppa Italia.\nLascia il sodalizio rossoblu nel 1969 dopo una stagione dove raggiunse con il il sesto posto, per trasferirsi al dove rimarr\u00e0 due anni e divenendone il capitano. Chiude la carriera tornando per un'annata nella Jesina.\nIl \"caso Brambilla\".\nNel club lucano, Brambilla ebbe molti problemi dovuti all'impossibilit\u00e0 di riscossione di sette cambiali. Per ottenerne il pagamento Brambilla denunci\u00f2 il presso il tribunale chiedendone la liquidazione. Essendo il primo caso del genere, la questione ebbe un forte eco nazionale, assumendo il nome di \"caso Brambilla\"."}
{"id": "3084528", "revid": "425563", "url": "https://it.wikipedia.org/wiki?curid=3084528", "title": "Peter Baker", "text": ""}
{"id": "3084532", "revid": "765341", "url": "https://it.wikipedia.org/wiki?curid=3084532", "title": "Jehan Bretel", "text": "Delle sue presunte 97 canzoni ce ne restano 96. A giudicare dai suoi contatti con altri trovieri, era famoso e popolare. Sette lavori di altri trovieri (Jehan de Grieviler, Jehan Erart, Jaques le Vinier, Colart le Boutellier e Mahieu de Gant) sono dedicati a Bretel e per un certo periodo fu il \"Principe\" del Puy d'Arras. \nBretel mantenne la carica ereditaria di sergente all'Abazia di Saint Vaast ad Arras, in qualit\u00e0 di sovrintendente ai diritti dell'abazia sul fiume Scarpe. Infatti in un documento del 1256, lui viene riferito come \"sergens iretavles de la riviere Saint-Vaast\". Suo padre, Jehan, ha tenuto questo stesso posto dal 1241 (e non oltre) fino alla sua morte nel 1244. Suo nonno, Jacques, era descritto come \"sergent h\u00e9r\u00e9ditaire\" intorno al volgere del secolo, quando c'erano otto di tali ufficiali associati all'abazia. Il troviero e suo fratello erano modesti proprietari nei pressi di Arras, dove Jehan muore nel 1272. \nBretel ha scritto otto \"chansons courtoises\" conosciute, di cui sette sopravvivono. Dedica inoltre la \"chanson\" \"Li miens chanters\" alla contessa Beatrice, moglie di Guglielmo III di Dampierre e sorella di Enrico III, duca di Brabante. \nBretel partecipa a diciannove \"jeux partis\", la quasi met\u00e0 dei quali registrati. Molti di questi sono assegnati in base all'evidenza interna (i poeti sono spesso chiamati per nome) in quanto mancano di rubriche. Alcuni sono indirizzati in modo specifico a un \"Sire Jehan\" o semplicemente \"Sire\" e la loro attribuzione a Bretel, sebbene verosimile, non \u00e8 certa. Circa quaranta diversi poeti della regione intorno ad Arras participarono in questi \"jeux partis\", come giudici o come corrispondenti. In genere questi componimenti poetici sono raggruppati nei canzonieri da Bretel insieme ad altri, anche se egli non li inizia; mentre quelli che inizia con il famoso troviero Adam de la Halle sono raggruppati di solito con i lavori di questi. "}
{"id": "3084534", "revid": "112215095", "url": "https://it.wikipedia.org/wiki?curid=3084534", "title": "Daniel-Henry Kahnweiler", "text": "Biografia.\nDaniel-Heinrich (meglio conosciuto come Daniel-Henry) Kahnweiler visse la sua infanzia tra Mannheim e Stoccarda. Bench\u00e9 nutrisse gi\u00e0 interesse per l'arte in generale e per la musica in particolare, fu per altre ragioni che espatri\u00f2. Nel 1902 lasci\u00f2 la casa dei genitori e si trasfer\u00ec a Parigi \"per perfezionarsi nella pratica finanziaria presso un'importante agenzia di cambio\". A Parigi approfond\u00ec in realt\u00e0 la sua passione per l'arte e costru\u00ec la sua professione di mercante d'arte d'avanguardia. \nDal 1915, per via della Grande Guerra, si trasfer\u00ec a Berna, dove rivers\u00f2 maggior impegno nello studio e nella scrittura di testi sui suoi amici pittori cubisti che aveva sostenuto attraverso la propria attivit\u00e0 mercantile a Parigi.\nDivenne cittadino francese nel 1937 e mor\u00ec a Parigi nel 1979, all'et\u00e0 di 95 anni.\nJohn Russel scrisse di lui: \"Mentre il gallerista vecchio stile faceva ai suoi artisti un favore invitandoli a pranzo, Kahnweiler viveva con Picasso, Braque, Gris, Derain e Vlaminck giorno per giorno, ora dopo ora. La cosa importante non era che potessero vendere, ma che fossero liberi di andare avanti con il loro lavoro; e Kahnweiler, rendendo ci\u00f2 possibile, aiut\u00f2 a portare alla luce quello che a noi oggi pare l'ultima grande fioritura dell'arte francese\".\nAttivit\u00e0.\nNel 1907 apr\u00ec una galleria a Parigi e i suoi primi acquisti furono opere fauve, ma \u00e8 soprattutto conosciuto come amico e promotore dei cubisti. Nel 1912 Braque e Picasso firmarono contratti che davano a Kahnweiler il diritto esclusivo di comprare la loro intera produzione. Fu anche amico e sostenitore di Juan Gris, di cui scrisse una classica biografia (1947). Come editore pubblic\u00f2 molti libri illustrati dai suoi amici artisti. Nel 1961 pubblic\u00f2 un'autobiografia, \"Mes galeries et mes peintres\" (1971)."}
{"id": "3084547", "revid": "1543377", "url": "https://it.wikipedia.org/wiki?curid=3084547", "title": "Haven (serie televisiva)", "text": "Haven \u00e8 una serie televisiva prodotta da aziende statunitensi e canadesi e trasmessa tra il 2010 e il 2015.\nDi genere soprannaturale, \u00e8 liberamente basata sul romanzo \"Colorado Kid\" di Stephen King. Il primo episodio \u00e8 andato in onda sul network statunitense via cavo Syfy il 9 luglio 2010, mentre in Canada ha debuttato su Showcase il seguente 12 luglio. Dall'8 ottobre 2015 negli Stati Uniti \u00e8 stata trasmessa l'ultima parte della quinta e ultima stagione.\nIn Italia la serie ha fatto il suo debutto il 18 ottobre 2010 sul canale pay Steel, che ha trasmesso in prima visione le prime due stagioni. Dal 14 aprile 2011 \u00e8 andata invece in onda in prima visione in chiaro, e dalla terza stagione in prima visione assoluta, su Rai 4.\nTrama.\nL'agente dell'FBI Audrey Parker viene inviata a Haven, una cittadina del Maine, per catturare un evaso: al suo arrivo conosce subito Nathan, agente di polizia e figlio dello sceriffo locale Garland Wuornos, ritrovandosi coinvolta in quelli che i locali chiamano \"i Problemi\": peculiari abilit\u00e0 psicofisiche che colpiscono alcuni residenti loro malgrado (e che si scoprono essere ereditarie). Alcuni di tali \"Problemi\" sono poco rilevanti, altri sono pericolosi e incontrollabili. Lo stesso Nathan ne \u00e8 affetto, non essendo in grado di percepire alcun dolore o sensazioni tattili e, data anche la sua professione, \u00e8 perennemente esposto a situazioni pericolose. Audrey scopre che questi Problemi si erano gi\u00e0 manifestatisi alcuni decenni prima, per poi sparire.\nIn particolare gli eventi si complicano per Audrey quando scopre una fotografia del 1983 sul cosiddetto \"caso Colorado Kid\", inerente al ritrovamento di un cadavere sulla costa: nella foto appare la stessa Audrey che tiene per mano un bambino. Nelle sue indagini personali, che si sovrappongono a quelle lavorative sui vari \"problemi\" che affiorano continuamente, Audrey scopre che la donna della foto (che alcuni ricordano, tra cui Dave, Vince e lo sceriffo Garland) si chiamava Lucy Ripley ed era comparsa ad Haven quando la precedente ondata di \"problemi\" aveva afflitto la citt\u00e0, e in seguito scomparsa. Durante la sua sosta ad Haven Lucy aveva aiutato lo sceriffo a risolvere i \"problemi\".\nInizialmente Audrey crede che la donna della foto sia la madre biologica che non ha mai conosciuto; la vicenda si complica ulteriormente quando compare un'agente dell'FBI che afferma di chiamarsi anch'ella Audrey Parker. Le \"due Audrey\" hanno in comune i ricordi, ma ben presto si comprende che la prima ha molti aspetti misteriosi che non sa spiegare e non conosce persone con cui l'altra Audrey ha invece dei legami affettivi.\nIn tutto questo, al confine tra illegalit\u00e0 e amicizia con Audrey e scontro con Nathan, si muove Duke Crocker, un piccolo trafficante che vive su una barca; Duke \u00e8 implicato personalmente in molti casi e, sebbene rasenti il confine dell'illegalit\u00e0, si lascia coinvolgere definitivamente nelle varie indagini quando apprende da una sensitiva che dovrebbe essere ucciso da un uomo misterioso con un tatuaggio sull'avambraccio. Anche Duke quindi compie una serie di indagini personali, che lo portano a scoprire dell'esistenza di un legame tra il suo defunto padre Simon e il reverendo Driscoll, figura ombrosa che aleggia sulla citt\u00e0. Driscoll invita la comunit\u00e0 a isolare le persone afflitte dai \"problemi\" pi\u00f9 che a curarli, che chiama \"maledetti\", e per questo si scontra continuamente con Nathan e Audrey.\nProduzione.\nNel settembre del 2009 la casa di produzione E1 Entertainment annunci\u00f2 di lavorare con Stephen King per sviluppare una serie televisiva basata sul suo romanzo \"Colorado Kid\". Vennero presto ordinati tredici episodi e la serie venne acquistata dal network Syfy.\nL'episodio pilota venne scritto da Sam Ernst e Jim Dunn. Tra il febbraio e il marzo del 2010 vennero ingaggiati l'attrice Emily Rose per interpretare la protagonista Audrey Parker, e gli attori Eric Balfour e Lucas Bryant per i ruoli di Duke Crocker e Nathan Wuornos.\nLa compagnia canadese Canwest Global Communications acquist\u00f2 i diritti della serie nel marzo del 2010. Un mese pi\u00f9 tardi, Adam Kane venne scelto per dirigere il primo episodio. Trasmessa dal luglio 2010 sul canale statunitense Syfy, il 9 novembre 2012 la serie \u00e8 stata rinnovata per una quarta stagione, in onda negli Stati Uniti dal 13 settembre 2013. Il 28 gennaio 2014 \u00e8 stata rinnovata anche per una quinta stagione, composta da ventisei episodi, met\u00e0 in onda dall'11 settembre 2014 e i rimanenti dall'8 ottobre 2015.\nIl 18 agosto 2015 \u00e8 stato annunciato che la quinta sarebbe stata anche l'ultima stagione prodotta.\nLocation.\nLa produzione inizi\u00f2 il 20 aprile 2010 ad Halifax, in Nuova Scozia e nelle zone circostanti, lungo la costa sud della provincia canadese. In particolare le location principali sono nella cittadina di Lunenburg e a Chester."}
{"id": "3084549", "revid": "767487", "url": "https://it.wikipedia.org/wiki?curid=3084549", "title": "Emoagglutinina", "text": "L'emoagglutinina (indicata a volte con HA, dall'inglese hemagglutinin) \u00e8 una glicoproteina antigenica presente sulla superficie di alcuni virus, come per esempio il virus dell'Influenza ed \u00e8 responsabile, insieme alla neuraminidasi, dell'adesione del virus alla cellula destinata ad essere infettata.\nL'agglutinina, che appartiene alla famiglia delle lectine, prende il suo nome dalla capacit\u00e0 di provocare l'agglutinazione degli eritrociti.\nL'emoagglutinina \u00e8 una proteina trimerica integrale di membrana. I tre monomeri identici sono avvolti a formare una spirale ad Alfa elica. Le tre sezioni sono sintetizzate come precursori che poi vengono glicosilati ed accoppiati in due polipeptidi."}
{"id": "3084553", "revid": "1442080", "url": "https://it.wikipedia.org/wiki?curid=3084553", "title": "Piramide satellite meridionale di Snefru", "text": "La piramide satellite meridionale di Snefru \u00e8 la piramide accessoria del Complesso piramidale meridionale di Snefru pi\u00f9 conosciuto con il nome di piramide romboidale.\nLa piramide satellite fu inventariata da Lepsius come LVII \u00e8 costruita a sud della piramide principale ed \u00e8 ancora oggi in ottimo stato di conservazione anche se si pu\u00f2 accedere all'interno solo per un breve tratto a causa dell'insabbiamento. Venne esplorata nel 1946 da Abdel Salam Hussein.\nIl rivestimento \u00e8 in calcare bianco come la piramide principale, poggia su uno zoccolo e molti dei conci recano il nome di Snefru ed il grafema \"hw\" indicante l'antico nome della piramide.\nAppartamenti interni.\nSono molto simili alla successiva piramide di Cheope e presentano un ingresso sulla facciata nord a circa 1 metro dalla base. La discenderia \u00e8 lunga circa 11 metri ed \u00e8 di forma quadrata di soli 1,20 metri di lato. L'interno \u00e8 sempre rivestito in calcare bianco con alcune tracce di colore rosso nel soffitto.\nIl corridoio dopo breve tratto orizzontale, risale e presenta un sistema di chiusura simile a quello della piramide di Cheope ma mai messo in opera completamente perch\u00e9 funzionante solo parzialmente.\nAttraverso un alto gradino si accede alla camera sepolcrale.\nCamera sepolcrale.\nCostruita in calcare bianco con soffitto a falsa volta, ossia aggettante, presenta un profondo pozzo che in origine era coperto dalla pavimentazione.\nUn gradino conduce ad un piccolo vano con un ulteriore pozzo il cui significato \u00e8 ignoto.\nLuogo di culto a nord.\nIl luogo di culto a nord \u00e8 individuabile dalla presenza di una ben definita depressione lastricata con un pozzo rivestito in calcare che forse era l'antica sede di un pilastro.\nLuogo di culto ad est.\nIl tempio funerario, edificato ad est, \u00e8 costituito da due stele alte in origine circa 5 metri oggi residuate ad 1 circa, recanti le titolature di Snefru inserite nel serekht con l'emblema di Horo e poggiate su un fregio raffigurante il sovrano.\nTra le due stele, vi \u00e8 anche l'altare in mattoni destinato al culto.\nPeribolo.\nIl peribolo circonda con il suo muro la piramide satellite su tre lati mentre a nord comunica direttamente con quello della piramide principale."}
{"id": "3084554", "revid": "83531", "url": "https://it.wikipedia.org/wiki?curid=3084554", "title": "Giro dei Paesi Baschi 2006", "text": "Il Giro dei Paesi Baschi 2006, quarantaseiesima edizione della corsa e valevole come quinta prova del circuito UCI ProTour 2006, si svolse in sei tappe dal 3 all'8 aprile 2006, per un percorso totale di 829\u00a0km. Fu vinto dallo spagnolo Jos\u00e9 \u00c1ngel G\u00f3mez Marchante, che termin\u00f2 la gara in 20h31'47\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Relax-Gam e Kaiku."}
{"id": "3084558", "revid": "729019", "url": "https://it.wikipedia.org/wiki?curid=3084558", "title": "English Premiership 2010-2011", "text": "La Aviva Premiership 2010-2011 \u00e8 stata la 24\u00aa stagione della English Premiership. \u00c8 stata la prima con la sponsorizzazione della compagnia di assicurazione Aviva."}
{"id": "3084561", "revid": "1705737", "url": "https://it.wikipedia.org/wiki?curid=3084561", "title": "Terza battaglia di Krithia", "text": "La terza battaglia di Krithia si svolse il 4 giugno 1915, sulla penisola di Gallipoli sullo stretto dei Dardanelli. La battaglia ebbe luogo presso il villaggio di Krithia tra le forze dell'Intesa, appartenenti alle truppe dell'Impero britannico e alla Francia, e gli ottomani, nel tentativo britannico di ottenere il controllo dello stretto stesso.\nAntefatti.\nCon i pochi progressi ottenuti nella seconda battaglia di Krithia, il comandante britannico Ian Hamilton ordin\u00f2 al generale Hunter-Weston di mantenere un'iniziativa incessante contro le trincee turche, lungo tutto il fronte di 7\u00a0km nell'estremit\u00e0 meridionale della penisola.\nL'obiettivo di Hamilton era di ottenere il controllo della collina di Achi Baba, 2\u00a0km a nord di Krithia. Gi\u00e0 dal giorno degli sbarchi, infatti, le forze turche sul rilievo bersagliavano le truppe britanniche.\nHunter-Weston credeva ancora che sia Krithia che Achi Baba potevano essere conquistate se fossero giunti dei rinforzi. Le sue opinioni, oltretutto,\nerano molto considerate da Hamilton e dal suo staff al Quartier Generale.\nIn preparazione al terzo attacco, le notti del 18, del 23, del 24 e del 27 maggio, Hunter-Weston ordin\u00f2 una serie di avanzate che permisero di guadagnare tre quarti di chilometro con appena una cinquantina di vittime. Un guadagno notevole se paragonato con il chilometro guadagnato nella battaglia precedente al prezzo di 6 000 vittime.\nUn vantaggio per i turchi fu l'aver silurato ed affondato due corazzate britanniche, la HMS \"Triumph\", il 25 maggio, e la HMS \"Majestic\", il 28 maggio. Ridurre la presenza della Marina britannica era un fattore importante per i turchi, dato che le due navi appoggiavano le truppe sbarcate sulla penisola.\nIl 24 maggio, le divisioni britanniche situate a Capo Elles, luogo dello sbarco del 25 aprile, vennero raggruppate assieme nel VIII Corpo d'Armata, comandato dallo stesso Hunter-Weston. Il generale Hamilton aveva abbandonato l'idea di conquistare Achi Baba in un giorno solo e decise di assaltare le linee turche per usarle come punto d'inizio per assalti successivi.\nBattaglia.\nLa battaglia inizi\u00f2 il 4 giugno, in un mezzogiorno soleggiato, e fu il risultato di un'azione congiunta tra gli uomini di Hunter-Weston e quelli del generale francese Henri Gouraud, giunto sulla penisola il 15 maggio. I rapporti tra i due furono migliori di quelli che Hunter-Weston ebbe con il predecessore di Gouraud, il quale durante il servizio sulla penisola si ruppe entrambe le gambe e un braccio.\nL'assalto anglo-francese venne preceduto da un bombardamento d'artiglieria dell'Intesa, sia britannica che francese. L'attacco venne lanciato in due ondate. La prima ondata aveva come obiettivo la cattura della prima linea di trincee turche, con la seconda ondata pronta a seguire la prima in breve tempo. Nei primi 90 minuti l'unico progresso ottenuto fu dalla zona centrale del fronte, dove combatteva la 42\u00aa Divisione britannica, mentre gli assalti dai fianchi furono respinti.\nI due generali decisero in maniera concorde di inviare le riserve sui fianchi per sfruttare al massimo i progressi ottenuto al centro delle linee, dove la 42\u00aa Divisione era ad appena un chilometro dal villaggio di Krithia. Nonostante tutti i tentativi, i turchi del generale tedesco Liman von Sanders, determinati a resistere, respinsero e fecero arretrare inglesi e francesi.\nConseguenze.\nI progressi ottenuto dall'Intesa furono minimi ad un costo altissimo: 6 500 uomini rimasero vittime nella battaglia, di cui 4 500 britannici e 2 000 francesi. I turchi persero dai 9 ai 10 000 uomini.\nIl Ministro della Guerra britannico, Horatio Herbert Kitchener, fu scioccato dal numero delle perdite nella battaglia e promett\u00e9 al generale Hamilton nuovi rinforzi in breve tempo. Nel frattempo lo stesso generale Hamilton port\u00f2 la sua attenzione pi\u00f9 a nord, dove gli australiani e i neozelandesi erano sbarcati all'Anzac Cove, il 25 aprile."}
{"id": "3084562", "revid": "253269", "url": "https://it.wikipedia.org/wiki?curid=3084562", "title": "Emily Rose", "text": "\u00c8 nota per il doppiaggio di Elena Fisher nella serie di videogiochi \"Uncharted\" e per il ruolo di Audrey Parker nella serie televisiva \"Haven\".\nBiografia.\nNasce nella Contea di King, nello stato di Washington. Frequenta la Rainier Christian High School fino al 1999, e ottiene un master in recitazione all'Universit\u00e0 della California di Los Angeles; si laurea, sempre in recitazione, alla Vanguard University of Southern California.\nRose debutta in televisione prendendo parte al quarto episodio, mai andato in onda, di una serie televisiva statunitense del 2007, \"Smith\". L'anno successivo interpreta Cass in \"John from Cincinnati\". Successivamente lo stesso anno lavora anche in \"Brothers &amp; Sisters - Segreti di famiglia\", dove interpreta Lena Branigan. Dal 2007 presta la propria voce nella serie di videogiochi \"Uncharted\" al personaggio di Elena Fisher.\nTra il 2008 e il 2009 prende parte all'ultima stagione di \"E.R. - Medici in prima linea\" nel ruolo ricorrente della dottoressa Tracy Martin. Dal 2010 al 2015 \u00e8 protagonista, assieme a Lucas Bryant ed Eric Balfour, della serie \"Haven\", basata sul romanzo \"Colorado Kid\" di Stephen King, in cui interpreta l'agente dell'FBI Audrey Parker. Nel frattempo, nel 2014 ha un ruolo ricorrente in \"Graceland\".\nVita privata.\nRose ha sposato il compagno di lunga data Dairek Morgan il 6 dicembre 2009; la coppia ha tre figli, nati rispettivamente nell'aprile 2013, nel dicembre 2015 e nel giugno 2019.\nRiconoscimenti.\nThe Game Awards\nSpike Video Game Awards\nDoppiatrici italiane.\nNelle versioni in italiano dei suoi film e serie TV, Emily Rose \u00e8 stata doppiata da:\nDa doppiatrice, \u00e8 stata invece sostituita da:"}
{"id": "3084563", "revid": "300067", "url": "https://it.wikipedia.org/wiki?curid=3084563", "title": "Raulzinho", "text": ""}
{"id": "3084564", "revid": "287204", "url": "https://it.wikipedia.org/wiki?curid=3084564", "title": "Hubert Dupont", "text": "Carriera.\nPass\u00f2 professionista nel 2005 nella RAGT Semences, dopo avervi militato qualche mese da stagista al termine del 2004, e dalla stagione successiva veste la maglia della AG2R. Si distingue per le sue caratteristiche da scalatore, che lo portano tra i migliori nelle tappe in montagna.\nNel 2006 vinse la classifica scalatori della Vuelta al Pa\u00eds Vasco."}
{"id": "3084565", "revid": "1632387", "url": "https://it.wikipedia.org/wiki?curid=3084565", "title": "Portrait of the Abyss Within", "text": "Portrait of the Abyss Within \u00e8 il quinto album degli Eldritch, uscito nel 2004.\u00c8 il primo album della band che non prevede la diretta partecipazione di un tastierista, anche se nella versione limited edition ha collaborato Oleg Smirnoff nel brano Quiet Hope."}
{"id": "3084569", "revid": "47767", "url": "https://it.wikipedia.org/wiki?curid=3084569", "title": "Jean Le Bitoux", "text": " \u00c8 stato una figura del Movimento di liberazione omosessuale francese. \u00c8 stato tra i fondatori della rivista Gai Pied. Ha dedicato la vita alla lotta per il riconoscimento e dei diritti degli omosessuali e alla lotta dell'omofobia in Francia.\nBiografia.\nJean Le Bitoux ha iniziato le sue battaglie a Nizza, militando nel movimento gay locale.\nPi\u00f9 tardi si \u00e8 trasferito a Parigi e si \u00e8 candidato alle elezioni legislative del 1978. Nel 1979 ha fondato, con l'aiuto di alcuni amici, la rivista Le Gai Pied, che ebbe come collaboratori stabili Yves Navarre, Tony Duvert, Guy Hocquenghem, Renaud Camus, Alain Pacadis, Copi, Hugo Marsan, Gianni De Martino e Jean-Luc Hennig.\nNel 1983 ha lasciato la rivista dopo che \u00e8 stato messo in minoranza alla direzione. Successivamente, temendo una deriva commerciale della rivista e a causa di aspri disaccordi sulla gestione della pubblicazione, ha rassegnato le dimissioni, seguito da quasi tutti i giornalisti in squadra.\nIl periodico proseguir\u00e0 nelle sue pubblicazioni senza di lui, con un orientamento pi\u00f9 commerciale, sino al 1992, allorch\u00e9 dopo 541 numeri scomparir\u00e0 definitivamente.\nCome intellettuale e attivista, Jean Le Bitoux \u00e8 stato anche coinvolto nella lotta contro l'Aids, partecipando all'associazione \"AIDES\" dal 1985.\nHa fatto parte di un'associazione che, col sostegno dalla municipalit\u00e0 di Parigi, si proponeva di creare nella capitale un centro d'archivio gay di cui assumer\u00e0 il ruolo di direttore di ricerca. Pi\u00f9 tardi, tuttavia, verr\u00e0 \"licenziato per mancanza di risultati\".\nMolto legato agli argomenti storici, ha fatto una campagna attiva per il riconoscimento della deportazione omosessuale dai nazisti durante la seconda guerra mondiale."}
{"id": "3084572", "revid": "408977", "url": "https://it.wikipedia.org/wiki?curid=3084572", "title": "Morte per annegamento", "text": ""}
{"id": "3084576", "revid": "106456", "url": "https://it.wikipedia.org/wiki?curid=3084576", "title": "Carena (disambigua)", "text": "Col termine carena si pu\u00f2 indicare:"}
{"id": "3084582", "revid": "1388811", "url": "https://it.wikipedia.org/wiki?curid=3084582", "title": "Si sta facendo notte", "text": "Si sta facendo notte \u00e8 un singolo del cantautore italiano Renato Zero, pubblicato nel 1999 come primo estratto dall'album dal vivo \"Amore dopo amore, tour dopo tour\".\nIl disco.\n\"Si sta facendo notte\" \u00e8 stata scritta da Renato Zero, Maurizio Fabrizio e Claudio Guidetti. Il singolo \u00e8 stato pubblicato il 4 maggio 1999, insieme alla versione live del brano \"Emergenza noia\", ed \u00e8 rimasto per sei settimane consecutive nella top 20, fino al 10 giugno 1999."}
{"id": "3084585", "revid": "131145", "url": "https://it.wikipedia.org/wiki?curid=3084585", "title": "Una su un milione", "text": ""}
{"id": "3084592", "revid": "408977", "url": "https://it.wikipedia.org/wiki?curid=3084592", "title": "Un incidente al bungalow", "text": ""}
{"id": "3084594", "revid": "276085", "url": "https://it.wikipedia.org/wiki?curid=3084594", "title": "Pumindian", "text": "Il Pumindian (cinese: \u666e\u95a9\u5178 o \u95a9\u62fc\u65b9\u6848) \u00e8 un sistema di romanizzazione per la lingua min meridionale, in particolare la versione xiamen di questo idioma. Prende il nome dal Dizionario mandarino-min meridionale (cinese semplificato: \u666e\u901a\u8bdd\u95fd\u5357\u8bed\u8bcd\u5178; cinese tradizionale: \u666e\u901a\u8a71\u95a9\u5357\u8a9e\u8a5e\u5178; pinyin: P\u01d4t\u014dnghu\u00e0 M\u01d0nn\u00e1ny\u01d4 C\u00eddi\u01cen) in cui \u00e8 usato il sistema, ma il nome cinese formale \u00e8 Sistema di ortografia il linguaggio min meridionale (cinese semplificato: \u95fd\u5357\u8bdd\u62fc\u97f3\u65b9\u6848; cinese tradizionale: \u95a9\u5357\u8a71\u62fc\u97f3\u65b9\u6848; pinyin: \"M\u01d0nn\u00e1n Hu\u00e0 P\u012bny\u012bn F\u0101ng'\u00e0n\").\nConfronto di ortografie.\nLe diverse ortografie della lingua min meridionale sono confrontate nella tabella seguente."}
{"id": "3084596", "revid": "287204", "url": "https://it.wikipedia.org/wiki?curid=3084596", "title": "Filippo I di Hanau-M\u00fcnzenberg", "text": "Biografia.\nI primi anni e i problemi di successione.\nFilippo I era figlio di Reinardo III, conte di Hanau, e di Margherita del Palatinato-Mosbach. Nacque al castello di Windecken e venne battezzato il giorno seguente nella chiesa locale. Suoi padrini di battesimo furono Reinardo di Kleve, l'abate Kuno Beldersheim dell'abbazia di Seligenstadt e Caterina di Kronberg, nata Isenburg, moglie di Francesco XII di Kronberg.\nNel 1452, dopo un solo anno di regno, mor\u00ec Reinardo III di Hanau e il suo territorio originario venne suddiviso tra i suoi quattro figli che andarono a formare quattro dinastie differenti. Filippo I (che all'epoca aveva appena quattro anni)) ricevette la contea di Hanau-M\u00fcnzenberg, mentre suo zio Filippo il Vecchio ottenne nel 1458 il dominio della contea di Hanau-Lichtenberg, sempre derivata dall'antica contea di Hanau. Filippo (soprannominato \"il Giovane\"), data la sua minore et\u00e0, venne tutelato in un primo momento dal nonno materno Ottone I del Palatinato-Mosbach ed alla morte di questi gli succedette nella tutela Filippo \"il Vecchio\" il quale lasci\u00f2 l'incarico 1467 quando Filippo \"il Giovane\" raggiunse la maggiore et\u00e0 e fu in grado di reggere autonomamente il trono paterno.\nLa posizione di Filippo \"il Vecchio\" ad ogni modo era stata quantomai ambigua e pi\u00f9 volte egli aveva tentato di riunificare i domini di Hanau togliendo di mezzo il nipote: per questo tra le due famiglie sorsero fin dall'inizio accese discussioni che dal 1458 portarono Margherita del Palatinato-Mosbach a stabilite un trattato di suddivisione che ufficializzava la creazione di due contee separate con la precisa volont\u00e0 di creare due casate parallele.\nIl viaggio a Gerusalemme.\nNel 1484, Filippo intraprese un pellegrinaggio a Gerusalemme. Egli salp\u00f2 il 10 giugno da Venezia, sbarcando il 18 luglio a Jaffa e passando da l\u00ec a Gerusalemme ove giunse il 10 agosto. Il 30 novembre salp\u00f2 nuovamente alla volta di Venezia, facendo sosta a Cipro e verso fine gennaio dell'anno successivo fece nuovamente rientro ad Hanau. Egli tenne un dettagliato diario del suo viaggio che ancora oggi ci racconta il percorso di un pellegrino dell'epoca. Un secondo viaggio in Terra Santa Filippo lo comp\u00ec nel 1491 assieme al langravio Guglielmo I d'Assia.\nLa politica.\nSotto il regno di Filippo I, la sua contea conobbe notevoli ampliamenti territoriali: Praunheim (1470), Ortenberg (1476), Fechenheim (1473/1484) e Homburg (1487). Con la vicina citt\u00e0 di Francoforte sul Meno ebbe alcune piccole controversie circa l'amministrazione di alcuni territori di confine che per\u00f2 presto si risolsero.\nFilippo fu un accanito viaggiatore. Egli si recava spesso dai conti palatini di Heidelberg e da quelli di Mosbach coi quali era imparentato. Nei suoi viaggi tocc\u00f2 il Brabante (1469) e Ratisbona (1471). Nel 1474 egli accompagn\u00f2 l'imperatore Federico III d'Asburgo a Linz. Con lo stesso imperatore, nel 1475, partecip\u00f2 all'assedio della citt\u00e0 di Neuss contro Carlo il Temerario, duca di Borgogna, visitando nuovamente l'imperatore a Norimberga nel 1480. Nel 1491 si rec\u00f2 in visita ufficiale al duca di Lorena. Nel 1494 accompagn\u00f2 l'imperatore Massimiliano I (all'epoca re di Germania), a Magonza, Spira e Worms.\nLa politica religiosa.\nIl conte Filippo ebbe un genere di piet\u00e0 devozionale tipica dell'epoca tardomedioevale ed era profondamente legato alla religione cattolica. Egli, infatti, riforn\u00ec gli edifici religiosi locali di numerose donazioni a suo nome oltre a compiere come si \u00e8 detto due pellegrinaggi in Terra Santa ove si dedic\u00f2 anche alla raccolta di reliquie.\nTornato dal proprio viaggio spirituale, egli diede nuovi ordini circa l'ampliamento e le nuove dotazioni della chiesa di Santa Maria di Hanau:\nLa morte.\nFilippo I mor\u00ec il 26 agosto 1500 ed il 30 settembre di quello stesso anno venne sepolto nella chiesa di Santa Maria di Hanau. Al suo funerale presenziarono 214 sacerdoti. Nel suo testamento munific\u00f2 largamente il Monastero di San Volfango di Hanau che aveva contribuito ad ampliare ed arricchire.\nMatrimonio e figli.\nFilippo di Hanau-Munzenberg ebbe diverse vicende matrimoniali alcune delle quali particolarmente curiose per l'epoca. Gi\u00e0 nel 1460, Filippo I era stato promesso in sposo ad Anna o Elisabetta di Isenburg, ma questo impegno poi venne sciolto con il pagamento di una compensazione di 2690 fiorini.\nFilippo I si spos\u00f2 poi il 12 settembre 1468 con la contessa Adriana di Nassau-Dillenburg (7 febbraio 1449 - 15 gennaio 1477), figlia del conte Giovanni IV di Nassau-Dillenburg. La coppia ebbe i seguenti figli:\nDopo la morte della moglie, Filippo ebbe una relazione con Margarete Wei\u00dfkirchner, dalla quale nacquero altri tre figli illegittimi:"}
{"id": "3084600", "revid": "1543377", "url": "https://it.wikipedia.org/wiki?curid=3084600", "title": "Lago di Conza", "text": "Il lago di Conza, \u00e8 un bacino artificiale di circa 800 ettari ed una profondit\u00e0 massima di 25\u00a0m, realizzato negli anni settanta del XX secolo in cui confluiscono le acque del fiume Ofanto. \nDescrizione.\nLa diga di Conza \u00e8 in esercizio sperimentale dal 1992, sottende un bacino imbrifero di 252\u00a0km\u00b2 e determina un invaso di 63 milioni di m\u00b3 di capacit\u00e0 utile. Il deflusso medio annuo alla sezione di sbarramento \u00e8 pari a circa 99 milioni di m\u00b3. L\u2019invaso \u00e8 destinato ad uso plurimo, irriguo e, dal 2013, potabile. \u00c8 situato nel comune di Conza della Campania, in provincia di Avellino.\nIl bacino rientra nell'oasi di protezione della fauna del lago di Conza, sito di importanza comunitaria."}
{"id": "3084602", "revid": "92920", "url": "https://it.wikipedia.org/wiki?curid=3084602", "title": "Mi vendo/Morire qui", "text": "Mi vendo/Morire qui \u00e8 un singolo del cantautore romano Renato Zero, pubblicato nel 1977 da RCA Italiana in formato 7\", estratto dall'album \"Zerofobia\".\nIl disco.\nIl disco \u00e8 stato pubblicato il 19 novembre 1977, ed ha mantenuto la sua posizione entro le prime dieci canzoni per 5 settimane consecutive, fino al 17 dicembre 1977.\nIl testo di \"Mi vendo\" \u00e8 stato scritto da Renato Zero, mentre la musica \u00e8 stata composta da Zero con Caviri (pseudonimo di Mario Vicari).\n\"Morire qui\" \u00e8 stata scritta e composta interamente da Renato Zero"}
{"id": "3084610", "revid": "1005847", "url": "https://it.wikipedia.org/wiki?curid=3084610", "title": "Suddivisioni del Ciad", "text": ""}
{"id": "3084619", "revid": "288300", "url": "https://it.wikipedia.org/wiki?curid=3084619", "title": "Enzo Galbiati (militare)", "text": ""}
{"id": "3084624", "revid": "76963", "url": "https://it.wikipedia.org/wiki?curid=3084624", "title": "Justin Kirk", "text": "Biografia.\nKirk \u00e8 nato a Salem, nell'Oregon, il 28 maggio del 1969 da padre statunitense di origini danesi ed inglesi e da madre statunitense di origini ebraico-russe. \u00c8 conosciuto per aver interpretato il ruolo di Prior Walter nella miniserie televisiva \"Angels in America\" di Mike Nichols, per il quale ha ricevuto una candidatura agli Emmy per il migliore attore in una mini-serie. \n\u00c8 apparso in alcune serie televisive come \"Jarod il camaleonte\", \"Law &amp; Order - Unit\u00e0 vittime speciali\", \"\", \"Jack &amp; Bobby\", \"Senza traccia\", \"Everwood\", \"Modern Family\", \"Tyrant\", \"Manhattan\" e \"Wayward Pines\".\nDal 1999 al 2001 recita la parte di Bart Zane, uno dei protagonisti della serie \"Jack &amp; Jill\".\nA partire dal 2005 diventa uno dei protagonisti nella serie televisiva \"Weeds\" interpretando il ruolo di Andy Botwin, recitando la parte fino alla fine della serie nel 2012.\nNel 2006 recita un ruolo nel film \"Chiedi alla polvere\" di Robert Towne, basato sull'omonimo romanzo di John Fante.\nReciter\u00e0, nel 2009 al fianco di Joseph Fiennes nel film \"Controcorrente\", mentre nel 2013 prende parte al film \"Mister Morgan\".\nNel 2010 recita la parte di John Tucker nella prima stagione della serie \"Tyrant\", mentre nel 2017 recita in \"APB - A tutte le unit\u00e0\" nel ruolo del protagonista, Gideon Reeves; la serie viene cancellata dopo una sola stagione.\nDoppiatori italiani.\nNelle versioni in italiano dei suoi film, Justin Kirk \u00e8 stato doppiato da:"}
{"id": "3084625", "revid": "298055", "url": "https://it.wikipedia.org/wiki?curid=3084625", "title": "Zach Stevens", "text": ""}
{"id": "3084626", "revid": "1564499", "url": "https://it.wikipedia.org/wiki?curid=3084626", "title": "Etruria campana", "text": "LEtruria campana era il territorio controllato direttamente dagli Etruschi nella Campania antica.\nStoria.\nStrabone ricorda come gli Etruschi, estendendo il loro dominio anche in Campania sino all'Agro Picentino (nel Salernitano), vi avessero fondato ben dodici citt\u00e0, replicando il modello della dodecapoli gi\u00e0 conosciuto nell'Etruria propriamente detta. Fra tutte (Nola, Nocera, Ercolano, Pompei, Sorrento, Marcina, Velcha, Velsu, Irnthi, Uri, Hyria) Capua avrebbe rivestito un ruolo di particolare rilievo.\nGi\u00e0 a partire dal IX secolo a.C. genti protoetrusche della cultura villanoviana si insediano stabilmente in Campania costruendo villaggi di capanne, particolarmente attorno ai centri di Capua e Pontecagnano. La civilt\u00e0 etrusca del VII-VI secolo a.C. porta ad una generale \"etruschizzazione\" dei villaggi villanoviani, dandovi un assetto urbanistico ed apportandovi un'evoluzione societaria.\nCome in patria e nell'Etruria padana essi organizzano il loro dominio campano in una dodecapoli simile a quella in Toscana, di cui facevano parte citt\u00e0 come Nocera, Capua, Pontecagnano, Salerno, Nola e Acerra, e forse Suessola, Ercolano, Pompei, Sorrento.\nLa Campania \u00e8 una terra fertile che, nel corso dei secoli, ha suscitato l'interesse di numerosi popoli, ed \u00e8 proprio la messa a coltura di nuove terre che spinse in una \"prima fase\" i Tirreni alla colonizzazione di questa regione, con particolare interesse verso le due aree pi\u00f9 fertili: la pianura attorno a Capua e l'Agro Picentino (nel Salernitano), attorno ai fiumi Volturno e Picentino.\nLa Campania costituiva, inoltre, un naturale punto di passaggio sulle rotte commerciali della Sicilia e del Mediterraneo orientale, per cui il possesso di questa regione garantiva il controllo dell'accesso al mar Tirreno. L'insediamento di coloni greci in Campania fin dall'VIII secolo a.C. (\"fase pre-coloniale\") avvenne con il pieno accordo e sostegno degli etruschi che ne erano motivati dall'importanza economica delle relazioni commerciali con l'oriente ellenico.\nA partire dal VII secolo a.C. la colonizzazione etrusca conobbe una \"seconda fase\", caratterizzata dalla preminenza dei traffici commerciali che ne rese floride le citt\u00e0, tra cui la pi\u00f9 prospera ed importante della Campania: Capua.\nIn questo secolo l'egemonia tirrena si fa sentire in modo determinante in tutto il territorio campano. Nel VI secolo a.C. a Capua, centro principale dell'Etruria campana, compare una nuova compagine sociale, resa pi\u00f9 omogenea dalla ormai radicata dimensione urbana che si sostituisce alle aristocrazie gentilizie del secolo precedente.\nNel VI-V secolo a.C. l'aumento dell'attivit\u00e0 produttiva faceva salire la pressione del proletariato in tutte le citt\u00e0 (etrusche, greche ed anche osche) della Campania. Le aristocrazie etrusche e greche rispettivamente di Capua e Cuma si trovano ad essere naturali alleati gli uni degli altri. Le tensioni politiche interne delle grandi citt\u00e0 finivano per coinvolgere le \u00e9lite dei maggiori centri urbani italici che venivano ad omologarsi con le \u00e9lite etrusche e greche.\nL'arresto generale dell'espansione etrusca cominci\u00f2 sul finire del VI secolo a.C. e fu seguita dal suo declino nel V secolo a.C. Prima fu Roma a liberarsi dalla supremazia dei Tirreni con la cacciata, verso il 510 a.C., dei Tarquini; poi se ne liberarono i Latini nel 506 a.C. In questo modo, gli avamposti etruschi in Campania rimasero isolati e si indebolirono dopo la sconfitta navale che essi subirono a Cuma nel 474 a.C. (Battaglia di Cuma) ad opera della flotta siceliota siracusana, guidata da Ierone I.\nNel 453 a.C. ancora una flotta siciliana devast\u00f2, incontrastata, i porti commerciali dell'Etruria interna; la potenza etrusca era ormai in pieno declino. Di l\u00ec a poco l'Etruria campana sarebbe stata definitivamente sopraffatta delle popolazioni Italiche.\nNel 423 a.C. Capua viene conquistata dagli Osci \"campani\"."}
{"id": "3084633", "revid": "174925", "url": "https://it.wikipedia.org/wiki?curid=3084633", "title": "Preu\u00dfen M\u00fcnster", "text": ""}
{"id": "3084635", "revid": "256896", "url": "https://it.wikipedia.org/wiki?curid=3084635", "title": "Cecilia Bohl de Faber", "text": ""}
{"id": "3084642", "revid": "109795916", "url": "https://it.wikipedia.org/wiki?curid=3084642", "title": "Oasi Lago di Conza", "text": "L'Oasi del lago di Conza \u00e8 un'area naturale protetta di 800 ettari situata nei comuni di Cairano e Conza della Campania in provincia di Avellino. \nL'accesso all'oasi \u00e8 in Contrada Pescara, a Conza della Campania.\nDescrizione.\nSituata nell'Irpinia, comprende il vasto bacino artificiale ottenuto dal fiume Ofanto."}
{"id": "3084644", "revid": "1305772", "url": "https://it.wikipedia.org/wiki?curid=3084644", "title": "Atari (disambigua)", "text": ""}
{"id": "3084646", "revid": "767487", "url": "https://it.wikipedia.org/wiki?curid=3084646", "title": "Ivanoe Sacchetti", "text": "Carriera.\nFormatosi nell'Atalanta, passa nel 1941 al Pro Gorizia. A causa della guerra la carriera sportiva \u00e8 momentaneamente interrotta e solo nel 1945 Sacchetti torna a calcare un campo di calcio tra le file del .\nCon i \"canarini\" esord\u00ec in Serie A il 2 dicembre 1945 nel match vinto 2 a 0 contro il Vicenza. La stagione successiva, posto in lista di trasferimento, passa tra le file del Brescia dove rimane una sola stagione retrocedendo in Serie B.\nNel 1947 passa al Genoa esordendovi il 14 settembre nella vittoria per 3-0 in trasferta contro la Lucchese. Perde, dopo alcuni incontri, il posto da titolare, poich\u00e9 gli venne preferito Franco Cardani, riuscendo infatti a scendere in campo solo sei volte in tutta la stagione.\nNella stagione 1948-1949 milit\u00f2 nel in Serie C esordendo il 3 ottobre nella vittoria casalinga per 9 a 1 contro la Carbosarda. In Toscana conquist\u00f2 la Serie B vincendo il Girone C, dopo gli spareggi contro la ."}
{"id": "3084648", "revid": "110157", "url": "https://it.wikipedia.org/wiki?curid=3084648", "title": "Stuck with Each Other", "text": "Stuck with Each Other \u00e8 un brano musicale della cantante pop e R&amp;B americana Shontelle, estratto come secondo singolo dal suo album di debutto \"Shontelligence\". \u00c8 una collaborazione con Akon. \u00c8 stato pubblicato il 10 febbraio 2009 negli Stati Uniti e il 24 maggio dello stesso anno nel Regno Unito.\nIl video musicale del brano \u00e8 stato pubblicato il 4 marzo 2009 sul fansite di Shontelle e in esso recitano lei ed Akon. Il video inizia con Shontelle e il suo fidanzato che fanno shopping; lei prova degli abiti nei camerini di un negozio. Durante il verso di Akon essi si trovano contro una parete dorata. Alcune scene sono tratte dal film \"I Love Shopping\", dato che la canzone \u00e8 inclusa nella sua colonna sonora. Il video finisce col fidanzato che mette i vestiti in una borsa."}
{"id": "3084649", "revid": "226458", "url": "https://it.wikipedia.org/wiki?curid=3084649", "title": "Giacomo Buzzi Leone", "text": "Biografia.\nGiacomo Buzzi Leone nasce il 19 febbraio 1787 a Viggi\u00f9 in provincia di Varese, ed \u00e8 forse figlio di un certo Francesco che nel 1813 riceve la concessione di una bottega dalla direzione della Fabbrica del Duomo di Milano.\nEgli sposa Teresa Giudici di Saltrio, dalla quale ha nove figli: Luigia, Giuseppe, Francesco Maria, Marianna, Giovanni Antonio, Luigi, Geremia, Mariano, Giovanna. Tre di questi (Luigi Buzzi Leone, Francesco Maria e Giuseppe Buzzi Leone) seguiranno le orme del padre diventando a loro volta apprezzati artisti.\nLavora principalmente a Milano, nel periodo della Restaurazione, ma la sua attivit\u00e0 \u00e8 documentata anche a Casale Monferrato, Novara, Vercelli, Lodi e in Egitto. I biografi riferiscono che nel 1819 viene invitato dalla Zecca di Stato a soggiornare in Egitto, ove rimane per tre anni eseguendo monumenti per il kediv\u00e8, impegnandosi nella fondazione di un'Accademia, e studiando l'architettura locale assieme al collega Segato. Si racconta che a partire da quell'esperienza i compaesani lo avrebbero sempre chiamato \"il Maometto\".\nOpere.\nNel capoluogo lombardo Giacomo esegue lavori di ornato per le chiese del Carmine e di San Fedele, cura le decorazioni dei teatri piermariniani della Scala e della Cannobiana, ma soprattutto partecipa all'allestimento dei fasti architettonici approntati in occasione dell'incoronazione dell'imperatore austriaco Ferdinando I, e assume, dal 1848 fino alla morte, la carica di protostatuario del Duomo, per il quale non solo acquisisce la direzione dei lavori, ma disegna gli ornamenti e la grande guglia della scala che conduce alla cupola ottagonale del tiburio.\nRisulta attivo anche nel cantiere dell'Arco della Pace.\nA Novara esegue l'altare maggiore del Duomo.\nA Viggi\u00f9 progetta la facciata della Chiesa della Croce, in stile bramantesco. La piccola chiesetta dedicata alla Beata Vergine dell'Assunta, di cui \u00e8 documentata l'esistenza fin dal XV secolo, \u00e8 infatti oggetto nella prima met\u00e0 del XIX secolo di una radicale ristrutturazione che comporta l'acquisizione di alcuni locali contigui, l'erezione del campanile, il rifacimento della facciata e la decorazione degli interni. Concorrendo a tutte le operazioni una nutrita schiera di artisti locali, tra i quali anche Luigi Buzzi Leone, che realizzer\u00e0 due teste in terracotta per la facciata, il luogo di culto si presenta come \"il sacrario delle memorie del paese\". Anche ciascuno degli ornati e delle sculture applicati al sobrio impianto della facciata quadrangolare di Giacomo Buzzi Leone, incorniciata da due lesene giganti a capitello corinzio e sormontata da un attico triangolare, porta la firma di un diverso scultore viggiutese."}
{"id": "3084652", "revid": "1543377", "url": "https://it.wikipedia.org/wiki?curid=3084652", "title": "Atari, Inc.", "text": "Atari, Inc. \u00e8 stata una societ\u00e0 statunitense produttrice di videogiochi, console domestiche e arcade. \u00c8 stata fondata a Sunnyvale (California) il 27 giugno 1972 da Nolan Bushnell e Ted Dabney ed \u00e8 considerata la societ\u00e0 che pi\u00f9 di ogni altra ha contribuito alla nascita dell'industria videoludica. Tra i suoi successi vanno annoverati \"PONG\", \"Asteroids\", \"Centipede\" e l'Atari 2600, tra le pi\u00f9 vendute console della storia.\nCess\u00f2 di esistere nel 1984 quando l'allora controllante Warner Communications, in seguito alla crisi dei videogiochi del 1983, ha smembrato la societ\u00e0 cedendo la divisione computer e console a Jack Tramiel, ex-presidente di Commodore International, che l'ha ridenominata Atari Corporation, e conservando solo il reparto dedito alla progettazione di videogiochi arcade, che ha ribattezzato Atari Games.\nStoria.\nLe origini.\nNel 1966 Nolan Bushnell ebbe modo di vedere il videogioco \"Spacewar!\" all'Universit\u00e0 dello Utah. Bushnell, vedendo le potenzialit\u00e0 commerciali di una versione arcade di quel gioco, si mise a lavorare insieme all'amico Ted Dabney sotto al nome di \"Syzygy Engineering\" a un clone del gioco, Computer Space, che vide la luce nel 1971. \"Computer Space\", distribuito da Nutting Associates, \u00e8 considerato il primo videogioco arcade della storia. Il gioco, per\u00f2, non riscosse un buon successo commerciale a causa del suo gameplay, troppo complesso per il cliente medio dei locali in cui Nutting distribuiva i propri giochi, i bar. Bushnell e Dabney proposero quindi a Nutting di produrre una nuova versione dell'arcade pi\u00f9 semplice da giocare, ma Nutting non accett\u00f2 le richieste economiche di Bushnell.\nBushnell e Dabney decisero quindi di iniziare a lavorare per proprio conto e ingaggiarono un ingegnere, Al Alcorn, per lavorare a un altro videogioco. Nel frattempo fondarono anche una vera societ\u00e0, perch\u00e9 il nome Syzygy esisteva gi\u00e0 in commercio, appartenendo a un'altra ditta che operava per\u00f2 in un differente settore, e non potevano registrarlo. Bushnell scrisse quindi alcune parole legate al gioco Go optando, alla fine, per Atari, che nel Go \u00e8 un termine che indica una dichiarazione che un giocatore fa all'avversario quando esiste una situazione in cui una pietra o un gruppo di pietre \u00e8 in imminente pericolo di presa. Atari fu ufficialmente fondata il 27 giugno 1972.\nDa Computer Space al successo di Pong.\n Bushnell voleva inaugurare la produzione della neonata societ\u00e0 realizzando un gioco di guida ma, parlando con Alcorn, cap\u00ec che questo sarebbe stato troppo difficile da realizzare per il giovane ingegnere. Bushnell si ricord\u00f2 allora di aver partecipato, alcuni mesi prima, alla presentazione della console Magnavox Odyssey e di aver visto un gioco simile al tennis. Alcorn dichiar\u00f2 che avrebbe potuto riprodurre quel gioco in versione arcade e Bushnell scelse per esso il nome di PONG. In seguito Atari fu citata da Magnavox perch\u00e9 il gioco era troppo simile al suo e Atari si accord\u00f2 con la societ\u00e0 per pagare a Magnavox una royalty.\nPong fu completato nel novembre del 1972. Consisteva di un monitor in bianco e nero di Walgreens, dell'hardware del gioco e di un meccanismo per l'inserimento delle monete preso da una lavatrice automatica, con un cartone del latte come raccoglitore per i soldi. Il gioco, assemblato all'interno di un cabinet verticale, fu posto in un bar di Sunnyvale (California) chiamato \"Andy Capp's\", per saggiarne il gradimento. Bast\u00f2 un giorno per capire che sarebbe stato un successo:\nQuando l'indomani mattina Alcorn e Bushnell arrivarono al bar per riparare il gioco, si trovarono di fronte a una fila di gente in coda in attesa che il locale aprisse per poter entrare a giocare a Pong. Quando aprirono la macchina, rimasero sorpresi nel vedere che il problema era nato dal fatto che il cartone usato come contenitore era stracolmo per cui quando i clienti inserivano la moneta questa semplicemente veniva risputata fuori dal meccanismo senza attivare la partita.\nBushnell e Dabney si incontrarono con Nutting e con altre societ\u00e0 per commercializzare il loro gioco ma, quando capirono che nessuno lo avrebbe distribuito, decisero di iniziare a venderlo in proprio. Atari, Inc. era nata ed era divenuta una societ\u00e0 di sviluppo e produzione di giochi arcade.\nLa crisi del 1974 e la ripresa.\nIn quel periodo i distributori di arcade erano gli stessi che distribuivano anche i flipper e le slot machine. Essi lavoravano in esclusiva: pretendevano cio\u00e8 il gioco da distribuire in una data area solo per loro. Anche nel confronto dei nuovi videogiochi arcade la loro prassi non cambiava, e ci\u00f2 limitava molto la diffusione dei giochi perch\u00e9 ogni distributore aveva una propria clientela. Per aggirare questo limite Bushnell cre\u00f2 una societ\u00e0 fittizia al cui timone mise un suo amico e vicino di casa, Joe Keenan, con l'intenzione di far vendere a questa societ\u00e0 dei cloni dei giochi prodotti da Atari in modo che lo stesso titolo potesse essere offerto a due distributori differenti. La societ\u00e0 fu chiamata Kee Games e inizi\u00f2 l'attivit\u00e0 nel 1973. Ma Keenan si dimostr\u00f2 anche molto intraprendente e capace, facendo produrre ai suoi ingegneri, molti dei quali arrivati direttamente da Atari, un titolo di enorme diffusione, \"Tank\" (1974), il cui successo fu tale che i distributori iniziarono a richiedere il gioco anche senza l'esclusiva.\nAtari, invece, iniziava a versare in cattive acque. Le vendite di \"Pong\", dopo un inizio scoppiettante, stavano calando a causa dei numerosi cloni che stavano comparendo sul mercato e che andavano a intaccare le vendite del titolo originale. A ci\u00f2 si aggiungevano due problemi: il primo era la scarsa qualit\u00e0 delle linee di montaggio di Atari, che obbligavano a dover gettare quotidianamente diverse centinaia di dollari di materiale; il secondo era legato al prezzo di vendita del gioco \"Gran Trak 10\", inferiore al suo costo di produzione.\nIl problema del prezzo di \"Gran Trak 10\" era nato dal fatto che, per sviluppare l'arcade, Bushnell aveva contattato un paio di ingegneri esterni ad Atari, Steve Mayer e Larry Edmonds, che avevano fondato a Grass Valley (California) una piccola societ\u00e0. Ma il gioco che avevano consegnato non era esaltante: esso presentava infatti dei problemi di natura progettuale per cui Alcorn dovette riprendere in mano il progetto e correggerli, con un aggravio di spese che port\u00f2 \"Gran Trak 10\" a costare 1 095$ a unit\u00e0. Quando il gioco fu messo in vendita, per\u00f2, nel prezzo finale non furono conteggiati gli interventi di Alcorn, per cui \"Gran Trak 10\" fu messo in listino a 995$, ben 100$ in meno di quanto costasse realmente produrlo. Quando Atari si accorse del problema, era ormai troppo tardi: erano stati bruciati circa 500 000$, il guadagno dell'anno precedente, facendo rischiare la bancarotta.\nAtari svel\u00f2 i suoi legami con Kee Games, incorporandola ufficialmente a fine 1974 e iniziando a vendere con il proprio marchio il gioco \"Tank\", salvandosi dal fallimento grazie al suo successo. Atari continu\u00f2 a commercializzare i propri giochi anche come Kee Games fino al 1978, quando il marchio fu ritirato dal mercato.\nL'ingresso nel gruppo Warner e l'Atari 2600.\nNel 1975 Bushnell inizi\u00f2 a studiare la possibilit\u00e0 di produrre una console giochi capace di riprodurre tutti gli arcade fino ad allora pubblicati da Atari. Lo sviluppo della console fu affidato a una societ\u00e0 esterna ad Atari, che incontr\u00f2 inizialmente diverse difficolt\u00e0 nella realizzazione di tale sistema. Fortunatamente, agli inizi del 1976 fu presentato il MOS 6502, una CPU che integrava prestazioni elevate a un costo molto contenuto. Grazie al 6502, il gruppo di sviluppo della console pot\u00e9 terminare il progetto e offrire l'Atari 2600, una delle console pi\u00f9 di successo di tutti i tempi, con 30 milioni di unit\u00e0 vendute.\nCon la 2600, Bushnell intu\u00ec di avere tra le mani un altro potenziale successo economico ma cap\u00ec anche che imporre la console sul mercato sarebbe stato estremamente costoso. Nel 1976 Bushnell decise quindi di vendere Atari a Warner Communications per una cifra stimata tra i 28 e i 32 milioni di dollari, usando poi parte di quei soldi per acquistare la tenuta della famiglia Folgers, grandi produttori americani di caff\u00e8. Bushnell lasci\u00f2 definitivamente la societ\u00e0 nel 1979 per divergenze con Warner sulla conduzione dell'azienda.\nAppena iniziarono le vendite della console, inizi\u00f2 anche lo sviluppo dell'erede dell'Atari 2600, la cui vita commerciale era stata stimata dai suoi sviluppatori in circa tre anni. Fu subito deciso di creare il pi\u00f9 potente sistema di gioco che potesse essere realizzato in quel lasso di tempo. Quando lo sviluppo era circa a met\u00e0, inizi\u00f2 la rivoluzione degli home computer, per cui fu deciso che il nuovo sistema sarebbe stato dotato di una tastiera e di vari sistemi di input: il risultato fu la serie di computer . Nonostante fossero meno interessanti dell'Apple II, queste macchine riscossero comunque un discreto successo, quando furono resi disponibili, nel 1980.\nNel 1980 si affacci\u00f2 sul mercato un nuovo concorrente nel mondo delle console fino ad allora monopolizzato dall'Atari 2600: si trattava dell'Intellivision, prodotto da Mattel. Questa console, nonostante presentasse un sistema grafico superiore a quello della 2600, non riusc\u00ec per\u00f2 a strapparle il dominio del mercato sia perch\u00e9 la 2600 aveva una maggior diffusione commerciale sia perch\u00e9 il suo parco giochi, all'epoca dell'arrivo dell'Intellivision, era ampiamente pi\u00f9 ricco.\nAtari ottenne i suoi pi\u00f9 importanti successi proprio mentre faceva parte del gruppo Warner, nel periodo che va dal 1976 al 1981, vendendo milioni di console 2600 e di home computer: all'apice del suo successo Atari fattur\u00f2 un terzo dell'intero gruppo Warner, risultando la societ\u00e0 con la pi\u00f9 strepitosa crescita fatta registrare fino ad allora negli Stati Uniti.\nLa crisi del 1983.\nRaggiunto l'apice del successo commerciale agli inizi degli anni ottanta, Atari non riusc\u00ec a ripetersi nel decennio appena iniziato: cominci\u00f2 per essa un lento declino che la port\u00f2 alla crisi del 1983, che colp\u00ec tutte le aziende del settore. Ci\u00f2 era dovuto principalmente al fatto che le sue divisioni, quella degli home computer, quella delle console e quella degli arcade, operavano in maniera indipendente l'una dall'altra e difficilmente collaboravano. A questo si dovevano sommare due fattori importanti: la forte concorrenza sub\u00ecta e la guerra dei prezzi delle console e degli home computer che i produttori iniziavano a farsi. Inoltre nel corso del 1982 Atari incontr\u00f2 una serie di problemi. In quell'anno Atari rilasci\u00f2 per la 2600 due giochi che furono altamente deludenti in termini di risultato economico: \"Pac-Man\" e \"E.T. the Extra-Terrestrial\". Il primo fu prodotto in diversi milioni di copie, prevedendone il successo commerciale: questo si verific\u00f2 solo inizialmente, grazie al traino derivante dal successo della versione arcade, risultando con sette milioni di copie il titolo pi\u00f9 venduto di sempre per l'Atari 2600. E.T., invece, fu prodotto in quattro milioni di esemplari: trascinato inizialmente dal successo dell'omonimo film, anche le vendite di E.T. andarono inizialmente bene (risulta l'8\u00b0 gioco pi\u00f9 venduto di sempre, con 1,5 milioni di cartucce). Ben presto, per\u00f2, le vendite iniziarono a calare: Pac-Man soffriva del paragone con la versione arcade, che il limitato hardware della console non permetteva di riprodurre al 100%, mentre la qualit\u00e0 generale, la grafica e la giocabilit\u00e0 di E.T. lo fecero ben presto eleggere come il peggior gioco mai prodotto. Dopo il calo delle vendite, inizi\u00f2 anche la restituzione con richiesta di rimborso delle copie vendute ai distributori. Nel 1983, a causa dell'enorme numero di cartucce di Pac-Man e E.T. restituite, Atari fu costretta a distruggerne milioni di esemplari in una discarica di rifiuti del Nuovo Messico.\nNel dicembre dello stesso anno Ray Kassar e Dennis Groth, due dirigenti Atari, furono indagati per insider trading, un'accusa poi rivelatasi infondata. Sempre nel 1982 Larry Emmons, direttore della sezione Ricerche e Sviluppo, and\u00f2 in pensione. Emmons era uno degli ingegneri che aveva lavorato all'Atari 2600 e a diversi home computer della societ\u00e0.\nAncora nel 1982 fu presentata l'Atari 5200, una console di nuova generazione, basata sul computer Atari 800 ma con i cui giochi era incompatibile. Nata per sostituire l'Atari 2600, non solo non fu in grado di superare le vendite di quest'ultima ma dovette anche fronteggiare il ColecoVision e la poca attenzione che la stessa Atari le dedicava, preferendo investire risorse sull'ormai datata ma commercialmente vincente 2600.\nQuesti problemi portarono alla famosa crisi dei videogiochi del 1983, che caus\u00f2 perdite per oltre 500 milioni di dollari. Il valore in Borsa di Warner scivol\u00f2 da 60 a 20 dollari per azione, cosa che convinse la societ\u00e0 a cercare un acquirente interessato a prendersi la sua controllata Atari.\nIl fallito accordo con Nintendo.\nAtari, nonostante la crisi, deteneva ancora una prestigiosa posizione nel mercato mondiale dei videogiochi, ed era ancora il primo produttore di console a livello globale (eccettuato il Giappone). Nintendo, un produttore di videogiochi giapponese che stava per lanciare la sua prima console programmabile, la \"Famicom\", che sarebbe poi stata nota nel resto del mondo come Nintendo Entertainment System (NES), pens\u00f2 che un accordo con Atari avrebbe aumentato le vendite della sua console a livello internazionale. Decise perci\u00f2 di contattare Atari offrendo la possibilit\u00e0 di assemblare e vendere la propria console pagando una royalty. Durante il CES di giugno del 1983 le societ\u00e0 si incontrarono diverse volte rifinendo gli ultimi dettagli prima delle firme sul contratto.\nIl caso volle che i dirigenti di Atari si imbatterono nello stand di Coleco in cui era esposto il suo nuovo computer Adam sul cui display c'era una versione del gioco Donkey Kong di Nintendo. L'amministratore delegato di Atari, Ray Kassar, si infuri\u00f2 dato che Atari deteneva i diritti del gioco per la pubblicazione sui computer, e accus\u00f2 Nintendo di trattare contemporaneamente con due societ\u00e0 la vendita dei diritti dei suoi giochi, interrompendo le trattative. Nintendo, dal canto suo, chiese spiegazioni a Coleco, dato che essa deteneva sul gioco solo i diritti per le console. Coleco fece notare che Atari deteneva i diritti solo per le versioni su floppy mentre la loro versione era basata su cartuccia per cui era suo legittimo diritto distribuire Donkey Kong per l'Adam. Nel mese successivo, Kassar fu costretto a dimettersi mentre ai dirigenti che avevano trattato con Nintendo fu chiesto di rinegoziare da zero l'accordo. Nintendo, visti i successi di vendite della console sul mercato giapponese e i problemi economici che stava attraversando Atari, decise di lasciar perdere l'accordo e di commercializzare il NES sul mercato americano per proprio conto con la sua filiale USA.\nLa fine di Atari e la divisione delle propriet\u00e0.\nI problemi finanziari continuavano ad aumentare e al sostituto di Kassar, James J. Morgan, fu concesso meno di un anno per cercare di risolverli. Warner decise alla fine di conservare solo la divisione arcade e, nel luglio del 1984, cedette per 240 milioni di dollari le divisioni home computer e console di Atari a Tramel Technology, Ltd., una societ\u00e0 che Jack Tramiel aveva fondato dopo la sua uscita da Commodore International, che lui stesso aveva creato anni prima. Tramiel ribattezz\u00f2 la Tramel Technologies in Atari Corporation.\nL'accordo con Tramiel prevedeva che Warner non pubblicasse giochi per il mercato degli home computer e delle console e che al marchio \"Atari\" aggiungesse la parola \"Games\" per non creare confusione con la societ\u00e0 di Tramiel. Warner rinomin\u00f2 perci\u00f2 ci\u00f2 che le restava dell'ormai defunta Atari, Inc. in Atari Games. Questa fu poi venduta a Namco nel 1985; lo stesso anno Warner cedette la da poco fondata Ataritel a Mitsubishi.\nIntorno al 1998 Hasbro Interactive rilev\u00f2 quel che rimaneva dell'Atari originaria da JTS un'azienda produttrice di hardware per nulla interressata al mercato in cui Atari operava, e quindi successivamente Atari ritorn\u00f2 a vivere ma come sottomarca di Hasbro che nel frattempo aveva portato a termine un'altra grossa acquisizione, quella di GT Interactive. Le aziende presto desiderose di staccarsi da quella principale, la Hasbro, che era entrata in crisi, trovarono un altro grosso acquirente, la Infogrames, un'azienda francese che fu fondata da Bruno Bonnell e che fino ad allora si era specializzata nei videogiochi d'azione, gli strategici e quelli d'avventura; quest'azienda acquis\u00ec sia Atari, rinominandola Atari Interactive sia GT Interactive rinominadola Atari Inc., successivamente durante il 2004-2005 Infogrames decise di fondersi in un unico marchio, Atari SA e di diventare un polo d'eccellenza per la controcultura dei videogiochi, grazie a una serie di titoli azzeccati e di grosse licenze come quella di Dragon Ball sviluppato in tandem con la Namco. Tutto questo and\u00f2 avanti fino al 2010, anno in cui Atari SA dichiar\u00f2 la bancarotta, sopravvisse solo la filiale americana del gruppo che ebbe accesso ai fondi per la ricostruzione dell'azienda. Da qui in poi la filiale americana trov\u00f2 nuovi fonditori e imprenditori finanziari interessati all'azienda. Oggi Atari, Inc. (gruppo Atari SA) \u00e8 la rappresentazione della vecchia e nuova azienda finalmente integrate, Atari si prepara al suo ritorno sul mercato delle console dopo il 1995 anno in cui l'avventura parve concludersi con l'Atari Jaguar, la nuova console si chiama Atari VCS ed \u00e8 basata su un sistema operativo chiamato Ubuntu e dovrebbe venire alla luce entro la fine di quest'anno 2020. Atari oggi \u00e8 un gruppo innovativo nel settore tecnologico e conta su un catalogo di 200 titoli, oltre a Hotel e Atari Casin\u00f2, delle slot machine in cui vincendo si pu\u00f2 giocare ai vecchi titoli come Centipede, ecc."}
{"id": "3084656", "revid": "287204", "url": "https://it.wikipedia.org/wiki?curid=3084656", "title": "Oasi Grotte del Bussento", "text": "Le Grotte del Bussento sono un'oasi affiliata al WWF Italia di 607 ettari situata nei comuni di Morigerati in provincia di Salerno, all'interno del Parco nazionale del Cilento, Vallo di Diano e Alburni.\nDescrizione.\nSituata nel Cilento meridionale, l'oasi comprende un tratto del bacino idrografico del fiume Bussento.\nIl centro visite si trova in Piazza Piano della Porta 17, a Morigerati.\nLa visita completa della zona dura circa 2 ore e comprende la visita ad un mulino ad acqua, attivo fino al 1960 circa, ad una grotta ed al fiumiciattolo.\nLa risalita al centro visite \u00e8 favorita dalla presenza di un trenino a motore messo a disposizione dei visitatori dal WWF.\nFauna.\nAll'interno dell'Oasi sono presenti diverse comunit\u00e0 di cinghiale, stimata dai Volontari dell'Oasi attorno alle 1.000 unit\u00e0.\nSono inoltre presenti le volpi.\nSulle cime montuose circostanti sono inoltre stati avvistati i lupi. La loro presenza \u00e8 tra l'altro confermata dalle incursioni notturne che ogni tanto i lupi compiono nelle fattorie della zona alla ricerca di cibo."}
{"id": "3084664", "revid": "110157", "url": "https://it.wikipedia.org/wiki?curid=3084664", "title": "Battle Cry (Shontelle)", "text": "Battle Cry \u00e8 un singolo della cantante barbadiana Shontelle, il terzo e ultimo estratto dal suo album di debutto \"Shontelligence\". \u00c8 stato pubblicato il 21 ottobre 2008 negli Stati Uniti e il 10 agosto 2009 nel Regno Unito.\nNell'ottobre 2008 Shontelle ha pubblicato un video tributo di \"Battle Cry\" su YouTube dedicato a Barack Obama.. Nel maggio 2009 ha filmato il video ufficiale a Los Angeles, diretto da Jessy Terrero. Il 26 giugno il video musicale di \"Battle Cry\" \u00e8 stato pubblicato sul fansite ufficiale della cantante."}
{"id": "3084666", "revid": "827882", "url": "https://it.wikipedia.org/wiki?curid=3084666", "title": "Wouter Crabeth II", "text": "Biografia.\nEra figlio di Pieter Crabeth, importante esponente politico di Gouda, di cui fu borgomastro, e nipote di Wouter Crabeth I, disegnatore e progettista di vetrate colorate.\nRicevette istruzione nell'arte della pittura da Cornelis Ketel.\nViaggi\u00f2 in Francia ed in Italia, rimanendo 10 anni circa a Roma dal 1615 al 1625 dove fu uno dei fondatori della Schildersbent. Qui studi\u00f2 la pittura antica e contemporanea.\nAl suo ritorno a Gouda si spos\u00f2 nel 1628 con Adrienne Vriesen e non lasci\u00f2 pi\u00f9 la sua citt\u00e0 natale.\nDipinse secondo lo stile praticato dai Caravaggisti di Utrecht, dedicandosi soprattutto alla pittura di soggetti storici e di ritratti. Assimil\u00f2 maggiormente la tecnica e i soggetti della pittura italiana piuttosto che quelli della pittura olandese.\nEsegu\u00ec varie opere per Petrus Purmerent, tra cui un dipinto in cui Purmerent stesso \u00e8 ritratto come Bernardo di Chiaravalle, il teologo e riformatore francese che convert\u00ec Guglielmo d'Aquitania. Da notare in questo dipinto la presenza di alcune donne, probabilmente \"klopjes\", cio\u00e8 suore laiche che, anzich\u00e9 sposarsi, dedicavano la loro vita alla chiesa e che generalmente provenivano da famiglie abbienti.\nFurono suoi allievi Aart van Waas e Gysbert van der Kuyl."}
{"id": "3084669", "revid": "599013", "url": "https://it.wikipedia.org/wiki?curid=3084669", "title": "Ippolito Favaron", "text": "Carriera.\nDal 1922 al 1925 e dal 1926 al 1930 ha vestito la maglia del Padova per un totale di 57 presenze e un gol. Nella stagione 1930-1931 disputa la sua unica partita con il Vicenza il 1\u00ba marzo 1931 in Vicenza-Carpi (1-1). Ha militato nella squadra del Padova che ha giocato nella prima edizione del campionato di Serie A."}
{"id": "3084671", "revid": "152625", "url": "https://it.wikipedia.org/wiki?curid=3084671", "title": "This War Is Ours Deluxe Edition", "text": ""}
{"id": "3084674", "revid": "167900", "url": "https://it.wikipedia.org/wiki?curid=3084674", "title": "Zhuyin", "text": ""}
{"id": "3084678", "revid": "33689", "url": "https://it.wikipedia.org/wiki?curid=3084678", "title": "Sepoltura dei videogiochi Atari", "text": "La sepoltura dei videogiochi Atari fu un importante avvenimento nella storia dei videogiochi che vide, nel 1983, l'azienda statunitense Atari sotterrare migliaia di cartucce di videogiochi della propria console di punta, l'Atari 2600, in una discarica desertica di Alamogordo (Nuovo Messico).\nConsiderata per oltre trent'anni una leggenda metropolitana, la sepoltura dei videogiochi Atari fu incredibilmente confermata dopo alcuni scavi avvenuti nel 2014.\nStoria.\nDifficolt\u00e0 finanziarie.\nAtari venne acquistata nel 1976 da Warner Communications per 28 milioni di dollari, quando era in piena crescita. Nel 1982 i suoi utili arrivarono a 2 miliardi di dollari. A quel tempo, Atari era accreditata dell'80% dell'intero mercato dei videogiochi, e generava pi\u00f9 della met\u00e0 del fatturato della societ\u00e0 a cui apparteneva, arrivando a generare il 65/70% dei guadagni di Warner Communications. Alla fine del 1982 le previsioni di crescita per l'anno seguente davano Atari in aumento del 50%.\nInaspettatamente, il 7 dicembre 1982 la societ\u00e0 dichiar\u00f2 che le previsioni di crescita del fatturato per il 1982 sarebbero state solo del 10/15%. Il giorno seguente il prezzo delle azioni di Warner Communications croll\u00f2 di un terzo ed il trimestre fiscale si chiuse con gli utili di Warner ridotti del 56%. A questo si aggiunse il fatto che l'amministratore delegato di Atari, Ray Kassar fu indagato per insider trading con l'accusa di aver venduto 5.000 azioni della Warner mezz'ora prima dell'annuncio delle disastrose previsioni per l'anno seguente. Kassar fu costretto a dimettersi dalla sua carica nel mese di luglio del 1983. Fu in seguito prosciolto da ogni accusa. Alla fine del 1983 Atari perse 536 milioni di dollari e l'anno seguente Warner Communications decise di vendere la divisione console di Atari, conservando solo quella relativa alla produzione degli arcade. \nInsuccessi commerciali.\nLa tendenza di Atari a convertire per la sua console giochi arcade molto popolari aveva portato alla creazione di titoli di successo, come la conversione del suo \"Asteroids\" o quella di \"Space Invaders\" di Taito. Quando Atari negozi\u00f2 con Namco la licenza di \"Pac-Man\" essa pensava che la versione per Atari 2600 del titolo avrebbe venduto molte copie, trascinata dal successo dell'originale. Per questo motivo decise di produrne 12 milioni di cartucce, nonostante avesse venduto solo 10 milioni di console.\nLa societ\u00e0 aveva calcolato che Pac-Man non solo avrebbe generato 500 milioni di dollari di guadagno dalla vendita delle cartucce ma avrebbe incrementato anche le vendite della console, confidando sul fatto che molte persone che non possedevano la console l'avrebbero acquistata per poter divertirsi con quel gioco anche a casa propria. Il prodotto finito per\u00f2, distribuito nel mese di marzo del 1982, fu aspramente criticato per la sua scarsa giocabilit\u00e0 e, nonostante il fatto che Pac-Man fosse diventato il titolo per Atari 2600 pi\u00f9 venduto di sempre con le sue 7 milioni di copie, lasci\u00f2 Atari con 5 milioni di copie invendute nei magazzini, a cui si sommarono quelle che i clienti insoddisfatti del titolo avevano restituito per farsi rimborsare i soldi del prezzo di acquisto.\nOltre ai problemi legati alle scarse vendite di \"Pac-Man\", Atari dovette fronteggiare anche il fallimento commerciale dell'adattamento a videogioco del film \"E.T. l'extra-terrestre\". Il gioco, intitolato anch'esso \"E.T. the extraterrestrial\", fu il risultato di un accordo intercorso fra la stessa Warner Communications ed il regista del film Steven Spielberg. L'accordo per la licenza era costato una cifra compresa fra i 20 ed i 25 milioni di dollari, un importo veramente elevato per l'epoca, ed Atari si mise all'opera anche se l'idea di fare un videogioco basato su un film e di poterlo vendere cavalcando il successo della pellicola piuttosto che fare l'adattamento di un titolo arcade di successo che fosse stato trascinato dalla popolarit\u00e0 nelle sale giochi fece sollevare diversi dubbi.\nAtari produsse 5 milioni di cartucce del gioco ma, nonostante fosse stato pubblicato in tempo per le festivit\u00e0 natalizie del 1982, vendette solo 1,5 milioni di copie: Atari si ritrov\u00f2 quindi con pi\u00f9 della met\u00e0 delle cartucce del gioco invendute. Il gioco fu duramente criticato, guadagnandosi dalla critica il titolo di \"peggior videogioco mai prodotto\". La rivista \"Billboard\" riport\u00f2 la notizia secondo cui l'elevato numero di copie invendute del gioco, unito all'aumento della concorrenza, spinse i rivenditori di videogiochi a chiedere ai produttori l'istituzione di programmi ufficiali di ritiro del materiale invenduto.\nI fallimenti di questi titoli furono ulteriormente aggravati dalle politiche commerciali che Atari aveva attuato nel 1981. Confidando nelle forti vendite dei suoi prodotti, la societ\u00e0 aveva chiesto ai rivenditori di piazzare gli ordini per il 1982 tutti in una volta. Per\u00f2 le vendite nel settore videoludico nel 1982 subirono un rallentamento ed i rivenditori che avevano piazzato gli ordini in blocco si ritrovarono con moltissimi articoli Atari invenduti. Il risultato fu che i distributori restituirono quei prodotti ed Atari si ritrov\u00f2 alla fine con diversi milioni di cartucce assolutamente invendibili.\nSepoltura dei videogiochi.\nNel mese di settembre del 1983 l\"'Alamogordo Daily News\", un giornale di Alamogordo, Nuovo Messico, dichiar\u00f2 in una serie di articoli che, durante il mese, tra i 10 e 20 autoarticolati della BFI, una locale societ\u00e0 di smaltimento rifiuti solidi, avevano rovesciato nella vicina discarica della citt\u00e0 il carico dei loro semirimorchi, consistente in scatole, cartucce e console giochi provenienti da un magazzino di Atari che si trovava a El Paso, Texas, per distruggerlo e seppellirlo.\nLa spiegazione che Atari dette a tale fatto fu che stava passando dai giochi per l'Atari 2600 a quelli per l'Atari 5200 ma questa affermazione fu contraddetta pi\u00f9 tardi da un dipendente che dichiar\u00f2 che non era quello il motivo. Bruce Enten, un responsabile della Atari, dichiar\u00f2 in via ufficiale che la societ\u00e0 stava mandando al macero alla discarica di Alamogordo soltanto cartucce difettose che erano state restituite, quindi principalmente materiale non pi\u00f9 utilizzabile.\nIl 28 settembre 1983 il \"New York Times\" si interess\u00f2 alla storia della discarica del Nuovo Messico usata da Atari. Un rappresentante di Atari conferm\u00f2 l'articolo del giornale in cui si affermava che la merce distrutta proveniva da uno stabilimento Atari di El Paso, che sarebbe stato chiuso e convertito ad impianto di riciclaggio.. L'articolo del \"Times\" non specific\u00f2 quali giochi fossero stati distrutti ma gli articoli successivi si riferirono generalmente alla storia della discarica citando il ben noto fallimento del gioco \"E.T.\". Inoltre il titolo \"City to Atari: 'E.T.' trash go home\" (trad.: \"Citt\u00e0 ad Atari: la spazzatura di 'E.T.' torni a casa\") in uno degli articoli dell\"'Alamogordo News\" implicava che le cartucce fossero proprio quelle di \"E.T.\".\nL'allora presidente e amministratore delegato di Atari dichiar\u00f2 che quasi tutte le cartucce di \"E.T. \"(ne furono prodotte circa 5 milioni) tornarono indietro invendute. Ad essere invendute risultarono anche 5 milioni di cartucce di \"Pac-Man\", su un totale di 12 milioni di copie prodotte. Molti specularono che la maggior parte di quelle cartucce fossero finite al macero nella discarica, triturate e sepolte come spazzatura. A partire dal 29 settembre dello stesso anno sopra al materiale triturato inizi\u00f2 ad essere colato del calcestruzzo, un evento molto raro in una discarica. Un lavoratore anonimo dichiar\u00f2: \u00abci sono degli animali morti l\u00ec sotto. Non vogliamo che dei bambini si ammalino, scavando nella discarica\u00bb.\nLa cittadinanza cominci\u00f2 a protestare contro il massiccio quantitativo di materiale che Atari inviava alla discarica, una protesta riassunta da un consigliere comunale con la dichiarazione \u00abnoi non vogliamo essere un impianto industriale di smaltimento per El Paso\u00bb. Il consigliere ordin\u00f2 ad Atari di cessare al pi\u00f9 presto lo smaltimento presso la discarica cittadina e, a causa dell'impopolare azione di Atari, furono presi provvedimenti affinch\u00e9 la societ\u00e0 di gestione della discarica fosse in futuro pi\u00f9 limitata nel poter accettare le richieste di smaltimento provenienti da enti esterni alla cittadina per soli motivi economici.\nDubbi sulla veridicit\u00e0.\nLa storia delle cartucce sepolte si trasform\u00f2 ben presto in una sorta di leggenda metropolitana, tanto che alcune persone stentarono a credere che fosse vera. \nAll'epoca venne diffusa solo una fotografia dell'evento, ed era di bassa qualit\u00e0 e scattata da lontano, per cui non confermava la leggenda; non sono apparse altre immagini prima del ritrovamento.\nIn un'intervista rilasciata nel 2005 l'autore del gioco \"E.T. the extraterrestrial\", Howard Scott Warshaw, espresse dei dubbi sulla veridicit\u00e0 dell'evento e sulla possibilit\u00e0 che milioni di copie del gioco potessero aver fatto quella fine; egli afferm\u00f2 che a suo parere Atari aveva riciclato i componenti delle cartucce per recuperare parte del denaro perso:\nJohn Wills scrisse su \"Pacific Historical Review\" che anch'egli credeva che la sepoltura fosse una leggenda metropolitana, la cui popolarit\u00e0 era stata alimentata dal fatto che la localit\u00e0 sede dell'evento era vicina sia al sito dell'incidente di Roswell sia al luogo del primo test nucleare.\nRitrovamento dei videogiochi.\nIl ritrovamento \u00e8 stato possibile pi\u00f9 di trent'anni dopo grazie a Joe Lewandowski, proprietario del terreno. Questi afferma che gi\u00e0 sapeva della veridicit\u00e0 della sepoltura, perch\u00e9 nell'agosto 1983 aveva acquistato un'altra societ\u00e0 di smaltimento rifiuti dalla BFI; uno dei suoi camionisti gli raccont\u00f2 lo strano evento e Lewandowski and\u00f2 a verificare di persona alla discarica.\nTuttavia Lewandowski non seppe della leggenda metropolitana nata intorno al fatto, fino al novembre 2010, quando Discovery Channel lo contatt\u00f2 in proposito. In seguito volle organizzare degli scavi di recupero, ma ottenere i permessi richiese molto tempo, per via dell'opposizione di politici e ambientalisti.\nSi dovettero inoltre trovare i finanziamenti necessari, infatti due giorni di scavi costarono oltre 50.000 dollari; questo fu possibile grazie alla collaborazione con Microsoft.\nIl 26 aprile 2014, durante gli scavi nel deserto di Alamogordo (Nuovo Messico) collegati alla ripresa del documentario sui videogiochi \"Atari: Game Over\", diretto da Zak Penn e finanziato da Microsoft (inizialmente era un'esclusiva per Xbox Video), Larry Hryb annunci\u00f2 su Twitter il ritrovamento effettivo delle cartucce di \"E.T the extraterrestrial\" per Atari 2600; oltre a quelle di \"E.T.\", vennero ritrovate anche alcune cartucce di \"Centipede\", \"Star Raiders\", \"Raiders of the Lost Ark\" e \"Asteroids\", nonch\u00e9 molto materiale cartaceo come d\u00e9pliant, confezioni, libretti di istruzioni e componenti hardware di vario genere. La notizia suscit\u00f2 molto clamore nella community dei videogiocatori.\nSono state recuperate circa 1300 cartucce, di 62 videogiochi diversi. Si stima che in tutto nella discarica vennero sepolte circa 792.000 cartucce; di quelle recuperate, alcune vennero messe in vendita in aste su internet, mentre altre vennero donate al museo dei videogiochi \"VIGAMUS\" di Roma, dove sono esposte al pubblico.\nLewandowski afferma di aver venduto su eBay 881 videogiochi recuperati, a 17 diversi Paesi, per un ricavo totale di 107.935 dollari; la vendita pi\u00f9 redditizia \u00e8 stata una copia di \"E.T.\" a 1.535 dollari.\nSecondo Lewandowski \u00e8 improbabile che ci saranno ulteriori scavi, perch\u00e9 lo Stato del Nuovo Messico e il comune di Alamogordo non lo permetterebbero; anche nel 2014 aveva a disposizione un unico tentativo, senza garanzie che stesse scavando nel punto giusto.\nAnalisi economica.\nL'evento \u00e8 divenuto ben presto uno dei pi\u00f9 significativi della crisi dei videogiochi del 1983, ed \u00e8 spesso citato come monito circa le conseguenze che si possono avere per colpa di errate scelte commerciali, anche se viene suggerito come la distruzione dei prodotti invenduti, cos\u00ec come Atari fece con le cartucce dei suoi giochi, permetta alle societ\u00e0 di eliminarli dal magazzino e quindi dal bilancio finale dato che ai fini fiscali un prodotto in giacenza produce comunque un utile.\nWarshaw pensa anche che l'insuccesso commerciale di \"Pac-Man\" ed \"E.T.\" non sia stata la vera causa che ha portato Atari alla crisi del 1983: secondo lui, infatti, \u00e8 stata l'errata politica commerciale della societ\u00e0 che ha fatto esplodere la bolla del mercato dei videogiochi non appena Atari si \u00e8 trovata in cattive acque:\nLa tesi secondo cui non \u00e8 stata la scarsa qualit\u00e0 dei giochi ad affossare Atari \u00e8 sposata anche da Travis Fahs di IGN: secondo la sua analisi, in quel periodo Atari (ed altri produttori) aveva in commercio molti giochi di qualit\u00e0 che vendevano bene ed anche \"ET\" e \"Pac-Man\" alla fine furono comunque dei successi:\nFahs crede che i problemi della societ\u00e0, incluso il grosso quantitativo di cartucce invendute poi mandate alla discarica, non siano quindi da attribuire alla qualit\u00e0 intrinseca dei titoli pubblicati ma piuttosto alla stima in eccesso fatta dai suoi analisti circa le reali capacit\u00e0 di ricezione di molti nuovi giochi da parte di un mercato ormai saturo. A questo si aggiunge il fatto che Atari aveva da poco attuato un grosso taglio dei prezzi al listino della 2600 in concomitanza con il lancio della nuova console Atari 5200 che ne avrebbe dovuto raccogliere l'eredit\u00e0. Il calo degli introiti derivanti dalle minori entrate della 2600 sommato allo scarso successo commerciale della 5200, che non vendette come previsto, sono i reali fattori che, secondo Fahs, portarono alla crisi che colp\u00ec Atari:"}
{"id": "3084688", "revid": "1573940", "url": "https://it.wikipedia.org/wiki?curid=3084688", "title": "Himantura", "text": "Himantura \u00e8 un genere di pesci cartilaginei della famiglia dei Dasiatidi.\nDescrizione.\nLe pastinache \"Himantura\" si distinguono dalle altre per avere una coda lunga e sottile e priva di pinnule. Le varie specie sono molto diverse morfologicamente e il genere potrebbe essere polifiletico.\nDistribuzione e habitat.\nQuasi tutte le specie sono originarie del Pacifico occidentale e dell'oceano Indiano.\nTassonomia.\nIl genere comprende le seguenti specie:"}
{"id": "3084699", "revid": "110157", "url": "https://it.wikipedia.org/wiki?curid=3084699", "title": "Shontelligence", "text": "Shontelligence \u00e8 l'album di debutto della cantante pop e R&amp;B barbadiana Shontelle, pubblicato dalle etichette discografiche SRC e Motown Records il 18 novembre 2008. \u00c8 anticipato dal singolo \"T-Shirt\" e include anche \"Stuck with Each Other\" e \"Battle Cry\".\nL'album ha venduto circa 1.000 copie nel suo primo giorno di pubblicazione, e 4.850 copie in una settimana, debuttando alla posizione #115 della classifica degli album americana. A febbraio 2009 aveva venduto circa 25.000 copie. Date le basse vendite, l'etichetta discografica ha deciso di ristampare l'album il 10 marzo 2009 includendovi il nuovo singolo \"Stuck with Each Other\". La ristampa non ha tuttavia aiutato molto le vendite. Insieme le due edizioni di \"Shontelligence\" hanno venduto all'incirca 50.000 copie negli Stati Uniti e 10.000 copie in Regno Unito.\nTracce.\n----12.--\"Blaze It Up\" 3:53\n----12.--\"Naughty\" 3:21\n----12.--\"Stuck with Each Other\" 3:20"}
{"id": "3084700", "revid": "599013", "url": "https://it.wikipedia.org/wiki?curid=3084700", "title": "Lauro Pomaro", "text": "Carriera.\nCresciuto nella squadra del suo paese natio - l'A.C. Giovane Italia di Polesella - passa al settore giovanile della SPAL di Paolo Mazza e nel 1965, con i biancoazzurri allenati da Giovan Battista Fabbri, vince il Campionato Primavera riservato alle squadre di Serie B. Passa al Siracusa in prestito nel 1965 dove disputa un campionato di Serie C per tornare a Ferrara nel 1966.\nL'allenatore Francesco Petagna lo fa esordire il Serie A il 21 maggio 1967 a Cagliari in una partita pareggiata per 1-1 dai ferraresi contro i rossoblu.\nGioca altre 4 partite nella massima serie l'anno successivo e viene poi ceduto al in Serie B. Successivamente, retrocessi i lombardi in Serie C nel 1968-1969, gioca altre tre stagioni in terza serie per tornare tra i cadetti nel 1972-1973.\nTorna quindi in Serie C prima con la Triestina e quindi con la Mestrina dove chiude con il calcio giocato tra i professionisti nel 1974-1975 per proseguire a giocare fra i dilettanti nel Dolo e intraprendere poi la carriera di allenatore di diverse squadre venete di dilettanti tra le quali l'Este, l'ultima squadra in cui aveva militato da calciatore."}
{"id": "3084701", "revid": "506294", "url": "https://it.wikipedia.org/wiki?curid=3084701", "title": "Francesco Bruno (criminologo)", "text": "Biografia.\nDiplomatosi al liceo classico nel 1967, si iscrive alla facolt\u00e0 di Medicina e chirurgia dell'Universit\u00e0 degli Studi di Roma \"La Sapienza\", dove si laurea nel 1973. Diventa medico l'anno dopo, presta servizio per l'universit\u00e0 e, nel 1975-1976, per 12 mesi, come ufficiale medico presso il 4\u00ba reggimento dei Carabinieri a cavallo, con il grado di sottotenente.\nDal 1979 al 1987 funzionario, e poi direttore di sezione, presso la presidenza del Consiglio dei Ministri.\nNei primi anni '80, su impulso di Vincenzo Parisi, allora vertice del SISDE, pubblica il primo studio universitario che collega gli omicidi commissionati al Mostro di Firenze con l'esoterismo e il fine sacrificale.\nInoltre, collabora con vari ministeri per lo studio delle droghe. Nel 1987 diventa professore di Criminologia e Medicina forense alla Sapienza, negli anni '90 collabora nuovamente con vari ministeri contro la criminalit\u00e0 mafiosa e la lotta alla droga. Ha collaborato inoltre a vari programmi televisivi dedicati a serial killer, tra cui \"Delitti\" (LA7), \"Porta a Porta\" (Rai 1) e \"Maurizio Costanzo Show\" (Canale 5).\nDal 2010 si occupa del caso di Rina Pennetti, giovane donna di 33 anni scomparsa a Spezzano della Sila (CS)."}
{"id": "3084707", "revid": "125610772", "url": "https://it.wikipedia.org/wiki?curid=3084707", "title": "Montepagano", "text": "Montepagano \u00e8 una frazione di Roseto degli Abruzzi, in provincia di Teramo. Centro abitato pi\u00f9 antico del territorio comunale, \u00e8 il luogo in cui si \u00e8 sviluppata la storia e l'urbanizzazione dell'attuale comune.\nIl paese sorge sulla collina che fronteggia il capoluogo, da cui dista circa , ed \u00e8 considerato anche centro storico e panoramico dello stesso.\nStoria.\nLe radici di Montepagano hanno origine nel Medioevo. Risalgono intorno all'XI secolo d.C. i primi insediamenti, dovuti per lo pi\u00f9 per paura di una possibile invasione dei turchi . Il nome, di origine latina, deriva dalla fusione di due parole: \"mons-montis\" e \"pagus\" e significa \"villaggio sul monte\". Dopo essere caduta prima sotto mano normanna, dal XIII secolo pass\u00f2 allo Stato Pontificio.\nRest\u00f2 feudo fedele alla Chiesa di Roma fino a quando sub\u00ec l'invasione da parte dei Francesi nel 1798, che provoc\u00f2 non pochi danni. Nel 1857 il Clero della Chiesa Ricettizia prevedendo lo sviluppo della costa sottostante diede in affitto a 12 coloni 12 lotti di terreno. Tale area corrisponde alla attuale zona centrale di Roseto che va dalla Villa Comunale a sud fino al bivio per Montepagano a Nord. Da questo evento deriva il nome che gli abitanti di Montepagano (li paga-n-sc) danno ai Rosetani e cio\u00e8 \"cotaroli\". Infatti la parola \"lotto\" in latino (lingua ufficiale ancora usata dalla chiesa in quei tempi) si scrive \"quota\" e si legge \"cota\", da cui cotaroli. Nella sagrestia della chiesa della SS Annunziata di Montepagano \u00e8 presente un'epigrafe che ricorda tale documento.\nQuesto borgo \u00e8 stato sede del Comune dall'Unit\u00e0 d'Italia fino al 1927, anno in cui Benito Mussolini con un decreto regio firmato dal re Vittorio Emanuele III spost\u00f2 il Comune Capoluogo a Rosburgo, ridenominandola per\u00f2 Roseto degli Abruzzi.\nArte e cultura.\nMontepagano \u00e8 la frazione pi\u00f9 nota, antica e nobile, sia per la storia che per la ricchezza dei monumenti che possiede.\nIl Castello di Montepagano \u00e8 uno di questi; si tratta di un arroccato castello che sorge sulla bruna collina di Roseto e conserva ancora oggi opere d'arte e monumenti del passato, davvero importanti ed illustri.\nIl castello oggi \u00e8 scomparso, tuttavia si conservano ancora elementi fortificati presso la parte a mare del viale Umberto I e via Santo Spirito. \nPur essendo un paese di piccole dimensioni, Montepagano possiede una storia antica ed importante che si snoda tra le sue vie, tra i suoi ricordi e tra le sue piazzette. Ha rilevanti monumenti come la Porta da Borea con l'arco ad ogiva, resto dell'imponente cinta di mura medievale; ha inoltre diverse chiese, tra cui la pi\u00f9 importante \u00e8 sicuramente la \"Santissima Annunziata\", ultimata nel 1602 e tuttora sede delle pi\u00f9 importanti funzioni religiose paganesi.\nChiesa madre della Santissima Annunziata.\nPosta nel cuore del paese, in via della Misericordia, risale al XVII secolo sopra una chiesa preesistente, il portale \u00e8 datato 1611, la facciata in laterizio \u00e8 molto semplice a terminazione piana con leggera curvatura al centro. Oltre al portale architravato c'\u00e8 un finestrone centrale. L'impianto longitudinale \u00e8 rettangolare, con cupola all'altezza del presbiterio, e campanile a vela. \nL'interno \u00e8 a navata unica con 4 cappelle laterali a nicchia, l'ultima a sinistra funge da ingresso laterale. La cupola \u00e8 ottagonale, leggermente schiacciata, l'abside \u00e8 semicircolare. Di pregio sono le tele settecentesche, l'altare maggiore ha un tabernacolo ligneo di scuola marchigiana con la Madonna tra angeli e santi. Nel luogo di un'originaria tela, c'\u00e8 un Crocifisso ottocentesco. \nDelle tele del Seicento mostrano una Madonna col Bambino tra santi (1660) e la Madonna tra san Leonardo e san Bartolomeo (1614). Si ricorda anche un armadio per gli olii sacri com sportelli decorati da immagini del gruppo dell'Annunciazione, oltre a ci\u00f2 delle statue di santi del XIV secolo.\nTorre campanaria di Sant'Antimo.\nPer\u00f2 il monumento simbolo \u00e8 di sicuro il Campanile. Esso \u00e8 alto 40 m e si erge sulla Piazza Centrale lungo viale Umberto I. Ha un basamento quadrato, \u00e8 in stile romanico nella parte inferiore e in stile barocco nella parte superiore. Stranamente a Montepagano il campanile \u00e8 posto a distanza notevole dalla chiesa. Questo deriva dal fatto che la chiesa patronale (Patrono di Montepagano, festeggiato l'11 maggio, \u00e8 Sant'Antimo sacerdote e martire cristiano ai tempi delle persecuzioni Romane contro i cristiani e non San Liberatore (Ges\u00f9 Liberatore) che con un miracolo scacci\u00f2, accecandoli, i Turchi che volevano attaccare il paese), era posta sull'attuale strada di accesso alla piazza di Montepagano (piazza del municipio), a fianco del campanile. Fu abbattuta, grazie alla legge di utilit\u00e0 pubblica di fine '800, essendo stata chiusa gi\u00e0 durante l'occupazione francese del 1806-1815 e in pericolo di crollo. Rimase in piedi solo la torre, usata come orologio pubblico comunale.\nLa chiesa era descritta come un pregiato monumento del XIII-XIV secolo con controsoffittatura in legno laminato in oro del XVII secolo, (andato perso durante i lavori di abbattimento).\nIl campanile cinquecentesco conserva molti aspetti delle \"torri sorelle\" del Duomo di Teramo, del duomo di Atri, della Cattedrale di San Giustino a Chieti, e del campanile di Sant'Agostino a Penne. Ha pianta quadrangolare, in ciottoli di fiume e laterizio, scandito in settori da cornici, con i lati occupati dalle bucature degli archi. La caratteristica che unisce questo campanile e gli altri all'archetipo della torre della cattedrale di Teramo, opera di Antonio da Lodi, sono le cornici riccamente elaborate, e il tiburio sommitale ottagonale, con cammei policromi per lato, e cuspide ottagonale. \nIl campanile \u00e8 stato danneggiato dai terremoti del 2009 e del 2016, pertanto \u00e8 stato messo in sicurezza, ed \u00e8 in restauro.\nAvvenimenti.\nOgni anno, da ormai diverso tempo, durante la prima settimana di Agosto a Montepagano si svolge la famosa \"Mostra dei Vini\", che attira turisti da ogni parte della regione e non solo."}
{"id": "3084710", "revid": "287204", "url": "https://it.wikipedia.org/wiki?curid=3084710", "title": "Compsa", "text": "L'area archeologica di Compsa si trova in una vasta area sulla parte alta di una collina dell'Irpinia presso il fiume Ofanto, occupata fino al 23 novembre 1980 dalla cittadina di Conza della Campania rasa al suolo dal sisma.\nA seguito dei crolli e degli abbattimenti successivi eseguiti su tutto il borgo moderno, sono emersi il foro, l'anfiteatro, numerosi reperti di vario genere (epigrafi, sarcofagi, mosaici, ecc.) sistemati in un museo allestito in un edificio ristrutturato all'interno dell'area.\nIn tutta l'area sono presenti strutture di varie epoche, come l'antica cattedrale, sede arcivescovile per molti secoli.\nStoria.\nNel III secolo a.C. fu citt\u00e0 degli Irpini, una delle quattro trib\u00f9 dei Sanniti, sconfitti dai Romani nella battaglia di Benevento del 275 a.C. Durante la seconda guerra punica fu consegnata a Annibale da Stazio Trebio e fu ripresa da Quinto Fabio Massimo nel 214 a.C. e in seguito divenne \"municipium\". \u00c8 nota perch\u00e9 citata da Giulio Cesare nel De bello civili, libro terzo, capitolo 22; infatti a \u201cCompsam in agro Hirpino\u201d, l\u2019avversario di Cesare, Milone mor\u00ec colpito da una pietra scagliata dalle mura. Dunque Compsa nel 48 a.C. era un \"municipium\" fedele a Giulio Cesare.\nDal VI secolo era gi\u00e0 sede vescovile e possedeva le chiese di Santa Maria de Foris e San Mauro. \nFu saccheggiata dai Longobardi nel 570 e successivamente annessa al principato di Salerno. Sub\u00ec un terremoto il 25 ottobre del 990 e l'abitato si spost\u00f2 sopra il colle, presso il castello.\nL'importanza di Conza sotto il dominio longobardo \u00e8 attestato dal fatto che fu sede di un gastaldato soggetto ai principi longobardi di Salerno (si veda Francesco Abbate, \u201dStoria nell\u2019arte dell\u2019Italia Meridionale: dai Longobardi agli Svevi\", pag 26-27).\nCon la caduta del principato di Salerno a seguito della conquista normanna tra il 1076 ed il 1079 anche il gastaldado di Conza ne segu\u00ec le sorti e venne soppresso.\nDalla met\u00e0 del Quattrocento furono i conti di Conza i signori della famiglia Gesualdo.\nNonostante il terremoto del 1517 avesse provocato il crollo di 116 case e la morte di 26 persone,\nnel 1539 il borgo era ancora abbastanza florido e rendeva 417 ducati; tuttavia altri due eventi sismici, nel 1561 e nel 1627, causarono la debolezza economica e lo spopolamento. Dopo l'abolizione del feudalesimo nel 1806 e l'annessione all'Italia nel 1861, Conza sub\u00ec altri gravi terremoti: uno nel 1930, un altro nel 1962 e infine il catastrofico terremoto dell'Irpinia del 1980, che rase al suolo il borgo superiore.\nNegli anni successivi il paese fu ricostruito pi\u00f9 a valle, e in corrispondenza del borgo antico furono effettuati scavi archeologici che permisero la scoperta di resti di et\u00e0 romana.\nMonumenti.\nPresso la cattedrale si conserva un'ara funeraira romana in marmo, di forma parallelepipeda, decorata con due aquile ad ali dispiegate, con ghirlande. L'iscrizione riporta il testo: \"\".\nIn corrispondenza di via Arcivescovado e di via Fontana Vecchia sono stati ritrovati reperti romani, tra i quali la pavimentazione a ciottoli della piazza del foro, resti di case irpine antecedenti al II secolo a.C., resti di un edificio romano con podio in blocchi di calcare, i resti della piazza del foro con un cippo funerario. Sono inoltre stati rinvenuti i resti di un impianto termale di epoca romana a via Lomongiello, i resti di un anfiteatro e un'ara votiva dedicata a Venere."}
{"id": "3084715", "revid": "767487", "url": "https://it.wikipedia.org/wiki?curid=3084715", "title": "Kelli Ali", "text": "Biografia.\nAbbandona presto gli studi per dedicarsi alla musica e lavora temporaneamente in uno studio di bellezza.\nKelli ha fatto parte del gruppo trip-hop Sneaker Pimps (all'epoca appariva col suo vero cognome Dayton), nel ruolo di voce solista.\nPrima di unirsi agli Sneaker Pimps (gruppo che ha raggiunto il successo col singolo \"6 Underground\"), Kelli cantava negli Psycho Drama, successivamente \u00e8 entrata nei Lumieres (come compositrice, cantante e chitarra solista).\nI Lumieres hanno anche inciso un singolo, Cinder Hearts. E proprio in un'esibizione live coi Lumiere che viene notata dai membri fondatori degli Sneaker Pimps. Kelli ascolta le registrazioni del gruppo e non vede una ragione precisa per dover entrare a farne parte, dato che Chris Corner e Liam Howe se la cavano benissimo anche senza di lei.\nA quanto pare il manager degli Sneaker Pimps aveva imposto loro di suonare con una voce femminile e Kelli accetta. Viene cos\u00ec alla luce l'album \"Becoming X\", che sforna diversi singoli di successo tra cui \"6 Underground\", \"Spin Spin Sugar\", \"Post Modern Sleaze\" e \"Tesko Suicide\".\nNel 1998, proprio prima della suddetta incisione del nuovo album, alla Ali viene chiesto inspiegabilmente di abbandonare il gruppo, in modo che Chris Corner possa prenderne il posto.\nNel 2001 con l'etichetta One Little Indian, Kelli incide Tiger Mouth (2003), che contiene hits come \"Sunlight In The Rain\" e \"Kids\", suonata alla batteria dall'ex-Doors John Desmore. Partecipa quindi al tour coi Garbage. Nel 2004 esce Psychic Cat col musicista Tony O'Neill alle tastiere. Entrambi gli album sono catalogabili come dream-pop, ma nel secondo \u00e8 pi\u00f9 avvertibile un ritorno alle radici rock dell'artista.\nNel 2008 esce col suo nuovo album indipendente (prodotto assieme al suo partner Metso) \"Rocking Horse\", al quale seguir\u00e0 nel 2009 Butterfly, che contiene il singolo \"Willow's Song\" dal film cult horror \"The Wicker Man\" e la versione acustica della sua canzone \"Wings in Motion\", dal suo debut album \"Tiger Mouth\". Questi ultimi due lavori abbandonano completamente le atmosfere pop e trip-hop per concentrarsi su suoni pi\u00f9 vicini ad un folk, completamente acustico di ispirazione fantasy.\nL'8 novembre 2010 viene disponibile online il frutto della collaborazione col pianista compositore Christophe Terrettaz, conosciuto anche come Ozymandias. Il titolo dell'album \"A Paradise Inhabited By Devils\", \u00e8 tratto dalla descrizione che la scrittrice Mary Shelley aveva dato alla citt\u00e0 di Napoli. In effetti l'album \u00e8 un concept che gira attorno a parte del lavoro della Shelley. Atmosfere d'opera gotica e minimalista permeano il lavoro e l'unico strumento utilizzato \u00e8 il pianoforte. Notiamo per la prima volta nelle produzioni della Ali la presenza di brani strumentali.\nNel 2013 pubblica in forma indipendente il suo quinto album di inediti, \"Band Of Angels\"."}
{"id": "3084716", "revid": "767487", "url": "https://it.wikipedia.org/wiki?curid=3084716", "title": "Affari in grande", "text": "Affari in grande o Grandi affari (\"Big Business\") \u00e8 un cortometraggio muto del 1929 diretto da James W. Horne. \u00c9 l'ultimo film muto della coppia.\nTrama.\nStanlio e Ollio sono due venditori porta a porta di alberi di natale in California. Quando cercano di venderne uno ad un cliente, a causa di una serie di incomprensioni, alcuni incidenti portano alla distruzione e alla demolizione sia dell'auto dei due, sia della casa del malcapitato cliente. Allora interviene un poliziotto, che per\u00f2 si commuove e decide di perdonare i due. In realt\u00e0 per\u00f2 Stanlio e Ollio stavano solo fingendo di piangere; il poliziotto, accortosene, comincia a inseguirli.\nProduzione.\nIl film fu girato nel 1928, ma ebbe la sua prima solo il 20 aprile 1929.\nIl produttore Hal Roach acquist\u00f2 una casa al 10281 di Dunleer Drive a Cheviot Hills, Los Angeles, da un dipendente dello studio in modo da poterla distruggere nel film. Secondo Roach, il cast e la troupe durante le riprese demolirono per caso la casa accanto, ma Stan Laurel disse che era una montatura.\nPer le scene della prima casa fu scelta la 3404 di Caroline Avenue, a Culver City.\nRiconoscimenti.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nVersione sonora RAI.\nNegli anni '80 il film \u00e8 stato reso sonoro grazie a Enzo Garinei e Giorgio Ariani che doppiavano Stanlio e Ollio leggendo a voce alta gli intertitoli."}
{"id": "3084718", "revid": "400518", "url": "https://it.wikipedia.org/wiki?curid=3084718", "title": "Alexander Kastalski", "text": ""}
{"id": "3084721", "revid": "124751579", "url": "https://it.wikipedia.org/wiki?curid=3084721", "title": "Bopomofo", "text": "Il bopomofo (\u3105\u3106\u3107\u3108) o zhuyin fuhao (cinese tradizionale: \u6ce8\u97f3\u7b26\u865f; cinese semplificato: \u6ce8\u97f3\u7b26\u53f7; pinyin: \"Zh\u00f9y\u012bn f\u00fah\u00e0o\"; Tongyong pinyin: \"Jh\u00f9yin f\u00fah\u00e0o\"; Wade-Giles: \"Chu-yin fu-hao\") \u00e8 un alfabeto creato per essere utilizzato nella traslitterazione del cinese standard a fini pedagogici e didattici. Oggi, a Taiwan \u00e8, con il \"cangjie\" e il \"dayi\", uno dei tre metodi pi\u00f9 utilizzati per l'inserimento della scrittura sulle tastiere taiwanesi. Grazie a segni addizionali, esso permette anche la notazione di altre lingue cinesi, segnatamente l'hakka e il min nan, e altre due lingue non cinesi parlate a Taiwan. Nella Cina continentale, questo sistema \u00e8 stato abbandonato a vantaggio del pinyin, basato su una traslitterazione latina e introdotto successivamente alla presa del potere da parte del Partito Comunista Cinese.\nLa parola \"bopomofo\" viene dalle prime quattro lettere di questo alfabeto:\nI cinesi denominano questo alfabeto di trascrizione \u6ce8\u97f3\u7b26\u865f (\u6ce8\u97f3\u7b26\u53f7), \"zh\u00f9y\u012bn f\u00fah\u00e0o\", ossia \u00absimboli fonetici\u00bb.\nStoria e tecnica della creazione dei caratteri bopomofo.\n\u00c8 stato creato nel XIX secolo in Cina, al fine di semplificare l'apprendimento della fonetica del mandarino. Fino alla sua creazione, caratteri molto utilizzati erano assemblati per rappresentare la fonetica degli altri caratteri. L'idea era di insegnare la pronuncia del mandarino a tutti i Cinesi, leggendo costoro la stessa scrittura, ma avendo una pronuncia diversa, in funzione della lingua.\nAd esempio il carattere \u00ab\u3116\u00bb \u00e8 derivato dal carattere sole antico, la cui forma moderna \u00e8 \u00ab\u65e5\u00bb. Questo carattere si pronuncia \"r\u00ec\" in mandarino (trascrizione pinyin) e serve a rappresentare la consonante \u00abr\u00bb. La maggioranza degli zhuyin funzionano sullo stesso principio.\n\u00c8 all'incirca lo stesso principio che \u00e8 utilizzato nei kana giapponesi. In effetti, se la grammatica e la pronuncia del giapponese sono molto differenti da quelle del cinese, ciononostante la scrittura giapponese \u00e8 fondata sugli ideogrammi originariamente provenienti dalla Cina.\nGrafemi del bopomofo.\nBopomofo/zhuyin (le colonne \"zhuyin\" e \"pinyin\" mostrano le equivalenze)\nRegole di scrittura e di lettura.\nNotazione delle finali.\nTre dei segni che notano le vocali finali, \u3123 /en/, \u3124 /ang/ et \u3125 /eng/, sono utilizzati anche per notare le consonanti nasali sole quando le vocali \u3127 /i/ e \u3128 /u/ le precedono: cos\u00ec \u3127\u3123 si legge /in/, \u3127\u3125 /ing/ e \u3128\u3125 /ung/ (scritto\n\"-ong\" in p\u012bny\u012bn). Il p\u012bny\u012bn \"yong\" / \"-iong\" \u00e8 reso mediante \u3129\u3125 /\u00fcng/, in conformit\u00e0 con la storia fonetica: /\u00fc/ provenendo storicamente da /iu/, la notazione mediante /\u00fcng/ritorna a scrivere /iung/. Lo si pronuncia naturalmente normalmente [j\u028a\u014b]. Nella stessa maniera, \u3126 /er/ serve anche a indicare la retroflessione di una vocale: \u3105\u3127\u3122\u3126 si legge /bianr/, ossia [b\u0325j\u025a] (si veda anche Suffisso -er).\nVocali.\nLa trascrizione in bopomofo segue talvolta le stesse convenzioni del p\u012bny\u012bn: essa non indica le varianti allofoniche delle vocali. Cos\u00ec\u3127\u3122 /ian/ vale [j\u025bn] e non [jan]. Le differenze sono dovute soprattutto al fatto che il bopomofo \u00e8 pi\u00f9 una trascrizione fonetica (si nota ci\u00f2 che si intende) che fonologica (si notano i fonemi in quanto unit\u00e0 funzionanti in opposizione).\nCerte \"irregolarit\u00e0\" del p\u012bny\u012bn scompaiono: mentre, ad esempio, la finale complessa /jou/ \u00e8 notata in p\u012bny\u012bn mediante \"you\" ma \"-iu\" dopo una consonante, sono sempre i segni \u3127\u3121 che si utilizzano nel bopomofo. Ugualmente, /wei/ (p\u012bny\u012bn : \"wei \"/\" -ui\") \u00e8 sempre reso mediante \u3128\u311f, /w\u01ddn/ (p\u012bny\u012bn : \"wen\" / -\"un\") mediante \u3128\u3123, e la vocale /\u00fc/ \u00e8 scritta \u3129 qualunque sia la sua posizione nella sillaba (in p\u012bny\u012bn, si pu\u00f2 scrivere \"yu\", \"u\" in \"ju\", \"qu\", \"xu\", e \"\u00fc\" in \"l\u00fc\" e \"n\u00fc\").\nInfine, il bopomofo distingue chiaramente gli allofoni di /e/, \u311d [\u025b] e \u311c [\u0264], entrambi notati mediante \"e\" in p\u012bny\u012bn; si trova \u311d [\u025b] solo dopo una vocale palatale - /i/ o /\u00fc/ \u2500 o quando costituisce la sillaba da solo.\nIniziale e finale nulle.\nLe sillabe con vocale chiusa senza consonante iniziale, quelle notate in p\u012bny\u012bn mediante i digrammi \"yi\" /i/, \"wu\" /u/ e \"yu\" /\u00fc/, sono rese in bopomofo mediante la sola vocale, ossia \u3127, \u3128 e \u3129 rispettivamente.\nAllo stesso modo, le sillabe senza vocale finale ma la cui consonante \u00e8 vocalizzata (ossia in p\u012bny\u012bn \"zhi\" [\u0256\u0290\u0325\u0285], \"chi\" [\u0288\u0282\u02b0\u0285], \"shi\" [\u0282\u0285], \"zi\" [\u02a3\u0325\u027f], \"ci \"[\u02a6\u02b0\u027f] e \"ri \"[\u0290\u0285]) sono semplicemente trascritte in bopomofo mediante le lettere semplici \u3113, \u3114, \u3115, \u3117, \u3118, \u3119 e \u3116, senza segno di vocale.\nNota: \u00e8 d'uso, nella trascrizione delle lingue cinesi, di rendere la vocalizzazione di una consonante per mezzo dei simboli [\u027f] e [\u0285], quest'ultimo dopo una consonante retroflessa: in p\u012bny\u012bn, \u00e8 la vocale \"-i\" che gioca questo ruolo. Nell'IPA, infine, bisogna utilizzare il simbolo sottoscritto [\u02cc]. In tutti i casi, il simbolo utilizzato non trascrive una vocale ma un'assenza di vocale: \u00e8 la sola consonante che \u00e8 vocalizzata, ossia resa sillabica.\nEsempio.\nTabella d'esempio sinogramma-zhuyin-pinyin.\n\u738b\u4e4b\u6e19 \u300a\u767b\u9e1b\u96c0\u6a13\u300b(W\u00e1ng Zh\u012bhu\u00e0n, \"D\u0113ng Gu\u00e0nqu\u00e8 L\u00f3u\")\nNota: i segni tonali possono anche scriversi al di sopra della vocale (\u310c\u4e00\u030c, \u4e00\u0300). Il tono 1 non \u00e8 notato e il quinto tono \u00e8 notato mediante un punto, mentre in pinyin il primo tono \u00e8 una barra orizzontale e il quinto tono non \u00e8 notato.\nTastiere.\nTastiera della Repubblica di Cina (Taiwan), che utilizza il bopomofo (zhuyin, in alto a destra), il cangjie (in basso a sinistra) e il dayi (in basso a destra)."}
{"id": "3084726", "revid": "1543377", "url": "https://it.wikipedia.org/wiki?curid=3084726", "title": "Somalo (gatto)", "text": "Il somalo \u00e8 una razza di gatto e viene descritto come un abissino a pelo lungo.\nDescrizione.\nIl somalo ha lo stesso carattere curioso, attivo e giocherellone dell'abissino e, con esso, condivide anche l'aspetto. L'unica differenza tra loro \u00e8 la lunghezza del pelo, per\u00f2, al contrario della maggior parte dei gatti a pelo lungo, il somalo non ne perde molto: il mantello viene cambiato quasi tutto assieme una o due volte l'anno e non costantemente come in un persiano.\nIl somalo ha una coda appariscente che, assieme al pelo relativamente lungo, gli ha guadagnato l'appellativo di \"gatto volpe\". Oltre alla coda vaporosa il somalo presenta altri caratteri particolari come delle striature scure sul dorso (a seconda del colore del mantello), grandi orecchie, abbondante pelo su collo e sulle cosce il quale contribuisce ulteriormente all'apparenza volpina.\nIl pelo \u00e8 multicromato, una variazione dei segni caratteristici dei soriani, ed alcuni somali esibiscono striature tipiche del soriano in alcune parti del corpo. Ci\u00f2 \u00e8 visto come una deviazione del pedigree, quindi tali esemplari vengono venduti solo se sterilizzati.\nL'unico segno-striatura apprezzato su un somalo \u00e8 la tradizionale \"M\" soriana sulla fronte. Come l'abissino, esso ha un contorno scuro attorno agli occhi che fa s\u00ec che sembri truccato con la matita per gli occhi ed ha relativamente poco pelo bianco sul muso, mento e collo. Pelo bianco in altre aree del corpo rende l'esemplare di basso pregio per le esposizioni feline.\nIl gatto somalo \u00e8 di taglia media: 6\u00a0kg il maschio e 4\u00a0kg la femmina; ha il corpo di lunghezza media con muscolatura robusta e definita. La schiena \u00e8 leggermente arcuata e d\u00e0 l'impressione che l'animale sia sempre in attesa di compiere un salto.\nStoria.\nA causa della pesante perdita di gatti abissini durante la seconda guerra mondiale, gatti di pedigree sconosciuto furono usati per ricostituire la razza abissina ed \u00e8 probabile che gatti portatori del gene recessivo del pelo lungo siano riusciti ad entrare a far parte del pool genetico della popolazione. Quindi, negli anni 50 del novecento durante dei programmi di allevamento di gatti abissini un certo numero di essi nacque con un mantello pi\u00f9 morbido e con pelo pi\u00f9 lungo.\nAd ogni modo \u00e8 possibile che l'introduzione del gene recessivo per il pelo lungo sia avvenuta precedentemente, ancora prima della registrazione, nel 1905, dei 12 gatti che diventarono, secondo il National Cat Club, i capostipiti della razza Abissina, i quali avevano ognuno almeno un genitore di origine sconosciuta.\nAltri pensano che l'abissino a pelo lungo (il somalo) non sia altro che il risultato di una mutazione spontanea interna al gruppo degli Abissini.\nI primi somali erano esemplari a pelo lungo in cucciolate casuali di abissini. Negli anni 40 del novecento un'allevatrice britannica, Janet Robertson, esport\u00f2 alcuni cuccioli di abissino standard in Australia, Nuova Zelanda e Nord America. I discendenti di questi gatti produssero occasionalmente esemplari a pelo lungo e nel 1963, Mary Mailing, un'allevatrice canadese, ne port\u00f2 per la prima volta un esemplare ad una mostra. Ken McGill, il giudice, richiese il riconoscimento di una nuova razza. Al contrario delle credenze comuni, il somalo \u00e8 una razza di origine australiana, non somala.\nIl primo somalo ufficiale fu Mayling Tutsuta, il gatto di McGill."}
{"id": "3084727", "revid": "1318658", "url": "https://it.wikipedia.org/wiki?curid=3084727", "title": "Grande Moschea di Mahdia", "text": "La Grande Moschea di Mahdia (ar.: \u0627\u0644\u062c\u0627\u0645\u0639 \u0627\u0644\u0643\u0628\u064a\u0631 \u0641\u064a \u0627\u0644\u0645\u0647\u062f\u064a\u0629 \"al-J\u0101mi\u02bf al-kab\u012br f\u012b al-Mahdiyya\") \u00e8 una moschea tunisina situata a Mahdia.\nFu fondata dal primo Imam fatimide Ubayd Allah al-Mahdi, nel 916 (anno 303\u2014304 dell'Egira).\nL'edificio ha subito numerose modifiche nel corso dei secoli e particolarmente in epoca ottomana, dopo le distruzioni spagnole del 1554. Tra il 1961 e il 1965 essa \u00e8 stata totalmente rinnovata dall'architetto francese Alexandre L\u00e9zine, che ne ha eseguito il recupero, rispettando nelle linee essenziali il progetto del X secolo. Delle pi\u00f9 antiche fasi costruttive dell'edificio si conservano il portale monumentale d'accesso e le torri d'angolo di epoca fatimide e il portico settentrionale dell'XI secolo, mentre il resto \u00e8 frutto di ricostruzione.\nArchitettura.\nGli spazi esterni.\nSituata nella parte meridionale della penisola su cui sorge la medina di Mahdia, la Grande Moschea venne eretta all'indomani della fondazione della citt\u00e0, all'interno delle mura califfali, su di una piattaforma artificiale \u201c\"guadagnata al mare\"\u201d, come ci informa il geografo andaluso al-Bakri (XI secolo), analogamente ad altri edifici a lei prossimi, oggi scomparsi.\nL'edificio \u00e8 costituito da un vasto quadrilatero irregolare, lungo circa 85 metri per approssimativi 55 metri di larghezza, con il lato sud - ospitante il \"mi\u1e25r\u0101b\" che indica la \"qibla\" della sala di preghiera - leggermente pi\u00f9 ampio di quello settentrionale.\nVista dall'esterno la Grande Moschea si presenta assai simile a una fortezza, a motivo delle massicce mura perimetrali prive di varchi - salvo i tre in facciata - dell'uso esteso della pietra da taglio apparecchiata in conci regolari anche nei settori originali dell'edificio e soprattutto, per la presenza in facciata di due tozze torri quadrangolari che la cingono agli angoli nord-est e nord-ovest, entrambe contenenti delle cisterne voltate a cupola.\nL'ingresso principale, posto al centro della parete settentrionale e fiancheggiato da due aperture minori, \u00e8 scandito da un grande arco monoforo su piedritti coronato da un breve attico. La solennit\u00e0 del portale \u00e8 esaltata dalla semplicit\u00e0 delle modanature che ne ripartiscono le superfici e da una decorazione di concisa potenza: archi ciechi \"a ferro di cavallo\" nel registro inferiore e nicchie \"a \"mi\u1e25r\u0101b\"\" in quello superiore, a inquadrare l'archivolto del quale riprendono il motivo a listello profilato della cornice.\nCorte e portici.\nAll'interno, un ampio cortile (arabo: \u0635\u062d\u0646, \"sahn\") \u00e8 circondato da portici su tutti e quattro i lati. Il portico (arabo: \u0631\u0648\u0627\u0642 \"riwaaq\") settentrionale conserva ancora i pilastri e le volte originali a sesto acuto di epoca ziride (XI sec.), mentre i restanti si compongono di arcate \"a ferro di cavallo\" rette da colonne con capitelli ispirati all'ordine corinzio: colonne singole sui lati est ed ovest; binate sul lato meridionale, galleria d'accesso alla sala di preghiera (arabo: \u0627\u0644\u0645\u0635\u0644\u0649 \"mu\u1e63all\u0101\").\nL'importanza di quest'ultimo lato della corte, al quale spettano pure funzioni di facciata della sala di preghiera, \u00e8 resa evidente dalle maggiori dimensioni conferite all'arcata centrale sostenuta eccezionalmente da pilastri quadrangolari affiancati da colonne, dal raddoppiamento dei sostegni delle arcate laterali e dalla presenza di un elegante fregio di nicchie \"a \"mihr\u0101b\"\" al di sopra dei pennacchi degli archi, che arricchisce il contesto di raffinati rimandi visivi e simbolici al grande portale d'ingresso dell'edificio.\nL'accesso alla sala di preghiera avviene in facciata attraverso sette ampi portali a tutto sesto, protetti da porte in legno lavorate a motivi geometrici e lateralmente, mediante due varchi minori posti all'estremit\u00e0 meridionale dei portici est ed ovest.\nLa presenza di due \"mihr\u0101b\" posti simmetricamente all'interno del portico d'ingresso, ma ben visibili dal \"sahn\", sottolinea, come le funzioni di spazio di preghiera siano estese all'intero perimetro interno della moschea e non al solo ambiente coperto della \"mu\u1e63all\u0101\".\nLa sala di preghiera.\nQuesta, un'ampia sala ipostila su colonne binate ispirate all'ordine corinzio e archi \u201ca ferro di cavallo\u201d a sostegno di un soffitto a travatura lignea, si compone di nove navate perpendicolari alla parete della \"qibla\" e quattro campate. Nettamente pi\u00f9 alta e ampia delle laterali e illuminata da un piccolo cleristorio, la navata centrale \u00e8 delimitata lateralmente da spesse arcate binate sostenute da magnifici sostegni tetrastili. Cos\u00ec definita, essa traccia all'interno dell'organismo indistinto dell'ipostilo, un asse fortemente connotato sul piano sia estetico che simbolico: una sorta di \u201cvia trionfale\u201d in direzione del \"mi\u1e25r\u0101b\", dinanzi al quale si interseca ad angolo retto con la campata-transetto, di eguale ampiezza, parallela al muro della \"qibla\". L'incontro d\u00e0 luogo ad un impianto architettonico caratteristico detto \u00aba T\u00bb, il cui nodo centrale - la crociera - \u00e8 sottolineato da una cupola (arabo: \u0642\u064f\u0628\u0651\u0629 \"qubba\"). Tale dispositivo si incontra gi\u00e0 nell'architettura irachena di Samarra (cosiddetta \"moschea di Abu Dulaf\", dell'847 circa), ma sar\u00e0 ripreso con maggior fortuna nell'architettura islamica occidentale, di cui diventer\u00e0 peculiare.\nIntrodotta da un arcone trionfale a \"ferro di cavallo\" con doppia ghiera, la crociera \u00e8 delimitata agli angoli da imponenti pilastri \"a fascio\" costituiti da 8 semicolonne di altezza sia normale che \"gigante\" - semipilastri sul lato della \"qibla -\" sui quali si erge la cupola emisferica.\nQuesta poggia su di un basso tamburo ottagono perforato da 24 finestrelle schermate da vetri di colore verde. Le spinte dell'una e dell'altro sulla pianta quadrata della crociera sono sopportate da pennacchi angolari retti dai pilastri \"a fascio\", mentre una fascia in marmo scuro intarsiata chiara con iscrizioni tratte dal Corano marca il passaggio dall'una all'altra figura del complesso meccanismo strutturale.\nPunto focale dell'intera composizione architettonica, l'area antistante la nicchia del \"mi\u1e25r\u0101b\" \u00e8 immersa in una penombra soffusa della sottile luce verde (il colore dell'islam) riverberata dall'alto delle finestrelle colorate del tamburo. Il \"mi\u1e25r\u0101b\" ha la forma di un arco \"a ferro di cavallo\" sostenuto da due colonne di marmo verde scuro \"annicchiate\" negli stipiti. Al suo interno ospita una ricca decorazione scolpita, distribuita su due registri, separati all'imposta da una fascia epigrafica in marmo bianco a caratteri cufici, recante versetti coranici (arabo: \"\u0101y\u0101t\") . Nel registro inferiore nove scanalature terminano alla sommit\u00e0 in conchiglie a cinque e nove lobi, seguite da un fregio di trifogli ad altorilievo; in quello superiore, ancora scanalature, ma rastremate, convergenti verso una rosetta plastica posta all'apice dell'arco. In pietra chiara di \"Kedd\u0101l\", il \"mi\u1e25r\u0101b\" attuale \u00e8 la replica moderna dell'esemplare di epoca ziride (XI sec.) rinvenuto \"in situ\" nel corso degli scavi archeologici precedenti la ricostruzione della Grande Moschea.\nL'insolita presenza di un secondo e pi\u00f9 piccolo \"mi\u1e25r\u0101b\" \u2014 una semplice nicchia \u201ca ferro di cavallo\u201d priva di decorazioni \u2014 presente nella sala di preghiera, ma in posizione eccentrica, nella parete ovest, si giustificherebbe invece, con l'accesa polemica sorta tra sciiti e sunniti in merito alla corretta direzione verso La Mecca.\nStoria.\nLa moschea di al-Mahdi.\nQuando Ubayd Allah al-Mahdi fond\u00f2 Mahdia (\"al-Mahdiyya\") nel 914, scelse di costruire la Grande Moschea in un'area della citt\u00e0 murata, prossima alla residenza califfale. L'aspetto fortificato del monumento risente ancora dello spirito di frontiera che aveva accompagnato lo sviluppo dell'architettura religiosa dell\"'Ifr\u012bqiya\" nei primi secoli della conquista araba. E del resto, la stessa Mahdia, era stata concepita dal suo fondatore, come munitissima citt\u00e0-rifugio, a prova di assedio, dopo le crescenti ostilit\u00e0 della popolazione sunnita all'imposizione del credo sciita. Tuttavia, le due severe torri d'angolo non furono concepite per la difesa del complesso, bens\u00ec come serbatoi di raccolta delle acque piovane delle terrazze. \u00c8 probabile anzi, che per un certo periodo almeno, esse fossero rifornite dalla condotta d'acqua che serviva il palazzo di \"al-Mahdi\", alimentata dalle fonti sotterranee di Miyyanish, a sei chilometri dalla citt\u00e0. Non sembra che la moschea fosse dotata di un minareto, ed \u00e8 probabile che il richiamo alla preghiera avvenisse proprio da una delle torri.\nIspirazioni architettoniche.\nLa moschea \u00e8 ampiamente debitrice nella pianta e in altre particolarit\u00e0 architettoniche e decorative della Grande moschea di Qayrawan (IX secolo), monumento di riferimento per tutta la successiva architettura religiosa dell\"'Ifr\u012bqiya\". Da tale precedente deriva infatti, la struttura \"basilicale\" della sala di preghiera con l'enfatizzazione dimensionale ed estetica dell'asse \"navata centrale-\"mi\u1e25r\u0101b\"\" rivelata all'esterno da un corrispondente trattamento dell'arcata al centro dalla facciata-nartece. Dalla medesima sono ripresi il raddoppiamento dei supporti della navata assiale e il dispositivo \u00aba T\u00bb della pianta, portato a maturazione proprio a Qayrawan ed ancora, i colonnati esterni, originariamente estesi a tutti e quattro i lati del \"sahn\". A quella infine, \u00e8 riconducibile il sistematico ricorso a elementi architettonici di spoglio per i colonnati della sala di preghiera, documentato dagli scavi archeologici; testimonianza del medesimo consapevole riutilizzo dell'antico quale elemento di prestigio e non certo e non solo per ragioni di economicit\u00e0.\nCostituisce invece un'innovazione dei maestri costruttori di Mahdia l'inserimento del grande portale in aggetto riservato al Califfo e al suo seguito: una svolta fondamentale nell'architettura islamica, poich\u00e9 per la prima volta si attribuiva significato estetico e simbolico all'ingresso ai luoghi di culto, del tutto anonimi fino a quel momento, anche nel caso di monumenti di notevole prestigio. Con tale inserzione d'altronde, mutava anche la percezione del recinto sacro, che da questo momento diviene facciata: non pi\u00f9 semplice muro di separazione che delimita e racchiude lo spazio fisico e interiore della pratica religiosa musulmana, ma parte integrante di un organismo architettonico monumentale, del quale costituisce il fronte rivolto verso lo spazio urbano con cui interagisce.\nEsemplato sul modello degli archi di trionfo romani, di cui ancora oggi restano cospicui resti in Tunisia - ma sono stati chiamati in causa anche gli ingressi dei palazzi reali e dei castelli di epoca omayyade come pure del \" Rib\u0101\u1e6d \" di Susa - il monumentale portale segnava l'inizio di un percorso cerimoniale interno al monumento, che si dipanava attraverso ulteriori episodi architettonici in gran parte inediti, fino al fondo della \"mu\u1e63all\u0101\". Dall'ingresso principale, infatti, un inusitato corridoio coperto da \"volte a crociera\" secondo L. Hadda - tagliava in due il cortile, per poi innestarsi attraverso la galleria-nartece nella navata assiale, la quale, in un calcolato crescendo che includeva l'arcone trionfale sostenuto dai rari pilastri polistili di probabile ascendenza omayyade, guidava alla visione del \"mihr\u0101b\", presso cui il califfo fatimide giungeva per assolvere le sue funzioni di Imam della comunit\u00e0.\nGenesi di un nuovo stile.\nDiversamente da molti monumenti islamici delle origini, la cui fisionomia definitiva \u00e8 il risultato di un lungo processo di aggiunte, sottrazioni e ripensamenti, la Grande Moschea di Mahdia si riconosce immediatamente quale frutto di un pensiero architettonico unitario e coerente, scaturito dalla peculiare visione sacrale e totalizzante che i Fatimidi ebbero della dignit\u00e0 califfale. Il credo ismailita cui essi aderivano, si fonda infatti sulla dottrina della divinit\u00e0 dell'Imam e sulla sua infallibilit\u00e0; ne consegue che ogni sua manifestazione doveva essere considerata a tutti gli effetti una ierofania. La Grande Moschea di Mahdia fu quindi, innanzitutto, la moschea dell'Imam.\nAllo scopo di esaltarne al massimo grado la funzione cerimoniale e quella di sfondo alle apparizioni pubbliche di \"al-Mahdi\", nell'edificio, le formule dell'architettura religiosa dell'\"Ifriqiya \"istituzionalizzate nel secolo precedente subiscono un processo di revisione, piegandole alle nuove esigenze. Ci\u00f2 avvenne attraverso l'inclusione di segni nuovi e decisivi, quali il portale monumentale d'ingresso, nella stessa posizione del minareto che a Kairouan identificava la moschea congregazionale, l'inedito corridoio a volte della corte, nonch\u00e9 di elementi squisitamente aulici come i preziosi pilastri a fascio della sala di preghiera, verosimilmente dedotti dall'architettura califfale di epoca omayyade. Si assiste inoltre all'epurazione di ogni precedente elemento di accidentalit\u00e0, fosse pure semplicemente decorativo, che rischiasse di allentare il rigore estetico e simbolico delle architetture e il fulgore della visione finale del califfo. Ne scatur\u00ec un'architettura di estrema concisione formale, in cui ogni singolo elemento, strutturale o decorativo, appare connesso all'altro da un calcolato gioco di figure e di volumi geometrici astratti - quadrato, cubo, sfera - di rapporti proporzionali, di rispondenze simmetriche, come pure di rimandi visivi e di cadenze ritmiche stringenti.\nD'altra parte, le tante delimitazioni sia visive che simboliche presenti nel monumento, sottolineano l'intangibilit\u00e0 e la separatezza fisica e spirituale dell'Imam rispetto alla comunit\u00e0 dei credenti. Il corridoio con volte escludeva infatti ogni possibilit\u00e0 di contatto con la persona di \"al-Mahdi\", alla stregua del grande portale d'accesso, le cui dimensioni \"imperiali\" , soverchianti a confronto con la modestia degli accessi laterali destinati ai sudditi, ne dichiaravano in modo netto e definitivo la vocazione autocratica.\n\u00c8 stato detto che il \u00abcorridoio coperto da volte a crociera (\u2026) unico nell'arte musulmana, rappresenta la replica architettonica della pratica processionale dei califfi fatimidi (\"midhalla\"). Nel simbolismo medievale, esso rappresenta insieme al maestoso portale, il trionfo del califfo fatimide\u00bb. La successione dei vari episodi architettonici ne ripeterebbe quindi i ritmi e le cadenze. Occorre nondimeno ricordare che non tutti gli studiosi concordano con tale lettura del monumento, ritenendo - non senza ragione - che nulla provi che a quell'epoca il complicato cerimoniale adottato dalla dinastia dopo il suo trasferimento in Egitto (969-72), fosse gi\u00e0 stato elaborato.\nLa Grande Moschea di Mahdia ha rappresentato un momento di sperimentazione fondamentale per l'architettura islamica occidentale, senza tuttavia determirnare una cesura rispetto ai prototipi aghlabiti di IX secolo - segnatamente la Grande moschea di Qayrawan. Alcune delle novit\u00e0 architettoniche introdotte dai suoi costruttori si rivelarono anzi troppo peculiari per poter essere accolte al di fuori del clima determinato dalla personalit\u00e0 di \"al-Mahdi\". Il lungo corridoio cerimoniale coperto da volte infatti, non verr\u00e0 mai pi\u00f9 ripetuto nell'architettura islamica; n\u00e9 maggiore fortuna toccher\u00e0 ai magnifici pilastri polistili della crociera, rimasti sostanzialmente incompresi in Occidente; assenti persino nella successiva architettura fatimide del Cairo (tardo X-XII secolo).\nSaranno invece la filosofia e la concezione estetica di fondo dell'edificio ubaydita a determinare il corso della successiva architettura dei Fatimidi e delle dinastie berbere ad essa collegate: Ziridi e Hammadidi. Tale stile imprimer\u00e0 il suo segno distintivo su tanti dei pi\u00f9 emblematici edifici costruiti dal X al XII secolo, in \"Ifriqiya\", al Cairo e nel Maghreb centrale.\nAd esso si richiameranno molti dei monumenti civili e religiosi costruiti per i re, la corte e il clero normanni di Sicilia (fine XI-XII secolo), a Palermo e in altre localit\u00e0 dell'Isola, adottandone in modo puntuale o selettivamente, la pluralit\u00e0 degli aspetti formali, strutturali e decorativi, grazie anche all'apporto diretto nei cantieri, di maestranze di cultura fatimide, locali o appositamente chiamate dall'Ifriqiya e dall'Egitto."}
{"id": "3084734", "revid": "113757", "url": "https://it.wikipedia.org/wiki?curid=3084734", "title": "Death and roll", "text": ""}
{"id": "3084735", "revid": "729019", "url": "https://it.wikipedia.org/wiki?curid=3084735", "title": "Brigata Nera Autonoma &quot;Giovanni Gentile&quot;", "text": "La Brigata Nera Autonoma \"Giovanni Gentile\" fu costituita dall'ex federale del Partito Fascista Repubblicano di Reggio Emilia Guglielmo Ferri.\nStoria.\nIl federale Ferri a Reggio.\nIl 16 settembre 1944 Guglielmo Ferri fu nominato federale di Reggio Emilia per breve tempo, sostituendo Armando Wender, primo comandante della XXX Brigata Nera \"Amos Maramotti\", che era stato preso prigioniero dai partigiani. Intenzionato a riorganizzare il partito che dopo la cattura di Wender era senza guida e venuto a conoscenza dell'uccisione di due militi della Brigata preannunci\u00f2 che come risposta alle uccisioni isolate di fascisti \"\u00e8 necessaria la pi\u00f9 energica e decisa reazione, una reazione inesorabile, spietata, perch\u00e9 si possa alla fine trionfare sui disfattisti\".\nInfatti nella notte tra il 16 e il 17 settembre 1944, a Reggiolo furono uccisi in una sparatoria i militi Ambrogio Zanotti e Arturo Bianchini entrambi delle Brigate Nere reggine, Ferri pertanto decise la rappresaglia. Il 19 settembre, circa 200 militi della Brigata Nera affluirono nel paese ed arrestarono una trentina di persone tra quelle che, pur essendo gi\u00e0 iscritte al PNF, dopo l'armistizio dell'8 settembre 1943 non avevano rinnovato la tessera al PFR accusate di essere dei fascisti traditori. Di costoro, quattro che secondo un informatore locale stavano organizzando un nucleo di partigiani delle Fiamme Verdi e secondo il rapporto inoltrato da Ferri furono trovate in possesso di armi furono fucilate. Il giorno dopo la rappresaglia il Commissario Prefettizio Nasuelli, si tolse la vita con un colpo di pistola nella sua abitazione, motivando con uno scritto \"l'impossibilit\u00e0 di sopravvivere al dolore causatogli dagli avvenimenti di quei giorni\"\nDopo circa un mese di attivit\u00e0 a Reggio Emilia e a seguito dell'avanzata degli eserciti Alleati ormai solidamente attestatisi sulla Linea Gotica Ferri ricevette da Pavolini l'ordine di predisporre il ripiegamento del reparto a nord del fiume Po e di inviare tutti i mezzi a Guastalla.\nNasce la Brigata Autonoma \"Gentile\".\nDurante la preparazioni per le operazioni di ripiego Ferri, insieme ad una ottantina di militi, senza apparente motivo, abbandonarono Reggio Emilia spostandosi nella provincia di Cremona. L'allontanamento di Ferri da Reggio Emilia fu vista dalle autorit\u00e0 fasciste repubblicane come una fuga cos\u00ec si affrettarono a richiederne la sostituzione cos\u00ec il 13 ottobre fu nominato il colonnello Ignazio Battaglia come nuovo segretario federale. Il 23 ottobre Ferri rientr\u00f2 a Reggio Emilia dove dalla caserma della Brigata Nera asport\u00f2 tutti gli automezzi, le armi e la cassa del reparto, fu chiaro solo pi\u00f9 tardi che l'azione di Ferri rispondeva a precisi ordini giunti dal Ministero che lo impegnavano a costituire una Brigata Nera Autonoma. Seguirono Ferri anche i presidi di Novellara e Correggio. Riguardo alla mancata comunicazione alle autorit\u00e0 reggiane Ferri sostenne che l'ordine di Pavolini doveva essere eseguito immediatamente. Nel replicare alla accuse che si erano fatte largo a Reggio il tenente Spagni invi\u00f2 una lettera ai propri commilitoni:\nTrasferitosi a Soncino in provincia di Cremona Ferri, con gli uomini della sua ex brigata, nell'autunno 1944 costitu\u00ec la Brigata Nera Autonoma \"Giovanni Gentile\" dalla forza di una sola compagnia e svolse opera di presidio per tutto l'inverno. Il 6 novembre la Brigata fu posta a difesa del ponte che attraversava il fiume Oglio. Il periodo trascorso a Soncino pass\u00f2 tranquillo e la brigata non fu impiegata in operazioni militari rilevanti attendendo il trasferimento al nord. Nel gennaio 1945 la brigata apr\u00ec diversi uffici in diverse province della Lombardia che operavano a stretto contatto con le autorit\u00e0 locali con il compito di censire tutti i renitenti e gli sbandati Secondo Arrigo Ruini, capo di stato maggiore della \"Giovanni Gentile\" vi erano quattro categorie di persone: i renitenti, i disertori, gli sbandati e i \"ribelli\". Nei confronti di costoro si sarebbe dovuto procedere in differenti modi, i renitenti e i disertori sarebbero andati a servire nell'Esercito Repubblicano mentre gli sbandati e i \"ribelli\", a meno che non avessero commesso dei reati, dovevano essere avviati al lavoro presso imprese che operavano ai fini nazionali.\nPrima della caduta della Repubblica Sociale Italiana, la Brigata si trasfer\u00ec a Tirano, nel ridotto alpino repubblicano della Valtellina, dove oper\u00f2 insieme agli uomini della Milice fran\u00e7aise di Joseph Darnand. Su indicazione di Alessandro Pavolini assunse anche la nuova denominazione di \"Compagnia Cremona\". La compagnia rimase a presidiare Tirano fino al 29 aprile 1945 quando cedette le armi dopo essersi asserragliata nella Torre Torelli. Secondo Giorgio Pisan\u00f2 fu l'ultimo reparto in tutta la Valtellina ad accettare la resa ricevendo anche l'onore delle armi dagli stessi partigiani. Il giorno precedente, alla notizia della cattura di Mussolini, si era gi\u00e0 arresa la colonna di soccorso comandata dal maggiore della Guardia Nazionale Repubblicana di Frontiera Renato Vanna.\nI processi.\nNell'immediato dopoguerra Ferri e una trentina di membri della Brigata Nera, dispregiativamente chiamati \"Banda Ferri\" dalle cronache giudiziarie, furono processati dalla Corte straordinaria di assise di Reggio Emilia per collaborazionismo e in particolare per aver preso parte alla rappresaglia avvenuta a Reggiolo. Nonostante gli imputati presenti negassero le accuse (molti erano latitanti) il 24 luglio 1945 furono inflitte ventiquattro condanne a morte. La sentenza fu annullata dalla Cassazione che trasmise gli atti alla corte di Parma per un nuovo processo ma stavolta contro solo otto imputati. Nessuna sentenza fu eseguita e le condanne o cancellate o ridotte."}
{"id": "3084736", "revid": "767487", "url": "https://it.wikipedia.org/wiki?curid=3084736", "title": "Mahieu le Juif", "text": "Se si deve credere alle sue canzoni, egli risulterebbe dunque essersi convertito dall'ebraismo al cristianesimo. Della sua opera solo due canzoni sopravvivono, una comprensiva di melodia. \u00c8 stato \"mescolato\" insieme a Mahieu de Gant, ma lo stesso manoscritto che contiene entrambi i loro lavori li distingue in modo chiaro. \nLa canzone pi\u00f9 popolare di Mahieu, \"Par grant franchise\", fu ampiamente copiata e oggi essa esiste in dodici chansonniers, tra cui uno in lingua occitana. Probabilmente \u00e8 il tema affascinante della canzone che spiega la sua popolarit\u00e0. Mahieu abbandona la fede ebraica per quella della sua signora cristiana. Tuttavia, aspettando di riceverne lodi, egli si rende soltanto ridicolo. La melodia appropriata di questa canzone sopravvive in molti variazioni, ma tutte hanno una struttura semplice, ancorch\u00e9 concisa. C'\u00e8 una similitudine intertestuale tra un componimento del trovatore Albertet de Sestaro e il \"Par grant franchise\", ma la direzione di ogni influenza dell'una sull'altra non pu\u00f2 essere accertata: nonostante Jeanroy presume che il troviero fosse stato influenzato dal trovatore. \nUn altro componimento di Mahieu, \"Pour autrui movrai\", parimenti riferisce della sua ebraicit\u00e0, ma non fu destinato a una cos\u00ec ampia lettura. "}
{"id": "3084738", "revid": "110157", "url": "https://it.wikipedia.org/wiki?curid=3084738", "title": "E-M-F Company", "text": "La E-M-F Company \u00e8 stata una Casa automobilistica statunitense attiva tra il 1909 e il 1912.\nLa sigla E-M-F nel nome derivava dalle iniziali del cognome dei tre fondatori, Byron Everitt, William Metzger e Walter Flanders. Tutti e tre avevano gi\u00e0 esperienza nel campo automobilistico. Everitt era un costruttore di carrozzerie di Detroit, Metzger ebbe un'importante esperienza in Cadillac mentre Flanders lavor\u00f2 in Ford.\nI tre fondatori.\nByron Everitt.\nByron Everitt nacque nel 1872 a Ridgetown, nell'Ontario, in Canada. Inizi\u00f2 ad imparare a fabbricare carri a Chatham-Kent, attivit\u00e0 che continu\u00f2 fino ai primi anni novanta quando lavor\u00f2 anche per Hugh Johnson a Detroit.\nCon l'avvento delle prime automobili, nel 1899 fond\u00f2 una propria societ\u00e0 che produceva carrozzerie, con ordini provenienti da Ransom Olds e da Henry Ford. Nel 1904 la prima auto da lui assemblata fu chiamata Wayne. Dopo la fondazione della E-M-F Company, un modello che port\u00f2 il suo nome fu la \u201cEveritt\u201d, prodotta dal 1909 al 1912\nWilliam Metzger.\nWilliam Metzger nacque nel 1868 a Peru, nell'Illinois. Fu uno dei primi venditori di automobili ed alla fine del XIX secolo stabil\u00ec a Detroit uno dei primi concessionari d\u2019auto degli Stati Uniti d'America. Fu poi una figura chiave dell'Association of Licensed Automobile Manufacturers, e promosse le prime gare a Grosse Pointe. Nel 1902 si affili\u00f2 alla Northern Motor Car Company, e nello stesso anno contribu\u00ec ad organizzare la Cadillac prima di essere coinvolto, prendendo ordinativi, nel Salone dell'automobile di New York l'anno successivo.\nWalter Flanders.\nWalter Flanders nacque nel 1871 a Rutland, villaggio del Vermont. La sua carriera lavorativa cominci\u00f2 come manutentore su macchine da cucire alla\nSinger. Dopo questa esperienza, alla fine degli anni novanta, inizi\u00f2 ad occuparsi di macchine utensili generiche in associazione con Thomas Walburn a Cleveland. Un ordine proveniente da Henry Ford alla sua societ\u00e0 per un migliaio di alberi a gomiti fu pienamente soddisfatto, e ci\u00f2 impression\u00f2 l'imprenditore automobilistico. Cos\u00ec all'inizio del XX secolo Flanders fu assunto insieme a Walburn alla Ford, negli stabilimenti Piquette Plant. Divenne poi il direttore di questo sito produttivo, lavorando con Peter Edmund Martin e Charles Emil Sorensen, futuri manager della compagnia. Flanders fu rimpiazzato da questi ultimi quando diede le dimissioni dalla Ford il 21 aprile 1908.\nI pregi di Flanders stavano nell'impostare ed effettuare procedure mirate all'ottimizzazione dei tempi di produzione nell'impianto, dove gli ingegneri svilupparono la Ford T nel 1907. Quest'ultima entr\u00f2 in produzione nel 1908 e, per far fronte ai rilevanti ordinativi, la Ford invent\u00f2 per questa vettura la catena di montaggio nel 1910.\nLe automobili.\nLa E-M-F produceva diversi modelli con un proprio \"design\" e con una propria progettazione a monte, ma la vendita era affidata ai rivenditori di carri della Studebaker.\nI veicoli E-M-F erano per\u00f2 conosciuti per la loro scarsa qualit\u00e0. I detrattori coniarono una serie di slogan, che richiamavano la sigla nel nome della Casa automobilistica, tipo \"Every Morning Fix-it\", \"Every Mechanical Fault\", e \"Every Miss Fire\" (\u201cogni mattina da aggiustare\u201d, \u201cogni problema meccanico\u201d e \u201cogni mancata accensione\u201d). Le divisioni ed i litigi interni tra i fondatori non aiutarono poi la risoluzione dei problemi. Everitt and Metger lasciarono la compagnia nel 1909.\nIl presidente della Studebaker, Frederick Samuel Fish (genero di John Studebaker), era scontento della scarsa qualit\u00e0 delle E-M-F e della mancanza di un management deciso nell'azienda. Nel 1910 ottenne quindi il controllo del bilancio e degli impianti produttivi di Detroit e di Walkerville. Per rimediare ai danni fatti dalla E-M-F, la Studebaker provvide a pagare meccanici per visitare ogni cliente insoddisfatto, e sostituire le parti difettose dei loro veicoli: questa operazione cost\u00f2 alla compagnia 1 milione di dollari. Il marchio E-M-F continu\u00f2 anche nel 1912 con l'influenza della Studebaker sempre pi\u00f9 imperante. Nel 1913 il nome E-M-F fu definitivamente sostituito da quello della Studebaker.\nProblemi a parte, i veicoli E-M-F furono venduti bene in un mercato in crescita. Nel 1909 la E-M-F si piazz\u00f2 quarta (con 7.960 esemplari) nella classifica delle Case automobilistiche che vendettero pi\u00f9 modelli nel mercato statunitense, dietro alla Ford, alla Buick e alla Maxwell, con la Cadillac quinta. Nel 1910 l'azienda costru\u00ec 15.020 veicoli, e fu ancora quarta dietro la Ford, Buick, e la Overland. Nel 1911 la E-M-F si piazz\u00f2 seconda con 26.827 esemplari fabbricati. Secondo alcuni autori, la Studebaker rese solida la gamma automobilistica offerta all'epoca, comprando la E-M-F nel 1910 ad un prezzo decisamente basso. Comunque, la produzione della E-M-F fu sostenuta dalle ingenti risorse finanziarie della Studebaker, e le vendite furono largamente dipendenti dalla reputazione e dalla rete commerciale della stessa.\nFlanders fu protagonista di un'altra avventura imprenditoriale a capo della Flanders Automobile Company, che ebbe vita breve e produsse veicoli basati su quelli della E-M-F. Nel 1912, con il marchio \"E.M.F. FLANDERS\", le vetture furono proposte anche sul mercato italiano, in una gamma completa ed economica che comprendeva il modello \"20 HP\" con carrozzeria torpedo a 2 e 4 posti, rispettivamente al prezzo di Lire 5.500 e 5.800, il modello \"30 HP\" con carrozzeria torpedo a 5 posti, al prezzo di lire 7.500 e il \"Furgoncino\" completo di carrozzeria, al prezzo di Lire 6.200. L'agenzia generale fu impiantata a Genova e la casa concedeva sugli automezzi una garanzia di 19 mesi. La compagnia di Flanders fu in seguito assorbita dalla Maxwell, che la riorganizz\u00f2 nella United States Motor Company nel 1913.\nIl 20 giugno 2005 gli ex-stabilimenti della E-M-F a Detroit presero fuoco, e dopo poche ore furono completamente distrutti. L'incendio arriv\u00f2 fin quasi allo stabilimento Ford dove Henry Ford costru\u00ec la prima Ford T."}
{"id": "3084741", "revid": "1543377", "url": "https://it.wikipedia.org/wiki?curid=3084741", "title": "Effetto sandbox", "text": "L'effetto sandbox (\"Sandbox effect\", \"Sandboxing\" o \"Google penalty\" in inglese) \u00e8 il nome dato ad un ipotetico comportamento che sarebbe stato osservato nei risultati del motore di ricerca Google e che comporterebbe una sorta di penalit\u00e0 inflitta ai nuovi nomi di dominio sulle parole chiavi pi\u00f9 concorrenziali.\nSecondo le persone che sostengono l'esistenza di questo effetto, il posizionamento dei nuovi siti relativamente alle parole chiave pi\u00f9 importanti sarebbe limitato in progressione, cos\u00ec come sarebbe limitata la possibilit\u00e0 di posizionare un nuovo sito troppo velocemente attraverso l'inserimento di un elevato numero di collegamenti ipertestuali in altri siti. In pratica i nuovi siti subirebbero delle penalit\u00e0 volte a penalizzarne il posizionamento.\nL'effetto tuttavia non \u00e8 mai stato confermato da Google ed alcuni autori affermano di aver osservato l'effetto contrario.\nDescrizione del fenomeno.\nNonostante il fenomeno non sia mai stato confermato ufficialmente e quindi la sua esistenza non sia sicura esso \u00e8 conosciuto sul web a causa delle numerose discussioni e dei tentativi di spiegazioni che ha provocato.\nLe opinioni sulle cause di quest'effetto sono diverse: mentre i sostenitori sono convinti che esista una sorta di filtro responsabile dell'effetto e applicato da Google, altri pensano che sia semplicemente una conseguenza della complessit\u00e0 dell'algoritmo utilizzato per calcolare il page rank dei siti.\nSecondo i sostenitori dell'\"effetto sandbox\", Google ridurrebbe il page rank dei nuovi domini, inserendoli in una lista definita \"sandbox\" (sabbionaia, in inglese) in modo da contrastare i metodi di search engine optimisation e i tentativi di spamdexing. che tentano di manipolare il page rank di Google creando numerosi collegamenti ipertestuali entranti (nel nuovo sito) a partire da altri siti internet (accessibili al webmaster). Secondo alcuni questo effetto si applicherebbe solo alle parole chiave altamente competitive o generiche e potrebbe essere limitato o controbilanciato utilizzando parole chiave pi\u00f9 specifiche o le cosiddette long-tail phrases.\nSecondo i sostenitori dell'\"effetto sandbox inverso\" (o \"reverse sandbox effect\" in inglese) le nuove pagine con buon contenuto, ma povere di link entranti sarebbero temporaneamente favorite nel page rank di Google per incoraggiare una crescita organica del World Wide Web. Per fare un'analogia, il meccanismo sarebbe simile a quello utilizzato nelle librerie per cui le \"nuove uscite\" sono posizionate in punti pi\u00f9 esposti per favorirne la vendita.\nIn un'intervista al sito internet \"Search Engine Roundtable\" si riporta che Matt Cutts, Senior Google Engineer, ha affermato che possono esserci alcuni comportamenti dell'algoritmo utilizzato da Google che potrebbero essere percepiti come \"effetto sandbox\", ma che non sono applicati a tutti i siti. Jaimie Sirovich e Cristian Darie sostengono che pur non esistendo una reale sandbox di Google, l'effetto, comunque prodotto, \u00e8 reale. \nGeneralmente la percezione dell'effetto sandbox di Google \u00e8 pi\u00f9 elevata in presenza di siti che hanno come nome del dominio, al loro interno, chiavi di ricerca molto competitive e popolari nelle ricerche organiche. In realt\u00e0 tale fattore confermerebbe anche il contrario, in quanto \u00e8 proprio la competitivit\u00e0 di tali chiavi a creare l'effetto, essendo i siti concorrenti da pi\u00f9 tempo presenti nelle ricerche organiche.\nContromisure all'effetto sandbox.\nDato che l'effetto non \u00e8 riconosciuto da tutti e alcuni lo descrivono in modo opposto, le supposte contromisure all'effetto sandbox sono abbastanza divergenti, in ogni caso alcuni consigli sono frequenti:"}
{"id": "3084744", "revid": "486946", "url": "https://it.wikipedia.org/wiki?curid=3084744", "title": "Search engine optimisation", "text": ""}
{"id": "3084748", "revid": "1305772", "url": "https://it.wikipedia.org/wiki?curid=3084748", "title": "Club Deportivo Burela F\u00fatbol Sala", "text": "Il Club Deportivo Burela F\u00fatbol Sala \u00e8 una squadra galiziana di futsal fondata nel 2001 a Burela.\n\u00c8 l'unico club spagnolo che ha in Primera Divisi\u00f3n sia la squadra maschile che femminile.\nDal 2006 Ronaldinho \u00e8 socio onorario del club."}
{"id": "3084753", "revid": "339392", "url": "https://it.wikipedia.org/wiki?curid=3084753", "title": "Avellino Calcio.12", "text": ""}
{"id": "3084762", "revid": "290948", "url": "https://it.wikipedia.org/wiki?curid=3084762", "title": "Durezza Rosiwal", "text": ""}
{"id": "3084763", "revid": "256896", "url": "https://it.wikipedia.org/wiki?curid=3084763", "title": "Benvenuto de' Rambaldi da Imola", "text": ""}
{"id": "3084765", "revid": "256896", "url": "https://it.wikipedia.org/wiki?curid=3084765", "title": "Benvenuto Rambaldi", "text": ""}
{"id": "3084781", "revid": "22356", "url": "https://it.wikipedia.org/wiki?curid=3084781", "title": "Porolepis", "text": "Porolepis \u00e8 un genere estinto di pesci sarcotterigi. Resti fossili di animali ascrivibili al genere sono stati rinvenuti in Europa occidentale, in Australia e nelle Spitzbergen, in strati risalenti al Devoniano inferiore (circa 370 milioni di anni fa).\nDescrizione.\nQuesti pesci possedevano un corpo relativamente compatto ma agile, un cranio largo e occhi molto piccoli. Le varie specie di \"Porolepis\" potevano raggiungere complessivamente il metro e mezzo di lunghezza, e ci\u00f2 li rendeva sicuramente alcuni dei pi\u00f9 grandi predatori del loro ambiente. Le squame erano ricoperte da un pesante strato di cosmina e ciascuna di esse era munita di caratteristiche file di pori (da cui il nome \"Porolepis\", \u201cscaglia \u2013 poro\u201d).\nClassificazione.\nSi tratta di una delle forme pi\u00f9 antiche e primitive di crossotterigi. L'ordine a cui appartiene il genere (Porolepiformes) si \u00e8 estinto nel giro di qualche milione di anni, non prima di aver dato origine a forme pi\u00f9 specializzate come \"Holoptychius\" e \"Glyptolepis\": molto probabilmente questi pesci erano imparentati abbastanza strettamente coi progenitori degli attuali dipnoi.\nAl genere sono state finora ascritte sette specie:\nBiologia.\nL\"'habitat\" delle specie ascritte al genere dovevano essere le acque poco profonde e non troppo mosse. La loro struttura corporea permetteva una certa agilit\u00e0 rispetto ai pesci corazzati del periodo (come i placodermi e gli acantodi), che probabilmente costituivano delle prede per questi animali. \u00c8 probabile che i \"Porolepis\", come tutti i porolepiformi, fossero predatori che tendevano agguati sui fondali."}
{"id": "3084782", "revid": "767487", "url": "https://it.wikipedia.org/wiki?curid=3084782", "title": "Uranolophus", "text": "L'uranolofo (gen. Uranolophus) \u00e8 un pesce osseo estinto, ed \u00e8 considerato uno dei pi\u00f9 antichi dipnoi (pesci polmonati). Visse nel Devoniano inferiore (circa 380 milioni di anni fa) e i suoi resti sono stati ritrovati in Nordamerica.\nDescrizione.\nLungo qualche decina di centimetri, questo pesce possedeva un corpo piuttosto allungato e idrodinamico, dall'aspetto comune a quello di molti pesci ossei primitivi. In effetti, \"Uranolophus\" doveva assomigliare abbastanza ai crossotterigi primitivi come \"Osteolepis\", ma alcune caratteristiche lo pongono sulla linea evolutiva dei dipnoi. Possedeva due pinne dorsali molto arretrate e di uguale misura, mentre il cranio era dotato di un muso piuttosto corto ma formato da numerose ossa. Le squame erano di forma romboidale e ricoperte da uno spesso strato di cosmina, e i denti erano piuttosto piccoli e disposti anche sul palato.\nClassificazione.\nL'uranolofo \u00e8 considerato uno dei pi\u00f9 antichi e primitivi fra i dipnoi, un gruppo di pesci attualmente rappresentato da soli tre generi ma diffusissimo durante il Paleozoico e il Mesozoico. Come molte altre forme primitive e ormai estinte, \"Uranolophus\" possedeva una dentatura arcaica formata da numerosi piccoli denti che ricoprivano palato e mandibole. Questa linea evolutiva ebbe il suo culmine con forme come \"Griphognathus\", \"Soederberghia\" e \"Conchopoma\".\nStile di vita.\nLe mascelle di \"Uranolophus\" suggeriscono che questo animale fosse in grado di esercitare una notevole pressione nel morso, e si presume che fosse un predatore piuttosto efficiente."}
{"id": "3084783", "revid": "767487", "url": "https://it.wikipedia.org/wiki?curid=3084783", "title": "Diplacanthus", "text": "Il diplacanto (gen. Diplacanthus) \u00e8 un pesce estinto, appartenente agli acantodi. Visse nel Devoniano medio-superiore (365-350 milioni di anni fa) e i suoi resti fossili sono stati ritrovati in Europa e in Nordamerica.\nDescrizione.\nQuesto pesce, come tutti gli acantodi, era dotato di lunghe spine che sorreggevano le pinne. \"Diplacanthus\", in particolare, possedeva due grandi spine poste di fronte alle pinne dorsali, mentre quelle che reggevano le altre pinne erano pi\u00f9 piccole. Il corpo era piuttosto profondo rispetto a quello degli altri acantodi, e raggiungeva la lunghezza di alcune decine di centimetri.\nClassificazione.\nIl diplacanto (il cui nome significa \u201cspine appaiate\u201d) appartiene al gruppo di acantodi noti come climaziformi, il cui rappresentante pi\u00f9 noto era \"Climatius\". I climaziformi erano acantodi relativamente evoluti, ma ciononostante conservavano alcune caratteristiche primitive: \"Diplacanthus\", ad esempio, possedeva pinne pettorali piuttosto rigide. \"Diplacanthus\" \u00e8 stato ritrovato principalmente in giacimenti della Scozia e del Canada (nella formazione Escuminac). Tra le specie pi\u00f9 note, da ricordare Diplacanthus horridus e D. striatus. \nStile di vita.\nIl diplacanto e i suoi parenti (come \"Rhadinacanthus\" e \"Culmacanthus\") possedevano una piccola bocca priva di denti, e si suppone che si nutrissero di alghe o di detriti che trovavano sul fondale marino."}
{"id": "3084784", "revid": "111794877", "url": "https://it.wikipedia.org/wiki?curid=3084784", "title": "Hiro Yamamoto", "text": "Soundgarden.\nYamamoto fu il bassista e membro fondatore dei Soundgarden. Appare assieme a Cornell, Thayil e al batterista Scott Sundquist nella compilation \"Deep Six\", e assieme a Cornell, Thayil e il batterista Matt Cameron negli EP \"Screaming Life\", \"Fopp\" e \"Loudest Love\", oltre che negli album \"Ultramega OK\" e \"Louder Than Love\". Lasci\u00f2 la band nel 1989 per proseguire i suoi studi alla Western Washington University. Il suo ultimo concerto con i Soundgarden fu al Melkweg di Amsterdam. Fu sostituito per un breve periodo da Jason Everman, chitarrista dei Nirvana, e successivamente da Ben Shepherd che subentr\u00f2 in pianta stabile.\nTruly.\nNel 1991 Yamamoto form\u00f2 una band di tre elementi, Truly, assieme al batterista Mark Pickerel (Screaming Trees) e al cantante Robert Roth. I Truly pubblicarono due album in studio e una compilation di materiale inedito prima di sciogliersi nel 2000; si riunirono poi nel 2008."}
{"id": "3084785", "revid": "95049", "url": "https://it.wikipedia.org/wiki?curid=3084785", "title": "Codici ISBN degli editori italiani", "text": "I codici ISBN degli editori italiani sono quei numeri, contenuti all'interno dei codici ISBN (dall'inglese \"International Standard Book Number\", \"numero di riferimento internazionale del libro\"), utilizzati a livello nazionale e internazionale per l'identificazione degli editori italiani o in lingua italiana.\nAnalisi del codice ISBN.\nOgni codice ISBN \u00e8 formato da una sequenza di 13 cifre suddivise in 5 codici minori (di norma, uniti fra di loro con dei trattini):\nPer quanto riguarda l'Italia (nel cui gruppo sono inserite anche la Svizzera italiana, San Marino e la Citt\u00e0 del Vaticano), il suo codice linguistico \u00e8 il numero 88 in caso di EAN 978, 12 in caso di EAN 979. Di conseguenza, le precedenti caratteristiche (valide per \"tutti\" i codici ISBN) nel caso specifico vanno cos\u00ec riformulate: \nInfatti, essendo 13 le cifre totali del codice ISBN, se si sottraggono le 3 cifre del codice EAN, le 2 del codice linguistico italiano e quella del codice di controllo, ne rimangono solo 7 da distribuire fra il codice editore e il codice titolo; per cui le varie possibilit\u00e0 di ridistribuzione di queste 7 cifre sono: 2 per il codice editore + 5 per quello del titolo, oppure 3 per l'editore + 4 per il titolo, o ancora 4 + 3, 5 + 2 e 6 + 1 (calcolo valido, ovviamente, anche per tutti quei paesi che hanno un codice linguistico a 2 cifre). Ci\u00f2 evidenzia come i codici editore e titolo siano inversamente proporzionali fra loro; pertanto, gli editori con il codice pi\u00f9 corto dovrebbero essere anche quelli che pubblicano una maggior quantit\u00e0 di libri.\nIl codice editore.\nPer praticit\u00e0, nella lista che segue il codice degli editori in lingua italiana viene indicato con le sole cifre del terzo gruppo del codice ISBN, dando per scontate quelle dei primi due gruppi (978 e 88, ossia il codice EAN e quello linguistico italiano) che in realt\u00e0 vi andrebbero ricomprese. Per esemplificare, nella lista le edizioni dell'Accademia delle Scienze di Torino sono indicate con il codice 901608, mentre in teoria il codice completo dovrebbe essere 978-88-901608. Analogo ragionamento naturalmente va applicato anche ai codici degli altri editori della lista.\nVa ricordato che, oltre alle case editrici vere e proprie, il codice editore pu\u00f2 anche indicare un marchio editoriale, una fondazione, un'accademia, un istituto o un ente che abbia comunque pubblicato libri. Come accennato in nota, il codice ISBN \u00e8 nato nel 1970 e, come ovvia conseguenza, la lista non pu\u00f2 includere gli editori che hanno cessato la loro attivit\u00e0 prima di tale data, mentre non \u00e8 infrequente trovare editori che, per le proprie esigenze, dispongono di svariati codici.\nL'intervallo dei valori dei codici editori in lingua italiana sono come indicato nel seguito:"}
{"id": "3084786", "revid": "22356", "url": "https://it.wikipedia.org/wiki?curid=3084786", "title": "Scaumenacia", "text": "La scaumenacia (Scaumenacia curta) \u00e8 un pesce estinto appartenente ai dipnoi. Visse nel Devoniano superiore (circa 350 milioni di anni fa) e i suoi resti sono stati ritrovati in Canada.\nDescrizione.\nLungo meno di dieci centimetri, questo pesce possedeva un corpo piuttosto compatto e profondo. Erano presenti due pinne dorsali piuttosto allungate, mentre la pinna caudale, come in altri dipnoi primitivi, era presente solo nella parte inferiore della coda. \nClassificazione.\nQuesto dipnoo rappresenta una sorta di forma intermedia tra i dipnoi arcaici (come \"Dipterus\") e quelli pi\u00f9 evoluti (ad esempio \"Uronemus\"): la forma delle pinne dorsali, ad esempio, prefigura gi\u00e0 lo sviluppo \u201cunificato\u201d delle forme successive, e il corpo corto e profondo rappresenta un carattere specializzato, presente anche in altri dipnoi del periodo, come \"Fleurantia\". \"Scaumenacia\" trae il nome dalla Escuminac Bay, la zona dove sono stati ritrovati i fossili."}
{"id": "3084789", "revid": "363629", "url": "https://it.wikipedia.org/wiki?curid=3084789", "title": "ADRIFT (software)", "text": "ADRIFT \u00e8 un ambiente di sviluppo per creare avventure testuali tramite interfaccia grafica. Il nome \u00e8 un acronimo che sta per \"Adventure Development &amp; Runner - Interactive Fiction Toolkit\". Il progetto \u00e8 sviluppato da Campbell Wild.\nIl toolkit consiste in due programmi; ADRIFT Generator (per creare i giochi di avventura) e ADRIFT Runner (per giocarli). I due programmi sono scaricabili separatamente. Entrambi sono stati realizzati in Visual Basic e funzionano solo sui sistemi operativi Microsoft Windows.\nDalla quarta edizione, ADRIFT Generator \u00e8 shareware e senza l'acquisto della licenza ($18.95) non \u00e8 possibile salvare avventure che superino una certa grandezza. ADRIFT Runner \u00e8 invece disponibile gratuitamente.\nA differenza di altri sistemi di sviluppo di avventure testuali, la creazione di avventure con ADRIFT non richiede la conoscenza e la stesura di un codice di programmazione a oggetti. La progettazione di un'avventura in ADRIFT \u00e8 gestita tramite un'interfaccia grafica e menu di scelte. Grazie a questa caratteristica, ADRIFT consente di poter creare facilmente avventure testuali pur non avendo esperienza di linguaggi di programmazione.\nADRIFT \u00e8 predisposto all'inserimento di immagini e suoni; \u00e8 possibile associare un'immagine e un suono di accompagnamento a ogni stanza nell'avventura, nonch\u00e9 assegnarle a specifici eventi o azioni.\n\u00c8 possibile implementare giochi in lingua italiana servendosi delle librerie italiane ITDrift create da Roberto Grassi e liberamente scaricabili da IF Italia.\nI file delle avventure create con ADRIFT hanno l'estensione \".taf\".\nEsistono interpreti alternativi ad ADRIFT Runner per poter giocare le avventure create con ADRIFT.\njAsea \u00e8 un'applicazione open-source in Java che \u00e8 in grado di eseguire avventure ADRIFT a su qualsiasi browser o sistema operativo che abbia installato Java.\nGli utenti Mac possono utilizzare MacScare come interprete sostitutivo di ADRIFT Runner. MacScare Supporta le avventure create con ADRIFT 3.x e 4.x."}
{"id": "3084791", "revid": "176772", "url": "https://it.wikipedia.org/wiki?curid=3084791", "title": "Enciclopedia americana", "text": ""}
{"id": "3084794", "revid": "110157", "url": "https://it.wikipedia.org/wiki?curid=3084794", "title": "Screaming Life", "text": "Screaming Life \u00e8 l'EP di debutto della band alternative rock americana dei Soundgarden, pubblicato il giorno 1\u00ba ottobre 1987 dalla Sub Pop. \"Screaming Life\" fu successivamente unito al successivo EP della band, \"Fopp\" (1988), e ripubblicato col titolo di \"Screaming Life/Fopp\" nel 1990.\nRegistrazione.\nL'EP \u00e8 stato registrato a Seattle, Washington ai Reciprocal Studios col produttore Jack Endino, che produsse anche album dei Nirvana e dei Mudhoney.\nCuriosit\u00e0.\nLa prima edizione del vinile (numero di catalogo SP12) ha una scritta incisa sulla parte interna del bordo del disco con la quale i Soundgarden tributano due dei primi gruppi grunge. Sul lato A appare: \"Buy Green River\" (ovvero: \"Compra i Green River\"). Sul lato B appare invece: \"Buy Malfunkshun\" (ovvero \"Compra i Malfunkshun\")."}
{"id": "3084795", "revid": "767487", "url": "https://it.wikipedia.org/wiki?curid=3084795", "title": "The Fabulous Thunderbirds", "text": "I Fabulous Thunderbirds sono un gruppo di blues rock statunitense, formatosi ad Austin in Texas nel 1974 e tuttora in attivit\u00e0 anche se l'unico membro originale nell'attuale band \u00e8 il cantante e armonicista Kim Wilson.\nSono stati nominati al Grammy e vengono ricordati spesso per la loro celebre canzone \"Tuff Enuff\", la quale ebbe un notevole successo a met\u00e0 degli anni ottanta.\nStoria.\nLe origini del gruppo risalgono al 1974, anno in cui il giovane cantante e armonicista californiano Kim Wilson (anche se nativo di Detroit nel Michigan) migra in cerca di favorevoli scene musicali da uno Stato all'altro degli Stati Uniti. Approda dapprima a Minneapolis in Minnesota dove \u00e8 leader di una band per un anno e mezzo, poi nel 1974 si trasferisce ad Austin, dove conosce un poco pi\u00f9 che ventenne Jimmie Vaughan. \nQui avviene la svolta, Vaughan e Wilson uniscono la loro passione per la musica a quella del bassista Keith Ferguson e del batterista Mike Buck, formando cos\u00ec i Fabulous Thunderbirds.\nGli inizi.\nDurante i live vestono in maniera stravagante, Wilson si fascia la testa con un turbante e suonano come pazzi scatenati infuocando ogni serata, facendosi notare dalla Chrysalis Records, che li mette sotto contratto. Pubblicano cos\u00ec nel 1979 il loro primo album \"The Fabulous Thunderbirds\", ristampato in seguito come \"Girls Go Wild\". L'album lascia ben intendere la capacit\u00e0 e il carisma di Wilson, che a parte sei cover e un solo brano, \"C-Boy's Blues\", firmato da tutti e quattro i componenti della band, compone da solo le restanti sette dell'album d'esordio, che non avr\u00e0 inizialmente un buon successo nelle vendite.\nIl secondo album, \"What's the Word\", esce l'anno seguente sempre per la Chrysalis Records. Wilson firma sette brani e altri tre con gli altri componenti del gruppo. I restanti sei sono cover, tra cui il tradizionale \"Runnin' Shoes\". Come il primo album avr\u00e0 scarse vendite ma si riveler\u00e0 dopo anni un \"cult\" del blues moderno. Anni dopo verr\u00e0 ristampato dalla Benchmark Records e verranno incluse tre brani extra due dei quali registrati dal vivo al Club Koda di Austin.\nNel 1981 la band pubblica il terzo album, \"Butt Rockin\"', Wilson lascia un segno decisivo con cinque canzoni composte delle quattordici tracce dell'album. In questo disco il gruppo aggiunge nuove sonorit\u00e0 con l'introduzione dei fiati e del piano, alla ricerca di carattere pi\u00f9 progressivo lasciandosi alle spalle il vecchio rhythm and blues. La nuova formazione che non prevede pi\u00f9 Mike Buck alla batteria, ma il nuovo arrivato Fran Christina. L'album non avr\u00e0 successo nelle vendite come anche il quarto \"T-Bird Rhythm\", ci\u00f2 porter\u00e0 alla rescissione del contratto con la Chrysalis Records.\nNonostante l'apprezzamento del pubblico e della critica, e che siano richiestissimi come gruppo d'apertura per concerti come quelli dei Rolling Stones e di Eric Clapton le vendite dei dischi non decollano. Per quattro anni continuano senza arrendersi a fare concerti in giro per l'America e in questo stesso periodo anche il bassista e cofondatore Keith Ferguson abbandona, sostituito da Preston Hubbard, ex membro dei Roomful of Blues.\nIl successo definitivo.\nNel 1985 firmano con un'altra etichetta, la newyorkese Epic Records, con la quale pubblicano il quinto album \"Tuff Enuff\", che sar\u00e0 la svolta definitiva. I singoli \"Tuff Enuff\" e \"Wrap It Up\" verranno utilizzati nei film \"Gung Ho\" e \"Due tipi incorreggibili\" e saranno gli unici singoli della band ad essere entrati nella Top 10 della Billboard Hot 100.\nIl video di \"Tuff Enuff\" verr\u00e0 trasmesso da MTV fino a farli conoscere a mezzo mondo. Questa volta lo stile per\u00f2 \u00e8 una sorta di R&amp;B di pi\u00f9 facile ascolto rispetto ai precedenti lavori, ed \u00e8 infatti su questa stessa scia che vengono incisi il sesto \"Hot Number\" ed il settimo album, \"Powerful Staff\". Il primo non rende giustizia al suo predecessore che regal\u00f2 tanto successo alla band, infatti cade in picchiata nel bassifondi delle classifiche, il secondo invece si salva con un successo forse dovuto pi\u00f9 all'utilizzo della traccia \"Powerful Stuff\" usata nella colonna sonora del film Cocktail nel 1988.\nLa crisi.\nMa non basta il successo di \"Powerful Stuff\" che, nonostante tutto, ha regalato alla band ancora una discreta fama a metterli al riparo da una crisi, Jimmie Vaughan abbandona per cominciare a duettare col pi\u00f9 giovane fratello Stevie Ray che di l\u00ec a poco scomparir\u00e0 tragicamente e prematuramente in un incidente in elicottero, mentre nel 1991 il gruppo (ormai ridotto al solo Kim Wilson come componente originale) incide un altro lavoro: \"Walk That Walk, Talk That Talk\". Questa volta i chitarristi sono due, Duke Robillard e Kid Bangham, facendo cos\u00ec della band per la prima volta un quintetto, quale rimarr\u00e0 fino ad oggi.\nL'album segna l'abbandono della musica commerciale e quindi il ritorno al vecchio e selvaggio stile, che \u00e8 poi la vera essenza del gruppo originale, anche se della formazione originale rimane il solo Wilson.\nLa rinascita.\nLo stesso Wilson in qualche modo \"abbandoner\u00e0\" il gruppo, rivolgendo le sue attenzioni ad un suo progetto solista parallelo che lo vedr\u00e0 incidere due album di discreto livello nel 1993 e 1994, \"Tiger Man\" e \"That's Life\", prima di riprendere sulle spalle il gruppo che per oltre dieci anni ha guidato al successo col suo carisma. E sempre con loro incide il nono album firmato dai Fabulous Thunderbirds: \"Roll Of The Dice\".\nNel 1997 \u00e8 il turno di \"High Water\" inciso dalla nuova formazione che prevede la sostituzione di altri tre membri: Duke Robillard viene sostituito da David \"Kid\" Ramos, Preston Hubbard da Willie Campbell e il chitarrista Kid Bangham viene invece sostituito dalla tastiera di Gene Taylor.\nTempi recenti.\nIn seguito e fino al 2005 ci saranno solo continui cambi di formazione e qualche tour, fino alla pubblicazione dell'album \"Painted On\", prodotto da Steve Berlin dei Los Lobos e realizzato insieme a Rachel Nagy dei Detroit Cobras, a cui seguiranno tourn\u00e9e talvolta anche al di fuori degli States."}
{"id": "3084797", "revid": "767487", "url": "https://it.wikipedia.org/wiki?curid=3084797", "title": "Fopp", "text": "Fopp \u00e8 il secondo EP della band alternative rock/grunge americana dei Soundgarden, pubblicato il giorno 1\u00ba agosto 1988 dalla Sub Pop. \"Fopp\" fu successivamente unito al primo EP della band, \"Screaming Life\" (1987), e ripubblicato col titolo di \"Screaming Life/Fopp\" nel 1990.\nRegistrazione.\nL'EP \u00e8 stato registrato nel 1988 al Moore Theatre di Seattle, Washington dal produttore Steve Fisk, utilizzando la Dogfish Mobile Recording Unit.\nMusica.\nL'EP contiene una canzone inedita dei Soundgarden (\"Kingdom of Come\"), due cover (\"Fopp\" e \"Swallow My Pride\") e un remix del brano \"Fopp\"."}
{"id": "3084800", "revid": "110157", "url": "https://it.wikipedia.org/wiki?curid=3084800", "title": "Screaming Life/Fopp", "text": "Screaming Life/Fopp \u00e8 un disco della band alternative rock/grunge americana dei Soundgarden, pubblicato il giorno 11 maggio 1990 dalla Sub Pop. Il disco comprende i primi due EP dei Soundgarden: \"Screaming Life\" (1987) e \"Fopp\" (1988).\nRegistrazione.\nLe canzoni dell'EP \"Screaming Life\" sono state registrate a Seattle, Washington ai Reciprocal Studios col produttore Jack Endino, mentre le canzoni dell'EP \"Fopp\" sono state registrate nel 1988 al Moore Theatre di Seattle, Washington dal produttore Steve Fisk utilizzando la Dogfish Mobile Recording Unit.\nTracce.\nCanzoni di \"Screaming Life\":\nCanzoni di \"Fopp\" (compaiono in ordine diverso rispetto all'EP originario):"}
{"id": "3084803", "revid": "110157", "url": "https://it.wikipedia.org/wiki?curid=3084803", "title": "Loudest Love", "text": "Loudest Love \u00e8 un EP della band alternative rock/grunge americana dei Soundgarden, pubblicato nel mese di ottobre 1990 dalla A&amp;M Records. Fu pubblicato in Giappone e successivamente negli Stati Uniti; le canzoni sono le stesse presenti nel singolo del brano \"Loud Love\" ma con l'aggiunta di \"Hands All Over\", \"Heretic\" e \"Come Together\"."}
{"id": "3084805", "revid": "436907", "url": "https://it.wikipedia.org/wiki?curid=3084805", "title": "Songs from the Superunknown", "text": "Songs from the Superunknown \u00e8 un EP del gruppo statunitense dei Soundgarden, pubblicato nel 1995 dalla A&amp;M Records in supporto dell'album \"Superunknown\" (1994).\nIl disco.\nL'EP \u00e8 costituito dalla sola parte audio (cinque canzoni). In aggiunta \u00e8 stato pubblicato il CD-ROM multimediale \"Alive in the Superunknown\" contenente le prime quattro tracce dell'EP pi\u00f9 una traccia dati con fotografie della band, un videogioco, quattro video musicali (\"The Day I Tried to Live\", \"Black Hole Sun\", \"My Wave\" e \"Fell on Black Days\"), un video della canzone \"Superunknown\" realizzato in computer grafica, un video dal vivo di \"Kickstand\" e altro."}
{"id": "3084808", "revid": "339392", "url": "https://it.wikipedia.org/wiki?curid=3084808", "title": "Rimini Calcio Football Club", "text": ""}
{"id": "3084814", "revid": "1776051", "url": "https://it.wikipedia.org/wiki?curid=3084814", "title": "Ubuntu Software Center", "text": "Ubuntu Software Center (originariamente \"AppCenter\") \u00e8 un programma per installare e rimuovere del software sul sistema operativo Ubuntu. \u00c8 basato sul programma gi\u00e0 esistente \"gnome-app-install\", molto simile nelle funzionalit\u00e0 e nell'aspetto. \"Ubuntu Software Center\" pu\u00f2 essere utilizzato anche per aggiungere i repository ed \u00e8 scritto nel linguaggio di programmazione Python.\nSviluppo.\nAll'inizio del 2009 gli sviluppatori di Ubuntu hanno notato che la gestione dei pacchetti software poteva essere migliorata. Nelle ultime versioni di Ubuntu, come ad esempio Ubuntu 9.04 (Jaunty Jackalope) sono state incluse cinque applicazioni per la gestione dei pacchetti, consumando per\u00f2 spazio su disco e altre risorse. Le applicazioni potevano essere installate utilizzando il programma di base \"Add/Remove Applications\" o con il \"Synaptic Package Manager\".\nQuesta situazione perdur\u00f2 fin quando gli sviluppatori non si diedero un nuovo obiettivo:\nL'obiettivo di Canonical fu quello di introdurre il \"Software Center\" in modo graduale: partire da Ubuntu 9.10 Karmic Koala e aggiungere via via nuove funzionalit\u00e0 fino a Ubuntu 11.04, previsto per il mese di aprile 2011.\nNel luglio 2010, il piano era quello di introdurre i cambiamenti nel modo seguente:\nGennaio 2015 - Ubuntu 16.04 \"(durante lo sviluppo) Xenial Xerus\".\nDopo Anni senza sviluppo di nuove versioni (dall'ottobre 2013), viene rilasciata una nuova versione che rivisita completamente il sotto scocca dell'app, aggiornando a Python 3, e aggiungendo Ubuntu One come server per le applicazioni e altri cambiamenti minori. il cambiamento pi\u00f9 massiccio avvenuto in questa versione \u00e8 la totale riscrizione della GUI togliendo quella GTK+ e riscrivendola in qt.\nPubblicazioni del software.\nIl software era inizialmente conosciuto come \"Ubuntu Software Store\". La versione iniziale (0.1) \u00e8 stata pubblicata il 21 agosto 2009. Il pacchetto \u00e8 stato poi ribattezzato \"Ubuntu Software Center\" nella versione 0.4.0 il 25 settembre 2009 a seguito di una discussione con i membri della comunit\u00e0. Nella maggior parte dei paesi di lingua inglese al di fuori degli Stati Uniti \u00e8 conosciuto come \"Ubuntu Software Center\"."}
{"id": "3084824", "revid": "36426", "url": "https://it.wikipedia.org/wiki?curid=3084824", "title": "Lago di Iseo", "text": ""}
{"id": "3084826", "revid": "126257", "url": "https://it.wikipedia.org/wiki?curid=3084826", "title": "Cultura villanoviana", "text": "La cultura villanoviana (X secolo a.C. - VIII secolo a.C.), o civilt\u00e0 villanoviana o villanoviano, \u00e8 una \"facies\" della prima et\u00e0 del Ferro, le cui origini vanno ricercate nella cultura protovillanoviana, e rappresenta la fase pi\u00f9 antica della civilt\u00e0 etrusca.\nIl nome deriva dalla localit\u00e0 di Villanova, frazione del comune di Castenaso nella citt\u00e0 metropolitana di Bologna dove, fra il 1853 e il 1855, Giovanni Gozzadini (1810\u20131887) ritrov\u00f2 i resti di una necropoli, portando alla luce 193 tombe, di cui 179 a incinerazione e 14 a inumazione.\nStoria.\nDurante la prima et\u00e0 del ferro, tra il X e l'VIII secolo a.C., l'aspetto villanoviano caratterizz\u00f2 l'Etruria tirrenica (Toscana e Lazio), l'Emilia-Romagna (in particolare, la zona di Bologna e Verucchio nel riminese), le Marche (Fermo), la Campania (Capua, Capodifiume, Pontecagnano, Eboli, Sala Consilina), emergendo dalla precedente cultura proto-villanoviana che si era sviluppata in ampie parti d'Italia in un'epoca grossomodo corrispondente, si ritiene, all'arrivo della seconda grande ondata di indoeuropei.\nTra Toscana, Lazio, Emilia e in alcune aree della Campania e della pianura padana orientale gli insediamenti villanoviani paiono molto fitti, sovente ve ne sarebbe uno ogni 5\u201315\u00a0km, su ogni collina adatta per la difesa e posta vicino a fonti d'acqua pura, con altri insediamenti pi\u00f9 piccoli nelle zone costiere (anche qui per\u00f2 piuttosto fittamente distribuiti, a occupare la maggior parte dei porti naturali, ampi tratti della costa tirrenica rimanevano per\u00f2 impaludati) e nelle zone montuose appenniniche (di transumanza, ma anche i principali passi della zona umbro-marchigiana e le zone montuose prossime a Perugia). Nel IX secolo a.C. gli insediamenti villanoviani sembrerebbero capillarmente distribuiti in buona parte dell'Italia centrale, piuttosto omogenei da un punto di vista della cultura materiale e diffusi, anche se sovente in maniera isolata, nell'Italia tirrenica meridionale e in varie zone dell'Italia settentrionale e adriatica.\nAlcuni studiosi (tra i quali Hugh O'Neill Hencken e Mario Torelli) hanno affermato che la cultura villanoviana si sarebbe estesa dall'Etruria meridionale al resto della penisola interessata da tale civilt\u00e0, implicando cos\u00ec un movimento migratorio di genti dell'Etruria meridionale (Lazio) all'Etruria settentrionale (Toscana) e all'Etruria padana (area di Bologna). Altri autori (Jean-Paul Thuillier; Giuseppe Sassatelli) pensano invece che si sia trattato piuttosto di uno sviluppo parallelo senza grandi migrazioni interne.\nVillanoviana, prima fase della civilt\u00e0 etrusca.\nSulla base della diffusione nello stesso territorio sul quale si svilupper\u00e0 poi la civilt\u00e0 etrusca, la cultura villanoviana (o meglio, l'aspetto culturale villanoviano) \u00e8 stata riconosciuta come una fase iniziale di questa (Massimo Pallottino).\nAnche recentemente, considerato che in nessuna grande citt\u00e0 etrusca si constata uno sconvolgimento, un cambiamento improvviso o una frattura fra l'VIII (villanoviano evoluto) e il VII secolo (orientalizzante) ma, piuttosto, una continuit\u00e0, \u00e8 stato ribadito (da Giovannangelo Camporeale e Jean-Paul Thuillier) che i Villanoviani possono essere considerati Etruschi e, pi\u00f9 specificatamente, la prima fase della civilt\u00e0 etrusca.\nQuesta teoria \u00e8 stata fortemente sostenuta da Mario Torelli, anche per i protovillanoviani e sottolineando come l'area culturale villanoviana sia sovente costituita da enclave (e colonie) all'interno di aree culturali differenti, riassorbite dalle civilt\u00e0 adiacenti (per esempio l'enclave di Capodifiume-Roccadaspide all'interno dell'area culturale Enotria, e divisa in zone economico-culturali diverse). Questa teoria \u00e8 quella pi\u00f9 accettata (sia pure non unica) dalla comunit\u00e0 scientifica, anche perch\u00e9 vi sono isoglosse linguistiche dell'etrusco corrispondenti ad alcuni insediamenti villanoviani (es. Volturno) e iscrizioni in caratteri etruschi arcaici in corrispondenza del villanoviano IV (secolo VII) Bolognese.\nPeriodizzazione e cronologia.\nLa cultura villanoviana \u00e8 divisa in Villanoviano I dal 900 a.C. al 800 a.C. circa e il Villanoviano II dall'800 a.C. circa al 720 a.C. La fase successiva (Villanoviano II) vede cambiamenti radicali, testimonianze del contatto con la civilt\u00e0 ellenica e del commercio con il nord lungo la via dell'ambra. Con l'ultima fase del Villanoviano (Villanoviano II) gli Etruschi, in particolare l'Etruria meridionale, entrano nel periodo orientalizzante. Per le aree pi\u00f9 settentrionali del mondo etrusco, come l'Etruria padana e in particolare l'area bolognese, Villanoviano III (720-680 a.C.) e Villanoviano IV (680-540 a.C.) sono ancora oggi in uso come periodizzazione.\nCaratteristiche.\nLa principale caratteristica della cultura villanoviana, con precedenti nel \"protovillanoviano\" (XII-X secolo a.C.) della fase finale dell'et\u00e0 del bronzo, erano le sepolture a incinerazione, nelle quali le ceneri del defunto erano ospitate in un'urna: la pratica funeraria ha somiglianze con gli aspetti della \"cultura dei campi di urne\" della pianura danubiana. Nelle necropoli villanoviane \u00e8 per\u00f2 attestato anche il rito inumatorio con \"tombe a fossa\" che, a partire dagli inizi dell'VIII secolo a.C., coesiste con quello crematorio.\nNelle vicinanze degli abitati, alcuni dei quali in questo periodo assumono proporzioni senza precedenti, tanto da essere definiti \"centri protourbani\", si trovavano le aree funerarie, caratterizzate da \"tombe a pozzetto\" (pozzi scavati le cui pareti erano eventualmente rivestite in ciottoli), \"tombe a fossa\" (destinate all'inumazione del defunto) e \"tombe a cassetta\" (dette anche \"a cassone\", costituite da lastre di pietra). Le urne cinerarie erano costituite prevalentemente da vasi biconici, ma anche da olle, brocche biconiche (o ovoidali) e anfore. Un altro tipo di cinerario, comune all'area di cultura laziale, \u00e8 l'\"urna a capanna\", attestata nell'Etruria costiera e meridionale interna, che si ritiene fosse riservata ai \"pater familias\". Il tipico ossuario biconico era provvisto di una o due anse orizzontali impostate sul punto di massima espansione; nel caso di vasi con due manici di cui uno spezzato, si \u00e8 ipotizzato una funzione rituale (Gilda Bartoloni). Le urne cinerarie erano chiuse da scodelle rovesciate o, a volte, da elmi per alcune sepolture maschili.\nIl corredo funerario poteva comprendere morsi di cavallo, rasoi lunati (con la lama a forma di mezzaluna), fibule (spille chiuse per le vesti) \"serpeggianti\", spilloni e armi per gli uomini, oppure elementi di cinturoni, fibule \"ad arco\", spirali per capelli ed elementi del telaio per le donne. Nelle deposizioni villanoviane risulta poco diffusa la presenza di elementi ceramici diversi dall'urna cineraria e dal coperchio della stessa.\nLa ceramica mostra forme molto varie, con le pareti spesse (per cui \u00e8 necessaria una cottura ad alte temperature, che comporta una specializzazione artigianale accentuata). La decorazione \u00e8 incisa, spesso con uno strumento a pi\u00f9 punte, e i motivi sono prevalentemente geometrici.\nI corredi funebri delle sepolture sia a cremazione che a inumazione, riferite al villanoviano evoluto, si presentano pi\u00f9 abbondanti e lussuosi di quelli del villanoviano antico: col passare del tempo si cominciano a cogliere in essi i segni di una stabile differenziazione sociale.\nLe capanne e le altre strutture abitative, per quanto \u00e8 dato evincere dalle tracce emerse dagli scavi e dalle urne conformate a capanna, avevano pianta ellittica, circolare, rettangolare o quadrata. Erano costruite con legno e rifinite con argilla. Avevano una porta sul lato pi\u00f9 corto, abbaini sul tetto per l'uscita del fumo del focolare e talvolta anche finestre.\nLa societ\u00e0 villanoviana era inizialmente dedita all'agricoltura e all'allevamento, ma progressivamente le attivit\u00e0 artigianali specializzate (particolarmente la metallurgia e la ceramica) generarono accumulo di ricchezza e favorirono la stratificazione sociale.\nInsediamenti.\nNon sono chiari i rapporti della cultura villanoviana e protovillanoviana con quella delle terramare, sviluppatasi nell'et\u00e0 del bronzo (seconda met\u00e0 del II millennio a.C.) nella pianura padana, che ugualmente praticava il rito dell'incinerazione, ma con cui manca ogni continuit\u00e0 negli insediamenti. I villaggi terramaricoli vengono abbandonati nel XII secolo a.C. per ragioni ancora sconosciute, mentre gli insediamenti villanoviani risalgono al IX secolo a.C. e quelli protovillanoviani all'XII secolo a.C.\nTuttavia risalendo nel tempo, nella zona geografica occupata nella prima et\u00e0 del ferro dai gruppi portatori dell'aspetto villanoviano, nella tarda e nella piena et\u00e0 del bronzo si riconosce gi\u00e0 una presenza permanente di gruppi organizzati sulla base di un rapporto stabile tra insediamenti e territorio. Numerosi abitati occupati nelle fasi non avanzate della media et\u00e0 del bronzo (intorno al XVII secolo a.C.) prosperano attraverso le successive fasi del Bronzo Medio 3 (aspetto stilistico \"appenninico\"), del Bronzo Recente (aspetto subappenninico del XII secolo a.C.) e del Bronzo Finale.\nSuccessivamente le popolazioni tendono ad abbandonare gli altopiani sui quali si erano stanziate nel periodo precedente con finalit\u00e0 essenzialmente difensive, privilegiando pianori e colline adiacenti per poter meglio sfruttare le risorse agricole e minerarie. Gli insediamenti si caratterizzano per una maggior concentrazione e per la loro collocazione in prossimit\u00e0 di vie di comunicazioni naturali e di approdi fluviali, lacustri e marittimi.\nIn Toscana e nel Lazio settentrionale la progressiva crescita demografica e la vicenda dei rapporti, spesso non pacifici, tra i centri abitati protostorici, port\u00f2 alla nascita di grandi centri abitati, per \"sinecismo\" (aggregazione) di villaggi anche non vicini tra loro. A partire dal IX secolo a.C. si posero cos\u00ec le basi di quelle che sarebbero state le grandi citt\u00e0 etrusche di epoca storica, come Volterra, Chiusi, Vetulonia, Orvieto, Vulci, Roselle, Tarquinia, Cerveteri, Veio. Dal IX all'VIII secolo a.C., specie a causa del successo del nuovo sistema economico e produttivo, si accentu\u00f2 la consistenza della popolazione di questi grandi centri \"protourbani\", che occupavano vaste aree unitariamente delimitate, mentre i diversi gruppi familiari seppellivano i defunti in luoghi posti al di fuori dei limiti dell'abitato e che nel loro insieme formavano una vasta \"necropoli\". I grandi abitati centrali divennero importanti nodi sulle vie di comunicazione e, controllando territori piuttosto estesi (nell'ordine dei 1000\u00a0km\u00b2), spesso con piccoli abitati satelliti in corrispondenza dei confini, dettero luogo alla prima forma di stato della penisola.\nIn Campania insieme alla cultura villanoviana (\"villanoviano meridionale\") si svilupp\u00f2, agli inizi dell'et\u00e0 del ferro, la cultura delle tombe a fossa, caratterizzata dal rito dell'inumazione.\nNel settore padano gli insediamenti prosperano anche grazie al commercio con le regioni pi\u00f9 settentrionali (in particolare l'ambra dal mar Baltico). Il centro pi\u00f9 importante sembra essere Verucchio, in Romagna. Nell'area medio adriatica, anche a Fermo, nelle Marche. Tracce di insediamenti sono presenti a Carpi, a Bologna, a Marzabotto e nella zona di Modena (Castelfranco, Cognento e Savignano sul Panaro).\nGenetica.\nUno studio genetico, pubblicato sulla rivista internazionale Science nel novembre 2019, ha esaminato i resti di una donna rivenuta nella necropoli di Grotta Gramiccia nei pressi di Veio, e datata tra il 900 e l'800 a.C., e archeologicamente inquadrata nella cultura villanoviana. Le analisi hanno mostrato come il suo aplogruppo di DNA mitocondriale fosse K1a4, e il suo DNA autosomico fosse una miscela del 72,9% di ascendenza dell'et\u00e0 del rame (EEF + WHG) e del 27,1% di ascendenza legata alle steppe occidentali tra Ucraina e Russia. Il suo profilo genetico \u00e8 risultato del tutto simile a campioni etruschi di et\u00e0 orientalizzante sia dal Lazio che dalla Toscana, e ai campioni di individui latini del Latium vetus della prima et\u00e0 del ferro. Lo studio ha trovato evidenza di consanguineit\u00e0 di questo campione con un campione etrusco di epoca orientalizzante (700 a.C. - 600 a.C.) dalla necropoli etrusca di La Mattonara vicino a Civitavecchia."}
{"id": "3084828", "revid": "713168", "url": "https://it.wikipedia.org/wiki?curid=3084828", "title": "Ferdinando Stocchi", "text": "Biografia.\nIn vita Ferrante Stocchi fu un presbitero, appartenente a una famiglia patrizia originaria di Scigliano, esperto nelle scienze fisiche e astrologiche, stimato letterato tanto da essere accolto in giovane et\u00e0 nell'Accademia Cosentina e da aver goduto della stima e dell'amicizia di illustri letterati, quali per esempio Pirro Schettini, il quale difese sempre senza riserve lo Stocchi. Giudizi negativi sulla sua persona vennero espressi dopo che nel 1678 Angelo Matera, un gentiluomo di Scigliano, in punto di morte confess\u00f2 al vescovo di Martorano di aver aiutato lo Stocchi nella falsificazione di documenti tesi a provare la nobilt\u00e0 di Carlo Cal\u00e0, presidente della Regia Camera della Sommaria. Poich\u00e9 nella confessione del Matera alcuni grotteschi particolari avevano attirato l'intervento del Sant'Uffizio su personaggi ancora viventi (Matera rivelava che era stato ascritto tra i beati, grazie a prove false, un individuo mai esistito e che erano state esposte alla venerazione dei fedeli ossa di animali in luogo consacrato) responsabile di tutte le accuse fu dichiarato Ferrante Stocchi, non pi\u00f9 punibile perch\u00e9 morto da alcuni lustri.\nEra noto il desiderio di Carlo Cal\u00e0 di nobilitarsi, con acquisto di titoli (acquisto del feudo di Diano con annesso titolo di \"duca\" per la somma di 50\u00a0000 ducati, acquisto del titolo di marchese di Ramonte e Villanova, ecc). Secondo la maggior parte dei cronisti Ferdinando Stocchi disse al padre di Carlo Cal\u00e0, Giovanni Maria Cal\u00e0, \"avvocato fiscale\" di Cosenza, di poter ricostruire le vicende di due valorosi fratelli Kal\u00e0, Enrico e Giovanni, i quali, imparentati nel XII secolo con le famiglie reali di Inghilterra e di Borgogna, avrebbero seguito Enrico VI di Svevia in Calabria guidandone la conquista del regno. Giovanni Kal\u00e0, inoltre, dopo un incontro con l'abate di Corazzo Gioacchino da Fiore, si sarebbe ritirato in convento dove avrebbe trascorso il resto della vita in santit\u00e0. Convinto che i due fossero suoi antenati, Carlo Cal\u00e0 incaric\u00f2 Ferrante Stocchi di ricercare i documenti relativi ai due fratelli. Ferrante Stocchi avrebbe creato falsi manoscritti in pergamena che fece riporre da complici in varie biblioteche. Scrisse poi due libri, stampati in Calabria, ma che finse di aver trovato all'estero, riportanti fatti in accordo con i manoscritti: il primo datato 1478 (\"Processus vitae Joannis Col\u00e0, authore Martinus Schener ejus contubernale, Ovaldo Schener fratri Brittannica lingua descripta, de mun. ab Aureliano Kerklen ad latinum idioma translata\". Datum Tifer 1478) il secondo con la data del 1509 (\"De rebus fortiter gestis a Ioanne Cal\u00e0, pront retulit mihi Ioanni Bonatio Florensi Martinus Schener ejus discipulus\", Heduae 1509). Scrisse successivamente altre opere che fece scoprire da complici in alcune importanti biblioteche:\nIl 22 maggio 1654, seguendo le indicazioni dei manoscritti, alla presenza di un funzionario di corte e del vicario generale di Martirano furono rinvenute ossa attribuite a un individuo di alta statura che un'iscrizione su seta indicava essere stato il beato Giovanni Kal\u00e0; la spiegazione del supporto serico per una scritta risalente all'anno 1255, prima cio\u00e8 che in Europa fossero stati intrapresi commerci con la Cina, venne attribuita a un miracolo. Le reliquie, che infine risultarono essere ossa di asino, furono trasportate e depositate nella chiesa dei Minimi di Castrovillari. Grazie alla documentazione dello Stocchi, nel 1660 Carlo Cal\u00e0 scrisse una \"Storia degli Svevi\" in due volumi, il secondo dei quali dedicato alla vita del beato Giovanni Cal\u00e0, tradotti pi\u00f9 tardi in latino. Dopo la confessione del Matera, il materiale apocrifo prodotto dallo Stocchi e le\nvarie \"Storie degli Svevi\" del Cal\u00e0 vennero poste all'indice il 27 giugno 1680 da papa Benedetto XIV.\n\u00c8 certa l'opera di contraffazione di Ferdinando Stocchi, compensata peraltro con 24\u00a0000 ducati da Carlo Cal\u00e0. Meno certa l'ignoranza del Cal\u00e0 riguardo alla contraffazione; Innocenzo Fuidoro sostiene che lo stesso Carlo Cal\u00e0 aveva \"fatto scrivere molte notizie di mano longobarda, ed in carta affumicata, da un certo Farinello ingegnoso [...] per servirsene a distendere la sua istoria\". A Ferdinando Stocchi vengono attribuiti alcuni falsi scritti di Gioacchino da Fiore."}
{"id": "3084829", "revid": "181699", "url": "https://it.wikipedia.org/wiki?curid=3084829", "title": "Lamento", "text": ""}
{"id": "3084830", "revid": "767487", "url": "https://it.wikipedia.org/wiki?curid=3084830", "title": "Semifreddo", "text": "Il semifreddo \u00e8 un dolce al cucchiaio tipico della gastronomia italiana servito ben freddo a , tradizionalmente composto miscelando della meringa italiana, della panna semimontata, e un gusto a piacere. \nIl parfait si differenzia in quanto manca la meringa italiana, che viene sostituita con della \"p\u00e2te \u00e0 bombe\". \nIl biscotto ghiacciato invece contiene meringa italiana, della panna semimontata e purea di frutta."}
{"id": "3084833", "revid": "214509", "url": "https://it.wikipedia.org/wiki?curid=3084833", "title": "Parfait", "text": ""}
{"id": "3084834", "revid": "36426", "url": "https://it.wikipedia.org/wiki?curid=3084834", "title": "Leonardo Da Vinci (film 1996)", "text": ""}
{"id": "3084836", "revid": "414949", "url": "https://it.wikipedia.org/wiki?curid=3084836", "title": "Corridori di Amok", "text": ""}
{"id": "3084838", "revid": "149587", "url": "https://it.wikipedia.org/wiki?curid=3084838", "title": "Via Antica Consolare Campana", "text": ""}
{"id": "3084839", "revid": "610351", "url": "https://it.wikipedia.org/wiki?curid=3084839", "title": "Campionati italiani estivi di nuoto 2010", "text": "I Campionati italiani estivi di nuoto 2010 si sono svolti alla piscina del Foro Italico di Roma, il 18 e il 19 agosto 2010. In questa edizione fu usata la vasca da 25 metri, in quanto i campionati servivano anche da qualificazione per gli Europei in vasca corta di Eindhoven."}
{"id": "3084842", "revid": "767487", "url": "https://it.wikipedia.org/wiki?curid=3084842", "title": "Campionato portoricano di pallavolo femminile", "text": "Il Campionato portoricano di pallavolo femminile \u00e8 un insieme di tornei pallavolistici portoricani, istituiti dalla FPV. A livello professionistico consiste di una sola categoria, la \"Liga de Voleibol Superior Femenino\", oltre la quale vengono organizzati esclusivamente tornei giovanili o amatoriali."}
{"id": "3084847", "revid": "1543377", "url": "https://it.wikipedia.org/wiki?curid=3084847", "title": "Horti Maecenatis", "text": "Gli Horti Maecenatis erano giardini di propriet\u00e0 del ricco Gaio Cilnio Mecenate (Arezzo, c. 68 a.C.\u20138 a.C.), potente consigliere ed amico dell'imperatore Augusto, situati a Roma sul colle Esquilino nella zona dell'antica \"Porta Esquilina\", probabilmente a cavaliere delle Mura serviane. L'area corrisponde grossomodo all'angolo sud-occidentale dell'attuale piazza Vittorio Emanuele II. Confinavano (ad est) con gli \"Horti Lamiani\", come riportato dalle fonti letterarie.\nStoria.\nTra il 42 ed il 35 a.C. Mecenate realizz\u00f2 i giardini e la sua villa sull'Esquilino bonificando l'area dell'antichissima necropoli che lo occupava, venendo per questo ricordato dal poeta Orazio per avere restituito ai luoghi \"un tempo biancheggianti di ossa\" la loro salubrit\u00e0 originaria. La bonifica consistette probabilmente in un interro di notevoli proporzioni, ma la memoria dell'antica destinazione funeraria del sito non volle forse essere cancellata del tutto dal potente amico di Augusto che in un settore specifico dei giardini colloc\u00f2 alcune pregevoli stele funerarie attiche.\nSi tramanda che Mecenate sia stato il primo a costruire a Roma una piscina termale fornita di acqua calda, probabilmente da localizzare in questi giardini.\nGli \"horti\" divennero di propriet\u00e0 imperiale dopo la morte di Mecenate ed il futuro imperatore Tiberio (14-37) vi soggiorn\u00f2 lungamente dopo il suo ritorno a Roma (2 d.C.) dall'esilio di Rodi.\nNerone li incorpor\u00f2 alla residenza del Palatino attraverso la \"Domus Transitoria\" e dall'alto di una torre situata al loro interno osserv\u00f2 probabilmente l'incendio di Roma del 64.\nI giardini confinavano con le propriet\u00e0 di Lucio Elio Lamia (\"Horti Lamiani\"), sebbene sia arduo conciliare le indicazioni topografiche fornite dagli autori antichi per determinare i loro esatti confini e la loro precisa collocazione. I topografi non sono concordi sul fatto che essi si estendessero su entrambi i lati dell\u2019\"agger\", a nord e a sud della Porta Esquilina. Il fatto, per\u00f2, che numerosi \"puticuli\" (fosse comuni) dell'antica necropoli esquilina siano stati trovati presso l'angolo nord-occidentale di piazza Vittorio Emanuele II, che si trova fuori della Porta Esquilina e dell\u2019\"agger\" e a nord della \"via Tiburtina vetus\", induce a ritenere probabile che gli \"Horti Maecenatis\" si estendessero a nord della porta e della strada, su entrambi i versanti del rilevato difensivo di et\u00e0 repubblicana ormai in disuso.\nNel II secolo gli \"Horti Maecenatis\" divennero propriet\u00e0 di Marco Cornelio Frontone (Cirta, 100 - Roma, 166), maestro di retorica e precettore di Marco Aurelio e Lucio Vero (sono probabilmente gli \"Horti Maecenatiani\" menzionati dal retore stesso in una sua epistola). Una \"fistula aquaria\" con il nome di Frontone fu trovata presso l'Auditorium di Mecenate, a breve distanza dal punto in cui la via Merulana moderna taglia il percorso delle Mura serviane.\nL'unica testimonianza archeologica monumentale conservata della villa di Mecenate \u00e8 costituita dal cosiddetto Auditorium di Mecenate, un triclinio estivo semi ipogeo decorato con pitture di giardino e arricchito con piccole sculture e fontanelle. Le pitture si datano all'epoca di Mecenate ed al primo decennio del I secolo, quando i giardini furono incorporati nel demanio imperiale.\n\u00c8 dubbio che la cosiddetta Casa Tonda, un sepolcro romano tardo repubblicano attestato sul percorso dell'antica \"via Labicana\" (oggi via Principe Eugenio) e ritenuto tradizionalmente la tomba di Mecenate, potesse rientrare nei confini di questi \"horti\". Il monumento, di cui rimangono solo le fondamenta (non visibili) sull'angolo orientale di piazza Vittorio Emanuele II, fu abbattuto nel 1886, fra molte polemiche, in occasione dei lavori di sistemazione della piazza.\nLe numerose opere d'arte ritrovate principalmente nelle aree delle scomparse villa Caserta e villa Palombara sul finire del XIX secolo (durante i lavori di edificazione del nuovo quartiere Esquilino) testimoniano il gusto collezionistico di Mecenate ed il lusso profuso negli arredi di questa residenza suburbana. Molte di esse si ritrovarono ridotte in frammenti riutilizzati come materiale edilizio all'interno di muri tardo-antichi, secondo una consuetudine ben attestata a Roma soprattutto sull'Esquilino.\nFra queste opere spiccano la fontana a forma di corno potorio (\"rhyt\u00f3n\") firmata dall'artista greco \"Pontios\", un raffinato rilievo con soggetto dionisiaco derivato da modelli ellenistici del II secolo a.C., la cosiddetta statua di Seneca morente, un rilievo con Menadi danzanti ispirato a modelli greci della fine del V secolo a.C., la testa di Amazzone copia di un originale datato V secolo a.C., la statua di Marsia in marmo pavonazzetto e una statua di cane in marmo verde (serpentino moschinato).\nMolto significativa la presenza di un gruppo di Muse perfettamente inserite nel programma decorativo degli \"horti\", che ben rispecchia le inclinazioni artistiche di Mecenate.\nIl gruppo dell'Auriga dell'Esquilino, opera di notevole profilo artistico della prima et\u00e0 imperiale creata secondo lo stile del V secolo a.C., costituisce, assieme alla statua di Marsia, l'esempio di un fortunato recupero riassemblato con frammenti rinvenuti nella stessa area.\nAltre opere rimarchevoli, che denotano un continuo richiamo alla civilt\u00e0 artistica greca, sono rappresentate da un gruppo di stele funerarie di provenienza attica e da pregevoli copie di opere greche, quali la statua di Demetra o quella dell'Ercole combattente, da un originale della fine del IV secolo a.C.\nGli scavi.\nInizia cos\u00ec la storia degli scavi degli Horti di Mecenate, con il ritrovamento del celebre Auditorium di Mecenate, ad oggi ancora l'unica testimonianza archeologica esistente della sontuosa residenza di Gaio Cilnio Mecenate.\nL'edificio si presentava come una grande aula chiusa da un'abside, nello spazio della quale s'inseriva una piccola \"cavea\" formata da gradini disposti concentricamente. La suggestione indotta dalla figura di Mecenate, la cui presenza nell'area era nota attraverso le fonti letterarie, port\u00f2 gli archeologi ottocenteschi a riconoscere nell'edificio una sala per recitazioni: si tent\u00f2 quindi di spiegare la particolare conformazione della zona absidale come spazio destinato al pubblico che assisteva alle rappresentazioni letterarie o musicali tenute nella sala.\nIn realt\u00e0 la collocazione dell'aula, la presenza di sistemi di adduzione idrica e di un canaletto che correva al centro della sala, fanno ritenere l'edificio un triclinio frequentato prevalentemente nella stagione estiva, ben riparato dal sole e rinfrescato dallo scorrere delle acque sui gradini.\nAltre strutture attribuibili al settore residenziale della villa furono rinvenute in quegli stessi anni nell'isolato XXIX del nuovo quartiere Esquilino, adiacente all'Auditorium, all'interno del quale le scoperte di ambienti e di opere si susseguirono dal 1876 al 1880.\nLa situazione archeologica della zona doveva essere estremamente complessa, considerato che i giornali di scavo segnalano la presenza di pi\u00f9 livelli di edifici. Quelli situati pi\u00f9 in alto, in opera laterizia, erano forse pertinenti ad un impianto termale databile, secondo il giudizio del noto archeologo Rodolfo Lanciani, al III secolo. Negli strati pi\u00f9 profondi, invece, si trovavano strutture in opera reticolata, attribuibili alla fase edilizia dell'epoca di Mecenate.\nGli edifici posteriori, realizzati sugli estradossi delle volte degli ambienti pi\u00f9 antichi, riutilizzarono come materiale da costruzione le sculture appartenenti presumibilmente all'apparato decorativo degli \"horti\". Ne furono trovate parecchie tra cui la bellissima statua di Marsia in marmo pavonazzetto, la statua della musa Erato, la statua di cane proveniente dall'Egitto, una splendida statua di Demetra, ecc.\nOltre a queste opere Lanciani segnal\u00f2 \"diversi torsi di fauni e Veneri, un vaso da fiori lavorato nella forma di un puteale e ornato da tralci di edera e fiori; un altare rotto (...), la parte inferiore di un gruppo di un eroe e di una donna panneggiata; sette erme di Bacco indiano, di filosofi, di atleti...\". Insieme alle sculture c'erano anche numerosi mosaici, tra cui quelli in \"opus vermiculatum\" montati su tegole, da utilizzare come \"emblemata\" centrali di preziosi pavimenti.\nUn altro notevole nucleo edilizio, comprendente sia strutture in reticolato sia muri in laterizio, fu rinvenuto nel 1914 all'incrocio tra via Merulana e via Mecenate, durante i lavori per la ricostruzione del Teatro Politeama Brancaccio. Le notizie sono estremamente scarse, ma rimane una pianta dei ritrovamenti che illustra una situazione archeologica coerente e probabilmente attribuibile, almeno in parte, all'impianto originale di un settore degli \"horti\".\nIl ricco apparato decorativo degli \"horti\" si rinvenne ridotto in numerosi pezzi riutilizzati come materiale da costruzione all'interno di muri tardo antichi, secondo una consuetudine attestata soprattutto sull'Esquilino. Questo \u00e8 uno dei motivi per cui ancora oggi non si \u00e8 in grado di ricostruire per intero il programma scultoreo degli \"horti\" e l'originaria collocazione delle statue e degli elementi ornamentali che ne facevano parte.\nAppare altres\u00ec evidente lo straordinario valore artistico e culturale delle opere, che denuncia gli interessi del padrone di casa. Nel repertorio spiccano alcune bellissime creazioni d'ispirazione greca: una fontana a forma di corno potorio (\"rhyt\u00f3n\") firmata dall'artista greco \"Pontios\", rinvenuta il 15 maggio 1875 in corrispondenza dell'angolo sud-occidentale di piazza Vittorio Emanuele II, un raffinatissimo rilievo con soggetto dionisiaco e ancora un gruppo di Muse di forte ispirazione greca."}
{"id": "3084852", "revid": "73843", "url": "https://it.wikipedia.org/wiki?curid=3084852", "title": "Zverevo", "text": "Zverevo () \u00e8 una citt\u00e0 della Russia europea meridionale (oblast' di Rostov) e centro amministrativo del distretto di Zverevo, ha lo status di distretto urbano.\nSorge nel bacino carbonifero del Donbass, nella parte occidentale della \"oblast\"', a breve distanza dal confine ucraino, nella parte orientale delle alture del Donec, 140 chilometri a nordest del capoluogo regionale Rostov sul Don..\nGeografia fisica.\nLa citt\u00e0 si trova a oriente della cresta di Doneck (un sistema di colline) a 110\u00a0km da Rostov sul Don e a 21\u00a0km da Gukovo. La citt\u00e0 di Zverevo ha una superficie di 31,21\u00a0km\u00b2. Il distretto della citt\u00e0 di Zverevo comprende la citt\u00e0 stessa e una localit\u00e0 rurale.\nStoria.\nZverevo \u00e8 il pi\u00f9 giovane dei distretti urbani della regione di Rostov. La citt\u00e0 \u00e8 nata dove originariamente si trovava un villaggio minerario sorto all'inizio del XX secolo intorno alla stazione \u0417\u0432\u0435\u0440\u0435\u0432\u043e, che, a sua volta, ha ricevuto il nome dal villaggio di \u0417\u0432\u0435\u0440\u0435\u0432\u043e, fondata nel 1819 su dei terreni appartenenti ai fratelli Zverevym (\u0417\u0432\u0435\u0440\u0435\u0432\u044b\u043c). I quali diedero il permesso per la posa della ferrovia con la condizione che la stazione ricevesse il loro nome, che \u00e8 quello che \u00e8 successo. A poco a poco, la stazione crebbe e contadini provenienti dall'Ucraina e dalle province centrali della Russia vi si stabilirono.\nNel 1894, in questo luogo fu costruito l'attuale edificio della stazione ferroviaria. \nVerso la fine del XIX secolo, nei pressi della stazione c'erano quattro strade senza nome e circa 50 case oltre che un certo numero di edifici economici e amministrativi. Nel 1905, furono costruite due scuole ferroviarie. Durante la Rivoluzione russa del 1905 i ferrovieri locali presero parte allo sciopero, perci\u00f2 un distaccamento di Cosacchi venne inviato sul posto. \nNel 1929 Zverevo ottenne lo status di villaggio del lavoro. \nDurante la seconda guerra mondiale il villaggio fu sotto il controllo tedesco per sette mesi. Venne poi liberato il 13 febbraio 1943. Dall'aeroporto locale decoll\u00f2 l'eroe dell'Unione Sovietica Ivan Archipovi\u010d Dokukin, morto lo stesso anno, al quale venne dedicato nel 2010 un monumento. Ora una delle strade della citt\u00e0 porta il nome di questo pilota. Al momento della formazione della regione di Rostov era il centro dell'omonimo distretto, abolito successivamente nel 1963, e allo stesso tempo il villaggio di lavoro di Zverevo venne posto sotto la giurisdizione del consiglio comunale di Gukovo. Nel 1989, Zverevo ricevette lo status di citt\u00e0 di subordinazione regionale, nella cui subordinazione amministrativa si ritrovarono il consiglio di Krasnopartizan (di 5 localit\u00e0 rurali) e 3 stazioni.\nEconomia.\nLa citt\u00e0 presenta le seguenti organizzazioni: un panificio \"Zverevskoe\", la compagnia di costruzioni \"Strojbytservis\", la compagnia \"Bytovik\", la compagnia \"Sel'choztechnika\", un'azienda di produzione di polimeri secondari chiamata \"Rostpoliplast\", la compagnia \"Agrochimservis\", l'atelier \"Grazia\", la compagnia \"Kaskad\" e altre. Infine la produzione del carbone \u00e8 effettuata dalla compagnia \"\u0161achtoupravlenie, Obuchovskaja\".\nInfrastrutture e trasporti.\nLa stazione ferroviaria di Zverevo si trova sulla linea \"Mosca-Rostov sul Don\". A 5\u00a0km dal distretto urbano della citt\u00e0 di Zverevo si trova l'autostrada federale M-4 \"Don\". Dall'M - 4 \"Don\" attraverso la citt\u00e0 passano le strade per l'autotrasporto doganale internazionale: Novo\u0161achtinsk e Gukovo."}
{"id": "3084854", "revid": "889336", "url": "https://it.wikipedia.org/wiki?curid=3084854", "title": "Kristinn Jakobsson", "text": "Carriera.\nJakobsson \u00e8 internazionale sin dal 1997.\nIn campo europeo comincia per\u00f2 ad essere impiegato con una certa continuit\u00e0 quattro anni dopo, a partire dal 2001.\nLe prime designazioni lo portano a dirigere tre partite ai mondiali di calcio Under 17 del 2001, tra cui un quarto di finale. Si tratta della sua prima importante esperienza in campo internazionale.\nIl 25 aprile del 2001 fa il suo esordio in una gara ufficiale tra nazionali maggiori, dirigendo la vittoria dell'Irlanda contro Andorra 3-1, valida per le qualificazioni ai mondiali del 2002. Sempre nello stesso anno riceve la sua prima designazione in Coppa UEFA.\nLa sua carriera comincia a decollare, e gradualmente ottiene designazioni pi\u00f9 importanti: ricevuta la fase a gironi della Coppa UEFA nel 2004, parallelamente \u00e8 impegnato in partite tra nazionali valide per le qualificazioni ai mondiali in Germania del 2006.\nNel 2006 \u00e8 chiamato a dirigere al Campionato europeo di calcio Under-19 2006 in Polonia, dove arbitra anche la finale, disputatasi nell'occasione tra Scozia e Spagna.\nDirige in seguito partite valide per le qualificazioni agli europei del 2008 in Austria e Svizzera.\nIl 2008 \u00e8 un anno importante per Jakobsson: dapprima ricopre l'incarico di quarto uomo agli europei e in seguito, il 26 novembre, ottiene la designazione per una partita della fase a gironi della Champions di quell'anno, l'incontro tra Shakhtar Donetsk e . Si tratta infatti della prima designazione in assoluto di un fischietto islandese in questa fase della massima competizione europea per club."}
{"id": "3084863", "revid": "1782831", "url": "https://it.wikipedia.org/wiki?curid=3084863", "title": "Hawkwoman", "text": "Hawkwoman \u00e8 il nome di numerose supereroine immaginarie tutte di propriet\u00e0 della DC Comics, ed esistenti nell'Universo DC. Sono le partner, e a volte le amanti e mogli, delle varie versioni di Hawkman, e condividono numerose caratteristiche con Hawkgirl.\nBiografia dei personaggi.\nShayera Hol.\nLa Hawkwoman della Silver Age fu Shayera Hol, un ufficiale di polizia dal pianeta Thanagar e moglie di Katar Hol, l'Hawkman della Silver Age. Fu un membro della Justice League of America.\nShayera nacque su Thanagar, che aveva una civilt\u00e0 scientificamente avanzata in cui il crimine era virtualmente sconosciuto. Da adolescente, Shayera si un\u00ec alla forza di polizia Thanagariana e fu assegnata ad assistere l'ufficiale pi\u00f9 decorato del Corpo, Katar Hol, nella cattura dei Rainbow Robbers. All'inizio, Katar fu furioso dall'essere in squadra con una giovane donna senza esperienza, ciononostante divenne fortemente attratto da lei.\nInsieme, catturarono i Rainbow Robbers nel loro nascondiglio dietro ad una cascata; mentre lavoravano al caso, Shayera salv\u00f2 la vita di Katar e i due si innamorarono profondamente. Poche settimane dopo, Katar le fece la proposta di matrimonio di fronte alla stessa cascata. Lei accett\u00f2 e si sposarono. Dieci anni dopo, la coppia fu inviata sulla Terra per l'inseguimento del criminale Byth Rok. Dopo essere giunti sulla Terra, divennero subito amici del Commissario del Dipartimento di Polizia di Midway City, George Emmett, che riusc\u00ec a trovare loro le identit\u00e0 di copertura di Carter e Shiera Hall. Dopo aver catturato Byth e averlo riportato sul loro pianeta, Katar e Shayera scelsero di ritornare sulla Terra per studiare i metodi di combattimento del crimine, e lo fecero nei panni dei supereroi Hawkman ed \"Hawkgirl\". Shayera si rinomin\u00f2 Hawkwoman all'inizio degli anni ottanta.\nCome Hawkwoman, Shayera si un\u00ec a suo marito come membro della Justice League. Fu la prima Leaguer ammessa come parte del voto di portare il limite dei membri della squadra a pi\u00f9 di 12 individui, il che effettivamente prevenne l'ammissione di pi\u00f9 donne nel gruppo. La sua adesione fu precedente a quella di Zatanna, che fu il quindicesimo membro. Sia Zatanna che Hawkwoman divennero amiche intime fin da \"Hawkman\" vol. 2 n. 4.\nCome Shiera, lavor\u00f2 inizialmente come segretaria di Carter, per diventare poi co-direttore del Museo di Midway City. Ebbe una sorta di rivalit\u00e0 con la naturalista del museo Mavis Trent, che aveva occhi sia per Hawkman che per Carter Hall.\nSuccessivamente, Thanagar si stabil\u00ec come dittatura militare atta a conquistare altri pianeti. Hawkman ed Hawkwoman sventarono il piano di Thanagar di invadere la Terra, distruggendo la loro stessa nave spaziale nel farlo. Hawkman ed Hawkwoman rimasero sulla Terra, riconosciuti come traditori da tutti su Thanagar. Aiut\u00f2 poi suo marito a superare la colpa per le morti che caus\u00f2 in battaglia.\nDopo gli eventi della miniserie \"Crisi sulle Terre infinite\", le storie di Terra-1 e Terra-Due si fusero in una singola storia. Come risultato, sia la versione della Golden Age che quella della Silver Age di Hawkman e di Hawkgirl/Hawkwoman vivevano sulla stessa Terra. Inizialmente, gli Hawkman e Hawkwoman della Silver Age mantennero inalterata la loro continuit\u00e0. Portarono Superman su Krypton (ora un pianeta fatto di gas), su unirono alla Justice League International, si allearono con Atomo, e aiutarono Animal-Man a disinnescare una bomba Thanagariana durante l\"'Invasione!\". Tuttavia, la DC invert\u00ec questa decisione e rinnov\u00f2 la continuit\u00e0 di Hawkman dopo la miniserie \"Hawkworld\" del 1989. Originariamente, \"Hawkworld\" rinarrava le origini dell'Hawkman e della Hawkwoman della Silver Age, ma dopo il suo successo, la DC lanci\u00f2 la serie mensile \"Hawkworld\" ambientata nel presente, risultando un completo rinnovamento della continuit\u00e0 di Hawkman. Facendo cos\u00ec, comparirono numerosi errori di continuit\u00e0 intorno alla Justice League di Hawkman ed Hawkwoman che andavano sistemati.\nSharon Parker.\nAnni prima degli eventi narrati nella storia \"Invasione\", Fel Andar, una spia ibrida Umana-Thanagriana, fu inviato sulla Terra per infiltrarsi tra gli umani. Mentre si trovava sulla Terra, incontr\u00f2 una donna terrestre, Sharon Parker, che presto avrebbe dato vita a Charles Parker - poi Golden Eagle.\nQuando Charles comp\u00ec quattro anni, Thanagar chiam\u00f2 Andar in servizio attivo, cos\u00ec si un\u00ec alla Justice League International affermando di essere il figlio di Carter e Shiera Hall, Carter Hall Jr. Andar non disse mai nulla di Charles all'Impero Thanagariano, cos\u00ec fecero il lavaggio del cervello a Sharon, costringendola ad assumere l'identit\u00e0 di Hawkwoman Sharon Hall, moglie di Carter Hall Jr.\nQuando Sharon seppe della sua mascherata espose la verit\u00e0 a J'onn J'onzz e Maxwell Lord. Confrontato da entrambi, Andar fugg\u00ec su Thanagar ma non prima di aver assassinato Sharon per il suo tradimento.\nShayera Thal.\nShayera Thal II \u00e8 la figlia illegittima di Shayera Thal I e Andar Pul, Amministratore della Protezione Thanagariana e amico intimo del padre di Shayera I, Thal Provis. Andar Pul sedusse l'allora tredicenne Shayera I, e la sua gravidanza divenne uno scandalo politico che minacci\u00f2 di sospendere le attivit\u00e0 politiche di suo padre. Come risultato, Shayera II fu abbandonata nel Downside, un ghetto Thanagariano, da sua madre poco dopo la sua nascita.\nQuando comp\u00ec dieci anni, conobbe l'insigne Wingman Katar Hol durante la sua prima missione nei ghetti Thanagariani. Sua madre venne uccisa in un bombardamento terroristico.\nQuando Shayera perse il suo guardiano del Downside come risultato di un'azione politica, fu inviata in un orfanotrofio alle High Towers. Qui fu trovata e adottata da Thal Provis, la cui rabbia per la perdita della sua stessa figlia lo port\u00f2 alla ricerca di sua nipote. Lei scopr\u00ec che Provis era veramente suo nonno solo molto tempo dopo.\nRaggiunta l'et\u00e0 adulta, Shayera divenne un membro degli Wingmen e incontr\u00f2 Katar Hol di nuovo. Lo aiut\u00f2 a fermare lo spaccio di droga di Byth.\nAgli inizi degli anni novanta, i partner poliziotti Katar Hol e Shayera Thal giunsero sulla Terra (dopo il tentativo di conquista della Terra da parte di Thanagar) con la missione di catturare il criminale mutaforma Thanagariano Byth. Erano parte di una forza che utilizzava l'aquila come simbolo, e avevano un'imbracatura compresa di ali che gli permetteva di sconfiggere la gravit\u00e0. Insieme combatterono il crimine sulla Terra e la corruzione su Thanagar per qualche tempo, infine innamorandosi e decidendo di rimanere sulla Terra e costruirsi una vita l\u00ec, piuttosto che ritornare sul loro pianeta. Poi, giunsero gli eventi di \"Ora zero\", dove Katar fu fuso insieme a Carter e Shiera Hall in una nuova versione di Hawkman, che fu poi posseduta da una creatura rossa nota come l'Aquila Avatar. Fondamentalmente cambiato, tagli\u00f2 di netto la sua relazione con Shayera, e si ritir\u00f2 dal mondo supereroistico per diventare un poliziotto a Detroit. Il \"nuovo\" Hawkman ebbe delle avventure per un breve periodo, finch\u00e9 non impazz\u00ec e mandato nel Limbo.\nPoco dopo di ci\u00f2, Kendra Saunders divenne la nuova Hawkgirl, e Carter Hall, l'Hawkman originale, venne resuscitato. Shayera lo incontr\u00f2 durante la sua battaglia finale contro Byth quando le tre Aquile, aiutate da Animal-Man, sconfissero il criminale Thanagariano una volta per tutte.\nNella miniserie \"Rann-Thanagar War\", Shayera Hall ricomparve come soldato reintegrato nell'armata Thanagariana, vista per l'ultima volta mentre combatteva con la forza invasiva di Polara. Consider\u00f2 i rinati Hawkman Carter Hall e Hawkgirl Kendra Saunders amici su Thanagar, ma arrabbiandosi con il loro alleato Adam Strange, incolpando la scienza Ranniana per la distruzione del suo pianeta d'origine. Nonostante ci\u00f2, serv\u00ec con riluttanza al suo fianco come alleata in armata durante la guerra.\nIn \"Rann-Thanagar War\" n. 5, Shayera fu tradita e assassinata dalla regina Tamaraniana Komand'r. Il suo corpo fu messo sulla traiettoria del sole di Thanagar, Polaris, luogo di riposo della tradizione Thanagariana."}
{"id": "3084881", "revid": "287204", "url": "https://it.wikipedia.org/wiki?curid=3084881", "title": "Ars Aevi", "text": "Ars Aevi (\"Ars Aevi Muzej Savremene Umjetnosti Sarajevo\") \u00e8 un museo di arte contemporanea situato a Sarajevo e ospitato provvisoriamente in un'ala del complesso di Skenderija. Costituito durante la guerra come \"resistenza di cultura\", contiene oltre 120 opere di noti artisti mondiali tra cui Michelangelo Pistoletto, Jannis Kounellis, Joseph Beuys, Braco Dimitrijevi\u0107 e Joseph Kosuth.\nUn nuovo edificio museale per l'Ars Aevi \u00e8 stato progettato da Renzo Piano."}
{"id": "3084882", "revid": "743200", "url": "https://it.wikipedia.org/wiki?curid=3084882", "title": "Cairo Open 1982", "text": "Il Cairo Open 1982 \u00e8 stato un torneo di tennis giocato sul cemento. \u00c8 stata la 15\u00aa edizione del torneo che fa parte del Volvo Grand Prix 1982. Si \u00e8 giocato a Caracas in Venezuela dal 22 al 28 febbraio 1982.\nCampioni.\nSingolare maschile.\n Brad Drewett ha battuto in finale Claudio Panatta 6\u20133, 6\u20133\nDoppio maschile.\n Drew Gitlin / Jim Gurfein hanno battuto in finale Heinz G\u00fcnthardt / Markus G\u00fcnthardt 6\u20134, 7\u20135"}
{"id": "3084884", "revid": "271907", "url": "https://it.wikipedia.org/wiki?curid=3084884", "title": "Museo d'Arte Contemporanea Ars Aevi", "text": ""}
{"id": "3084886", "revid": "1573940", "url": "https://it.wikipedia.org/wiki?curid=3084886", "title": "Bufotes boulengeri", "text": "Il rospo smeraldino africano (Bufotes boulengeri \u00e8 un anfibio anuro della famiglia Bufonidae.\nDistribuzione.\nLa specie \u00e8 presente principalmente nel Nord Africa; la sua presenza in Europa \u00e8 limitata all'isola di Lampedusa con la sottospecie nominale mentre con la sottospecie \"B. b. siculus\" \u00e8 presente in Sicilia e nelle isole di Ustica, Favignana e Pantelleria.\nTassonomia.\nIn uno studio del 2019 vengono considerate due sottospecie:"}
{"id": "3084888", "revid": "271907", "url": "https://it.wikipedia.org/wiki?curid=3084888", "title": "ARS AEVI", "text": ""}
{"id": "3084890", "revid": "256896", "url": "https://it.wikipedia.org/wiki?curid=3084890", "title": "Dipartimenti del Ciad", "text": "I dipartimenti del Ciad sono la suddivisione territoriale di secondo livello del Paese, dopo le regioni, e sono pari a 69. Istituiti nel 1999 come suddivisione di primo livello, contestualmente all'abolizione delle prefetture, nel 2002 sono divenuti la suddivisione di secondo livello, a seguito dell'istituzione delle regioni.\nEvoluzione storica.\nNel 2008 il numero di regioni \u00e8 passato da 18 a 22. Per quanto attiene ai dipartimenti:\nNel 2012 la regione di Ennedi \u00e8 stata scorporata: la regione di Ennedi Orientale ha ricompreso il dipartimento di Wadi Hawar e il nuovo dipartimento di Amdjarass, mentre la regione di Ennedi Occidentale ha incluso i nuovi dipartimenti di Fada e Mourtcha; il dipartimento di Ennedi \u00e8 stato soppresso. Sono stati poi istituiti ulteriori dipartimenti: Barh El Gazel Ovest, Mayo-Binder, Tandjil\u00e9 Centrale, Iriba e M\u00e9gri, questi ultimi due costituiti con la contestuale soppressione del dipartimento di Kob\u00e9.\nNel 2016, infine, sono stati istituiti i dipartimenti di Fouli e di Kaya."}
{"id": "3084891", "revid": "1543377", "url": "https://it.wikipedia.org/wiki?curid=3084891", "title": "Georgetown (Colorado)", "text": "Georgetown \u00e8 un centro abitato (\"town\") degli Stati Uniti d'America, capoluogo della contea di Clear Creek dello Stato del Colorado. Nel censimento del 2000 la popolazione era di 1.088 abitanti.\nQua \u00e8 nato l'attore Arthur Hoyt. \nStoria.\nLa citt\u00e0 fu fondata nel 1859 durante la corsa all'oro di Pike's Peak da George e David Griffith, due cercatori d'oro del Kentucky che installarono col\u00e0 il loro accampamento. L'insediamento si ampli\u00f2 con la scoperta, del 14 settembre 1864, di un giacimento di minerale di argento, da parte di tale James Huff, nel \"canyon\" del passo Argentine, a circa 13\u00a0chilometri di distanza. Negli anni successivi migliaia di miniere furono scavate sulle montagne che circondavano l'accampamento, che si trasform\u00f2 presto in un centro di commerci e intrattenimento per cercatori e minatori. La citt\u00e0 ebbe il riconoscimento ufficiale (\"incorporated\") il 10 gennaio 1868 e pochi mesi dopo divenne capoluogo della contea di Clear Creek, sottraendone la funzione a Idaho Springs. \nGeografia fisica.\nSecondo i rilevamenti dell'United States Census Bureau, Georgetown si estende su una superficie di 2,7 km\u00b2."}
{"id": "3084892", "revid": "525063", "url": "https://it.wikipedia.org/wiki?curid=3084892", "title": "Ubuntu Software Store", "text": ""}
{"id": "3084893", "revid": "287204", "url": "https://it.wikipedia.org/wiki?curid=3084893", "title": "Fushe Bulqize", "text": ""}
{"id": "3084894", "revid": "287204", "url": "https://it.wikipedia.org/wiki?curid=3084894", "title": "Gjorice", "text": ""}
{"id": "3084895", "revid": "115933522", "url": "https://it.wikipedia.org/wiki?curid=3084895", "title": "Jiotto Caspita", "text": "La Jiotto Caspita \u00e8 una concept car biposto a motore centrale disegnata e costruita dalla Dome per la Jiotto Design Inc. nel 1988.\nCaspita I.\nLa Caspita era stata pensata come una F1 stradale. Il progetto originale era di Kunihisa Ito, vice presidente e capo progettista della Jiotto Design Incorporated. Il primo esemplare, equipaggiato con un motore a cilindri contrapposti a 12 cilindri di Motori Moderni, derivato dalla Formula 1 e depotenziato per l'uso stradale, debutta al 28\u00ba Salone dell'automobile di Tokyo nel 1989; la produzione, tuttavia, non prende mai inizio e il progetto si perde, almeno fino al 1990, quando rinasce sotto il nome di Caspita II.\nCome su molte auto sportive, la ripartizione dei pesi era del 40% sull'anteriore e del 60% sul posteriore, cos\u00ec da garantire una corretta dinamica della vettura. La chiusura delle porte ad ala di gabbiano era affidata a un sistema completamente automatico. Gli spoiler anteriore e posteriore erano elettricamente regolabili.\nCaspita II.\nDati gli scarsi successi in gara dei motori boxer 12 cilindri Subaru/Motori Moderni, sulla Caspita II viene montato un pi\u00f9 performante Judd V10 di pari cilindrata.\nTuttavia nel 1993 il progetto Jiotto Caspita viene rimesso in scatola, colpevole la recessione economica globale di quegli anni e il conseguente calo di domanda di Supercars."}
{"id": "3084896", "revid": "287204", "url": "https://it.wikipedia.org/wiki?curid=3084896", "title": "Shupenze", "text": ""}
{"id": "3084898", "revid": "287204", "url": "https://it.wikipedia.org/wiki?curid=3084898", "title": "Fushe Cidhen", "text": ""}
{"id": "3084899", "revid": "287204", "url": "https://it.wikipedia.org/wiki?curid=3084899", "title": "Kala e Dodes", "text": ""}
{"id": "3084900", "revid": "88740", "url": "https://it.wikipedia.org/wiki?curid=3084900", "title": "Caneva (disambigua)", "text": ""}
{"id": "3084902", "revid": "1543377", "url": "https://it.wikipedia.org/wiki?curid=3084902", "title": "Idaho Springs", "text": "Idaho Springs \u00e8 un centro abitato (\"city\") degli Stati Uniti d'America, situato nella contea di Clear Creek dello Stato del Colorado. Nel censimento del 2000 la popolazione era di 1.889 abitanti.\nStoria.\nIdaho springs nacque come accampamento di cercatori d'oro durante la cosiddetta corsa all'oro di Pike's Peak. In particolare il 5 gennaio 1859 tale George A. Jackson trov\u00f2 nel letto di un ruscello emergente da una sorgente calda le prime pepite d'oro. Questi tenne segreta la sua scoperta per alcuni mesi ma quando dovette pagare alcune forniture essenziali, fu necessario pagarle con polvere d'oro, cos\u00ec la voce si diffuse e molti altri cercatori si precipitarono sul posto. Quando l'accampamento divenne un insediamento permanente, gli furono dati diversi nomi quali: \"Sacramento City\", \"Idahoe\", \"Idaho City\" e infine \"Idaho Springs\".\nGeografia fisica.\nSecondo i rilevamenti dell'United States Census Bureau, Idaho Springs si estende su una superficie di 2,7 km\u00b2."}
{"id": "3084903", "revid": "1343317", "url": "https://it.wikipedia.org/wiki?curid=3084903", "title": "Sh\u014dch\u016b", "text": " \u00e8 un distillato originario del Giappone.\nCaratteristiche.\n\u00c8 pi\u00f9 comunemente distillato da orzo, patate dolci o di riso. In genere, contiene il 25% di alcool in volume (pi\u00f9 basso della grappa, del whisky o della vodka ma pi\u00f9 forte del vino). Non \u00e8 raro lo Sh\u014dch\u016b multi-distillato, che \u00e8 pi\u00f9 simile ad un liquore europeo (fino a 35% di alcool in volume), ma in tal caso \u00e8 tradizionalmente miscelato con altre bevande meno o non alcoliche.\nArea di produzione.\nIl distillato ha come area tradizionale di diffusione l'isola di Ky\u016bsh\u016b ma viene oggi prodotto anche in altre localit\u00e0 del Giappone."}
{"id": "3084904", "revid": "287204", "url": "https://it.wikipedia.org/wiki?curid=3084904", "title": "Maqellare", "text": ""}
{"id": "3084905", "revid": "287204", "url": "https://it.wikipedia.org/wiki?curid=3084905", "title": "Qender Tomin", "text": ""}
{"id": "3084906", "revid": "287204", "url": "https://it.wikipedia.org/wiki?curid=3084906", "title": "Selishte", "text": ""}
{"id": "3084908", "revid": "1543377", "url": "https://it.wikipedia.org/wiki?curid=3084908", "title": "Empire (Colorado)", "text": "Empire \u00e8 un centro abitato (\"town\") degli Stati Uniti d'America, situato nella contea di Clear Creek dello Stato del Colorado. Nel censimento del 2000 la popolazione era di 355 abitanti.\nGeografia fisica.\nSecondo i rilevamenti dell'United States Census Bureau, Empire si estende su una superficie di 0,7 km\u00b2."}
{"id": "3084909", "revid": "287204", "url": "https://it.wikipedia.org/wiki?curid=3084909", "title": "Sllove", "text": ""}
{"id": "3084910", "revid": "606039", "url": "https://it.wikipedia.org/wiki?curid=3084910", "title": "Pseudepidalea boulengeri", "text": ""}
{"id": "3084911", "revid": "287204", "url": "https://it.wikipedia.org/wiki?curid=3084911", "title": "Zall Dardhe", "text": ""}
{"id": "3084912", "revid": "287204", "url": "https://it.wikipedia.org/wiki?curid=3084912", "title": "Zall Rec", "text": ""}
{"id": "3084913", "revid": "287204", "url": "https://it.wikipedia.org/wiki?curid=3084913", "title": "Gurre", "text": ""}
{"id": "3084914", "revid": "1543377", "url": "https://it.wikipedia.org/wiki?curid=3084914", "title": "Silver Plume", "text": "Silver Plume \u00e8 un centro abitato (\"town\") degli Stati Uniti d'America, situato nella contea di Clear Creek dello Stato del Colorado. Nel censimento del 2000 la popolazione era di 203 abitanti.\nGeografia fisica.\nSecondo i rilevamenti dell'United States Census Bureau, Silver Plume si estende su una superficie di 0,6 km\u00b2."}
{"id": "3084920", "revid": "287204", "url": "https://it.wikipedia.org/wiki?curid=3084920", "title": "Tubi in calcestruzzo", "text": "I tubi in calcestruzzo sono elementi utilizzati in opere di ingegneria civile.\nClassificazione.\nI tubi in calcestruzzo possono essere classificati per forma geometrica della sezione interna, per tipologia di giunto tra i tubi, per forma esterna o per prestazioni funzionali."}
{"id": "3084921", "revid": "287204", "url": "https://it.wikipedia.org/wiki?curid=3084921", "title": "Xiber", "text": ""}
{"id": "3084922", "revid": "599013", "url": "https://it.wikipedia.org/wiki?curid=3084922", "title": "Downieville-Lawson-Dumont", "text": "Downieville-Lawson-Dumont \u00e8 un centro abitato (\"census-designated place\") degli Stati Uniti d'America, situato nella contea di Clear Creek dello stato del Colorado. Nel censimento del 2010 la popolazione era di 594 abitanti.\nGeografia fisica.\nSecondo i rilevamenti dell'United States Census Bureau, Downieville-Lawson-Dumont si estende su una superficie di 2,2 km\u00b2."}
{"id": "3084924", "revid": "1543377", "url": "https://it.wikipedia.org/wiki?curid=3084924", "title": "St. Mary's (Colorado)", "text": "St. Mary's \u00e8 un centro abitato (\"census-designated place\") degli Stati Uniti d'America, situato nella contea di Clear Creek dello stato del Colorado. Nel censimento del 2000 la popolazione era di 251 abitanti.\nGeografia fisica.\nSecondo i rilevamenti dell'United States Census Bureau, St. Mary's si estende su una superficie di 7,9 km\u00b2."}
{"id": "3084926", "revid": "22475", "url": "https://it.wikipedia.org/wiki?curid=3084926", "title": "Economia della Spagna", "text": "L'Economia della Spagna rientra tra le economie avanzate dell'Europa occidentale.\nI suoi punti di forza sono l'agricoltura, l'allevamento, la pesca, la ricchezza di materie prime e il turismo. Invece i suoi punti di debolezza sono la mancanza di petrolio e le comunicazioni insufficienti.\nEspansione economica e congiuntura in epoca moderna.\nLa politica franchista (rilancio dell'agricoltura, miglioramento della rete dei trasporti, investimenti industriali e apertura al turismo internazionale) diede solo risultati parziali. Uscito dall'isolamento politico ed economico imposto dalla lunga dittatura fascista, il Paese si \u00e8 aperto a degli scambi commerciali internazionali; il vero decollo economico del paese si \u00e8 avuto con l'ingresso nella CEE (1986): il Prodotto interno lordo \u00e8 quasi triplicato tra il 1980 ed il 1992; gli scambi con i partner europei hanno avuto aumenti del 20%; la produttivit\u00e0 industriale \u00e8 cresciuta grazie agli investimenti in beni strumentali; le entrate turistiche in valuta hanno permesso di riequilibrare parzialmente la bilancia dei pagamenti. L'economia ha anche potuto contare sulla nascita di nuove imprese industriali e sull'afflusso di capitali stranieri che, sfruttando il minor costo della mano d'opera rispetto ad altri paesi, hanno avviato iniziative industriali e commerciali. L'ingresso nell'UE e la democrazia hanno inoltre permesso alla Spagna l'apertura verso i mercati esteri e l'espansione delle imprese nei Paesi Latinoamericani, dove la Spagna \u00e8 il primo investitore estero. Si parla perci\u00f2 di \"reconquista econ\u00f3mica\".\nTuttavia, nei primi anni 80, la recessione internazionale ha messo in evidenza difficolt\u00e0 strutturali, in primo luogo la forte dipendenza da capitali stranieri (oltre il 40% delle imprese sono controllate da gruppi inglesi, francesi, tedeschi e italiani). Nel 1992-93 gli investimenti esteri sono calati, aggravando la gi\u00e0 drammatica crisi occupazionale (tasso di disoccupazione del 22% nel 1992), e la peseta ha sub\u00ecto tre svalutazioni.\nA met\u00e0 degli anni novanta \u00e8 invece cominciata una fase di sostenuta crescita economica (incremento annuo del PIL del 3% tra il 1996 e il 2004), che ha interessato soprattutto alcune regioni (Catalogna, Aragona, Navarra, Valencia) e ne ha solo sfiorato altre (Andalusia, Canarie). La Spagna ha continuato la sua crescita economica anche quando il partito governante cambi\u00f2 nel 2005, mantenendo una solida crescita del PIL durante il primo mandato di Jos\u00e9 Luis Rodr\u00edguez Zapatero, sebbene fossero evidenti alcuni fondamentali problemi dell'economia spagnola. Secondo il \"Financial Times\", vi era un deficit commerciale enorme della Spagna (che ha raggiunto l'incredibile cifra di 10% del PIL del paese nell'estate del 2008) e una \"perdita di competitivit\u00e0 nei confronti dei suoi principali partner commerciali\". Nel decennio che va dal 1998 al 2008, l'economia iberica \u00e8 stata tra le pi\u00f9 dinamiche nell'eurozona.\nCrisi del 2008-2014.\nIl boom economico ha segnato, durante i primi mesi del 2008, una forte battuta d'arresto, a seguito della crisi di alcuni settori industriali e in primo luogo di quelli legati all'edilizia, trainanti per la crescita economica del Paese, diminuita in un anno di quasi di 2 punti percentuali. La tendenza si \u00e8 confermata nel 2009, durante il quale il PIL \u00e8 diminuito del 3,6%.\nDurante il terzo trimestre del 2008 il PIL nazionale si \u00e8 contratto per la prima volta in 15 anni e, nel febbraio 2009, \u00e8 stato confermato che la Spagna, insieme ad altre economie europee, era ufficialmente entrata in recessione. Tuttavia, ancora nel 2008 il totale del debito pubblico spagnolo rispetto al totale del PIL era ben al di sotto della media europea, e in effetti il bilancio statale era in attivo.\nNel dicembre 2009 al paese iberico \u00e8 stato attribuito il primo posto nel Misery Index di \"Moody's\", classifica costruita sommando disoccupazione (19,1% nel 2009) e rapporto deficit/pil (10,1%): la Spagna, con 30 punti, \u00ab\u00e8 il paese pi\u00f9 a rischio d'Europa\u00bb (anche pi\u00f9 di Grecia, Lettonia e Lituania) ed \u00e8 entrata nella lista dei \"sorvegliati speciali\" Ue. La grande recessione mondiale ha avuto infatti effetti disastrosi sull'economia spagnola: il rapporto debito pubblico/Pil \u00e8 passato dal 34% del 2007 al 67% del 2009, i debiti di famiglie e imprese sono schizzati al 177% del Pil, i disoccupati sono arrivati a quota 4 milioni (la disoccupazione \u00e8 passata dall'8,3% del 2007 al 19,1% del 2009). Secondo l'economista turco Nouriel Roubini \u00abla Spagna rischia di sperimentare una crescita zero per un decennio, come \u00e8 successo al Giappone\u00bb, mentre per lo statunitense Michael Spence (premio Nobel per l'economia nel 2001) \u00abla Spagna deve, temo, aspettarsi un periodo di crescita molto lenta, e di serie difficolt\u00e0 interne\u00bb.\nLa disoccupazione in Spagna ha raggiunto nel 2010 il 20,33%, il dato pi\u00f9 alto dal 1997. Secondo l'istituto nazionale di Statistica, rispetto al 2009, il numero dei disoccupati \u00e8 cresciuto a quota 4,69 milioni. Il 2010 \u00e8 diventato cos\u00ec il quarto anno consecutivo di aumento della disoccupazione nel Paese iberico.\nNel secondo trimestre del 2011, il debito pubblico \u00e8 aumentato al 65,2% del PIL, il massimo degli ultimi 14 anni, rimanendo tuttavia ancora basso rispetto ad altri paesi europei, come la Grecia (160% del PIL nel 2010), l'Italia (119% nel 2010), la Francia (81,7% nel 2010) e la Germania (83,2% nel 2010).\nIl 29 luglio 2011, a seguito della pesante crisi economico-finanziaria e della speculazione che ha travolto il Paese, il Primo ministro spagnolo Jos\u00e8 Zapatero ha comunicato l'intenzione di indire elezioni anticipate, previste per il 20 novembre 2011 e vinte poi dal leader popolare Mariano Rajoy.\nA fine 2011, il debito pubblico spagnolo ha toccato il suo record, raggiungendo il 68,5% del Pil: si tratta del massimo mai raggiunto dal 1995. Nel primo trimestre del 2012, il rapporto fra debito pubblico spagnolo e Pil \u00e8 cresciuto del 5,36% toccando il record storico al 72,1% del Pil.\nNel primo trimestre 2012 il tasso di disoccupazione in Spagna \u00e8 salito al nuovo livello record di 5.639.500 persone, pari al 24,44% della popolazione attiva, ai massimi dal 1994 e record anche a livello europeo e dell'area OCSE. \u00c8 inoltre previsto che, per i mesi successivi, la situazione continui a peggiorare, soprattutto a causa dell'impatto delle drastiche misure di taglio della spesa pubblica avviate per ridurre il deficit e centrare l'obiettivo del 5,3% rispetto al Pil, imposto per l'anno in corso da Bruxelles. Alla Spagna spetta anche il record negativo della disoccupazione giovanile nell'Unione europea: a maggio 2012 i giovani sotto i 25 anni senza un lavoro erano in Spagna il 52,1%, contro il 22,7% della Ue-27 e il 22,6% della Ue-17 (zona euro).\nIl 14 giugno 2012 \"Moody's\" ha tagliato il rating della Spagna di tre gradini, da A3 a Baa3 e l'ha messa sotto osservazione per un possibile ulteriore declassamento. La decisione, spiega l'agenzia di rating, \u00e8 dettata da diversi fattori, tra cui la decisione del governo spagnolo di chiedere 100 miliardi di euro di prestito per ricapitalizzare il sistema bancario, che aumenter\u00e0 il debito pubblico del Paese. Il governo spagnolo, si legge nella nota, ha un accesso al mercato finanziario \"molto limitato\" e la debolezza finanziaria dell'economia spagnola comporta \"preoccupazioni molto serie\" sulle ragionevoli aspettative di crescita dei prossimi anni.\nLa crisi bancaria in Spagna e il declassamento del suo debito sovrano hanno spinto i rendimenti dei titoli di stato iberici a 10 anni ad un rendimento che sfiora il 7% annuo e che \u00e8 considerato un punto di non ritorno sulla strada del default (in quanto proprio il superamento della soglia del 7% per gli interessi sul debito pubblico aveva innescato i piani di salvataggio a favore di Grecia, Irlanda e Portogallo): il 18 giugno 2012 lo spread (differenziale di rendimento) tra i Bonos e i Bund tedeschi \u00e8 volato a 573 punti e quello con i Btp italiani a 104, con i tassi decennali sul debito spagnolo al 7,09% annuo; si tratta del massimo storico dall'introduzione dell'euro (nel pomeriggio lo spread dei titoli decennali spagnoli aveva addirittura raggiunto i 588 punti base, con un rendimento del 7,28%).\nL'11 luglio 2012, per fronteggiare la crisi, il governo Rajoy vara nuove imponenti misure di austerit\u00e0: soppressione gi\u00e0 a partire dal 2012 delle tredicesime agli statali, che avranno anche meno giorni di ferie e meno permessi sindacali, riduzione del sussidio di disoccupazione al 50% della retribuzione, tagli al sistema pensionistico e ai ministeri, aumento del 3% dell'Iva dal 18 al 21% e quella ridotta dall'8% al 10%.\nGioved\u00ec 11 ottobre 2012 \"Standard &amp; Poor's\" ha annunciato di aver tagliato il rating della Spagna di ben due scalini, da BBB+ a BBB- (ovvero l'ultimo livello considerato \"Investment Grade\" e sotto il quale c'\u00e8 la qualit\u00e0 da \"junk bond\", ovvero titoli spazzatura) con outlook negativo. La valutazione di S&amp;P \u00e8 diventata cos\u00ec uguale a quella di \"Moody\u2019s Investor Service\", che ha tuttavia messo Madrid sotto osservazione per un possibile downgrade a \"junk\". Secondo S&amp;P \"l'attuale deterioramento delle condizioni economiche e finanziarie potrebbe aumentare i rischi fiscali nel breve-medio termine, prima che le riforme fiscali a sostegno della crescita siano radicate\".\nLa disoccupazione in Spagna \u00e8 aumentata ancora nel terzo trimestre, raggiungendo il 25,02% della popolazione attiva (uno spagnolo su quattro); alla fine del mese di settembre, secondo i dati diffusi la mattina del 26 ottobre 2012 dall'Istituto Nazionale di Statistica, i disoccupati sono saliti a 5.778.000, vale a dire 85.000 in pi\u00f9 rispetto al trimestre precedente. \u00c8 il livello pi\u00f9 alto dal 1976 e dal ritorno della democrazia nel paese dopo la morte di Francisco Franco.\nDai dati resi noti da Eurostat il 31 ottobre emerge che in Spagna pi\u00f9 di una persona su quattro \u00e8 senza lavoro: il tasso di disoccupazione \u00e8 salito a settembre 2012 al 25,8% dal 25,5% di agosto (dato peraltro rivisto marcatamente in rialzo dal 24,4%); un anno prima era al 22,4%. Anche per i giovani con meno di 25 anni la situazione continua a essere nera: i senza lavoro sono pi\u00f9 di 1 su 2, e sono saliti dal 53,8% di agosto al 54,2% di settembre.Il segretario generale dell'Organizzazione per la cooperazione e lo Sviluppo Economico (Ocse), \u00c1ngel Gurr\u00eda, \u00e8 venuto a Madrid il 29 novembre per illustrare il rapporto pubblicato quel giorno dall'organismo, evidenziando il peggioramento delle previsioni dell'economia spagnola per il 2013 (-1,3% del Pil) e per il 2014 (-1,4%), e di una timida crescita solo nel 2015 (+0,5%). Prospettive drammatiche sul fronte dell'occupazione, dove l'organismo stima un tasso medio del 26,9% per il 2013, vale a dire oltre 6,4 milioni di disoccupati. Dal rapporto Eurostat reso noto il 30 novembre, \u00e8 emerso che la Spagna continua ad avere il triste primato europeo di disoccupati, con dati in costante crescita: 26,2% a ottobre (con il 55,9% dei giovani fino a 25 anni senza lavoro).\nSecondo i dati diffusi il 3 dicembre 2012 dalla Banca di Spagna il debito pubblico spagnolo nel terzo trimestre dell'anno ha superato gli 817,4 miliardi di euro, pari al 15,4% in pi\u00f9 su base annua: si tratta del massimo storico in termini assoluti e del livello pi\u00f9 alto in relazione al Prodotto interno lordo da un secolo ad oggi. \u00c8 inoltre previsto che peggiori nel quarto trimestre per gli aiuti alla ricapitalizzazione delle banche: secondo le ultime previsioni della Ocse, nel 2013 il debito pubblico spagnolo superer\u00e0 per la prima volta la barriera del 100% del Pil, fino a 1,06 biliardi di euro.\nIl 27 febbraio 2013 il premier spagnolo Mariano Rajoy ha comunicato che il rapporto tra deficit e Pil in Spagna nel 2012 si \u00e8 attestato al 6,7%, facendo peggio di quanto aveva programmato il governo, che aveva come obiettivo di stabilit\u00e0 fissato con Bruxelles un rapporto al 6,3%.\nIl 25 aprile 2013 l'Istituto nazionale di statistica ha reso noto che nel primo trimestre 2013 il tasso di disoccupazione ha raggiunto un nuovo massimo storico al 27,2% e che per la prima volta nella storia democratica del Paese ci sono pi\u00f9 di sei milioni di disoccupati - 6,2 milioni secondo i dati ufficiali.\nLa Spagna ha terminato il 2014 con un debito pubblico di 1.033,958 miliardi di euro, pari al 98,10% del Pil, superiore all'obiettivo per l'intero anno fissato al 97,6% del Pil. Alla fine del primo trimestre 2015, la Grecia rimane del paese debito relativo alla dimensione della sua economia, con un rapporto di 168,8% del PIL, prima del 135,1% in Italia e 129,6% Portogallo. Alla fine del primo trimestre del 2015, in Spagna, si classifica come il sesto paese pi\u00f9 indebitato della zona euro, rispetto al 97,7% nel quarto trimestre del 2014 e 94,9% di un anno prima. La Grecia rimane il paese del debito in rapporto alla dimensione della sua economia, con un rapporto di 168,8% del PIL, davanti a Italia 135,1% e 129,6% in Portogallo.\nA marzo 2016 il debito pubblico super\u00f2 il valore del Pil, attestandosi al 100,5%, per poi salire ulteriormente al 100,9% (in valore assoluto 1.107 miliardi) a giugno, segnando un nuovo massimo assoluto da quando esistono serie statistiche ufficiali sulla contabilit\u00e0 nazionale.\nPer buona parte dell'ultimo decennio, la Spagna era l'estremo esempio di sanguinamento economico, le sue impressionanti cifre di disoccupazione, che al punto pi\u00f9 alto raggiunsero il 26% della popolazione economicamente attiva, rappresentano un chiaro segno del Che \u00e8 stato immerso nel paese combinando gli effetti della scoppio della bolla immobiliare con quelli della crisi finanziaria globale.\nTuttavia, il consenso generale \u00e8 che la riconfigurazione economica della Spagna \u00e8 un fattore chiave per stimolare la crescita. Un decennio fa, il paese ha subito un'irreparabile dipendenza dal settore delle costruzioni, che dipendeva dal credito; Quando la bolla scoppi\u00f2, le conseguenze erano devastanti e lasciarono le banche all'orlo del crollo a causa del loro cattivo portafoglio crediti.\nNel 2017, la quota del settore delle costruzioni \u00e8 la met\u00e0 della cifra rappresentata prima nell'economia spagnola. Le esportazioni sono aumentate da quasi un quarto a circa un terzo dell'economia nazionale. I dati ufficiali pi\u00f9 recenti mostrano che l'economia della nazione \u00e8 di nuovo in una situazione simile a quella che aveva prima della crisi. Sembra che una delle peggiori catastrofi economiche in Europa dopo la seconda guerra mondiale sia finita.\nPandemia di Covid-19 (2020-2022).\nL\u2019economia spagnola, tra tutte quelle dell\u2019Unione Europea, \u00e8 stata quella maggiormente colpita dagli effetti della pandemia di COVID-19. Nel 2020, il Pil della Spagna ha subito una recessione del 10,8%, ben oltre la media dei 27 Paesi dell'UE (-6,1%) e dell'eurozona (-6,5%). Tale andamento si spiega poich\u00e9 il sistema produttivo spagnolo dipende molto dai servizi e in particolare dal turismo, che nel 2019 contava per il 12,4% del Pil e il 12,9% dell\u2019occupazione e che nel 2020 ha subito una brusca frenata soprattutto per quanto riguarda gli arrivi dall\u2019estero (i ricavi si sono ridotti del 50% rispetto al 2019, per una perdita complessiva di 300 miliardi di euro). A preoccupare \u00e8 soprattutto l\u2019incremento del debito pubblico, che \u00e8 salito fino a raggiungere un nuovo record\u02d0 secondo la Banca centrale del Paese iberico, a marzo 2021 esso era cresciuto fino a sfiorare il valore di 1.400 miliardi di euro, una cifra corrispondente al 125,3% del Pil; si tratta di un incremento del 13,7% rispetto a marzo 2020 e dell' 1,9% rispetto a febbraio 2021.\nPunti di forza dell'economia spagnola.\nTuttavia, la crisi ha evidenziato anche alcuni dei punti di forza dell'economia spagnola: il settore finanziario in generale ha mostrato una robustezza notevole nel contesto della crisi di mutui subprime; un'altra caratteristica \u00e8 l'espansione delle aziende spagnole in tutto il mondo, soprattutto in America Latina e Asia (in particolare Cina e India).\nD'altra parte la Spagna, nonostante la crisi, ha una posizione di rilievo in diverse aree di innovazione come le energie rinnovabili, il settore farmaceutico, le bio-tecnologie, i trasporti e le piccole e medie industrie di alta tecnologia, che sono consolidati punti di forza per iniziare un recupero e cambiare le basi del modello economico.\nDiverse societ\u00e0 spagnole sono leader mondiali, quali Iberdrola, aziende tecnologiche quali Telef\u00f3nica, Abengoa, Movistar, Gamesa, Indra, Hisdesat, costruttori di treni come il CAF, Talgo, multinazionali come l'azienda tessile Inditex, le compagnie petrolifere come la Repsol; le sei maggiori societ\u00e0 di infrastrutture di trasporto al mondo sono spagnole come Ferrovial, Acciona, ACS, OHL e FCC\nEsportazioni.\nNel 2012 le esportazioni spagnole sono aumentate del 3,8% a 222,643.9 milioni di euro, la cifra migliore della serie storica. Nel 2010 le esportazioni sono cresciute del 17,4%, attestandosi a 185,8 miliardi di euro e recuperando i livelli pre-crisi, secondo i dati diffusi dal Ministero delle Attivit\u00e0 Produttive, con un contributo di 1,1 punti percentuali alla crescita del Prodotto Interno Lordo (PIL), stabilizzando l'economia spagnola rispetto alla recessione del 2009. Il settore delle esportazioni ha recuperato a livelli pre-crisi, secondo i dati diffusi dal Ministero delle Attivit\u00e0 Produttive. Il miglioramento delle esportazioni, tra cui esportazioni verso i paesi emergenti, ha permesso il deficit commerciale si riduce notevolmente. Nel 2012, la Spagna \u00e8 tra i paesi con la pi\u00f9 alta crescita complessiva delle esportazioni, secondo le previsioni dell'OCSE. L'istituzione internazionale mette la Spagna al quinto posto nella classifica, con le esportazioni stimati di beni e servizi del 9,9%.\nDeficit commerciale della Spagna \u00e8 diminuito fino a ottobre 2011, del 1,9% a \u20ac 3.632.000, ha annunciato il Ministero dell'Economia. I maggiori incrementi sono stati registrati nelle esportazioni di beni strumentali, che sono aumentati del 14,8% rispetto ai primi dieci mesi del 2010 e nel settore automotive, con un aumento del 14,3% in un anno. La Spagna ha registrato un surplus commerciale negli scambi con l'Unione europea (UE), 3.043 milioni di euro nei primi dieci mesi dell'anno. Mentre il consumo domestico rimane instabile, la Spagna \u00e8 rafforzata dalle sue esportazioni, e in crescita, nonostante il rallentamento globale.\nProdotto interno lordo e sua composizione.\nNonostante la crisi, la Spagna \u00e8 oggi la decima potenza economica mondiale (dietro a Stati Uniti, Giappone, Cina, India, Germania, Gran Bretagna, Francia, Italia e Brasile), con un PIL totale di oltre 1400 miliardi di dollari (2007).\nLe attivit\u00e0 economiche del paese hanno il loro baricentro nella citt\u00e0 di Barcellona e nella corrispondente regione della Catalogna, la quale, grazie alla sua posizione geografica privilegiata, vicino alle altre grandi potenze Europee (quindi luogo di transito obbligatorio di tutti i traffici via terra da e per la Spagna) e affacciata sul Mediterraneo (Barcellona \u00e8 infatti il maggior porto del paese), \u00e8 caratterizzata da un'economia estremamente avanzata e competitiva su scala internazionale, tanto che la regione stessa fa parte dei \"Quattro motori d'Europa\".\nLa composizione del Prodotto interno lordo spagnolo \u00e8 la seguente:\nTurismo.\nIl turismo \u00e8 la maggiore fonte di entrate in Spagna, che negli ultimi anni si \u00e8 affermata come la terza potenza al mondo del settore dopo Francia e Stati Uniti.\nI luoghi pi\u00f9 visitati dai turisti stranieri sono, secondo le ultime statistiche del settore (relative all'anno 2006): la Catalogna, le Baleari e l'Andalusia, mentre il turismo nazionale predilige (nell'ordine): l'Andalusia, la Catalogna e la Comunit\u00e0 Valenciana.\nLa Spagna \u00e8 il terzo paese al mondo (dopo Italia e Cina) per la presenza di siti dichiarati Patrimonio dell'umanit\u00e0 dall'UNESCO.\nFra le citt\u00e0 sono particolarmente frequentate: la capitale, Barcellona, Santiago di Compostela (molti percorrono il famoso cammino), e le citt\u00e0 d'arte andaluse (Siviglia, Malaga, Cordova, Granada ecc.) e castigliane (Toledo, Segovia, ecc.). La citt\u00e0 castigliana di Salamanca, infine, \u00e8 ben nota come destinazione tra coloro che vogliono apprendere la lingua spagnola, in quanto sede della pi\u00f9 antica universit\u00e0 della nazione ancora esistente e di numerose scuole per stranieri.\nVale la pena ricordare che in Spagna il turismo (sia straniero che nazionale) \u00e8 in massima parte \"playero\", ha cio\u00e8 come meta principale le coste e le spiagge, soprattutto del Mediterraneo. Fra queste ultime sono particolarmente frequentate la Costa Brava, la Costa Dorada, la Costa del Azahar, la Costa Blanca, la Costa del Sol e le spiagge delle Baleari."}
{"id": "3084927", "revid": "743200", "url": "https://it.wikipedia.org/wiki?curid=3084927", "title": "Monterrey Grand Prix 1982", "text": "Il Monterrey Grand Prix 1982 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo che fa parte del Volvo Grand Prix 1982. Si \u00e8 giocato a Monterrey in Messico dal 22 al 28 febbraio 1982.\nCampioni.\nSingolare maschile.\n Jimmy Connors ha battuto in finale Johan Kriek 6-2 3-6\nDoppio maschile.\n Victor Amaya / Hank Pfister hanno battuto in finale Tracy Delatte / Mel Purcell 6-3, 6-7, 6-3"}
{"id": "3084930", "revid": "767487", "url": "https://it.wikipedia.org/wiki?curid=3084930", "title": "Brussels Indoor 1982", "text": "Il Brussels Indoor 1982 \u00e8 stato un torneo di tennis giocato sul cemento indoor. \u00c8 stata la 3\u00aa edizione del Brussels Indoor, che fa parte del Volvo Grand Prix 1982. Si \u00e8 giocato a Bruxelles in Belgio dall'8 al 14 marzo 1982.\nCampioni.\nSingolare maschile.\n Vitas Gerulaitis ha battuto in finale Mats Wilander 4\u20136, 7\u20136, 6\u20132\nDoppio maschile.\n Pavel Slo\u017eil / Sherwood Stewart hanno battuto in finale Tracy Delatte / Chris Dunk 6\u20134, 6\u20137, 7\u20135"}
{"id": "3084932", "revid": "767487", "url": "https://it.wikipedia.org/wiki?curid=3084932", "title": "Conejos", "text": "Conejos \u00e8 un centro abitato (area non incorporata) degli Stati Uniti d'America, capoluogo di contea della contea di Conejos dello Stato del Colorado. Nel censimento del 2000 la popolazione era di 1.200 abitanti.\nGeografia fisica.\nSecondo i rilevamenti dell'United States Census Bureau, Conejos si estende su una superficie di km\u00b2."}
{"id": "3084933", "revid": "36426", "url": "https://it.wikipedia.org/wiki?curid=3084933", "title": "Cartone di Burlington House", "text": ""}
{"id": "3084935", "revid": "466539", "url": "https://it.wikipedia.org/wiki?curid=3084935", "title": "Manassa", "text": "Manassa \u00e8 un centro abitato (\"town\") degli Stati Uniti d'America, situato nella contea di Conejos dello Stato del Colorado. Nel censimento del 2000 la popolazione era di 1.042 abitanti.\nGeografia fisica.\nSecondo i rilevamenti dell'United States Census Bureau, Manassa si estende su una superficie di 2,4 km\u00b2.\nStoria.\nManassa \u00e8 la cittadina che ha dato i natali al campione del mondo di pugilato statunitense dal 1919 al 1926 Jack Dempsey."}
{"id": "3084936", "revid": "33689", "url": "https://it.wikipedia.org/wiki?curid=3084936", "title": "Maroie de Dregnau de Lille", "text": "Della sua opera ci resta una singola strofa di un'unica canzone, \"Mout m'abelist quant je voi revenir\", comprensiva di notazione musicale, incluse nel manoscritto \"F-Pn\" f.f. 844, f.181. La forma \u00e8 quella tipica dei trovieri, ABABCDE. "}
{"id": "3084939", "revid": "1543377", "url": "https://it.wikipedia.org/wiki?curid=3084939", "title": "La Jara (Colorado)", "text": "La Jara \u00e8 un centro abitato (\"town\") degli Stati Uniti d'America, situato nella contea di Conejos dello Stato del Colorado. Nel censimento del 2000 la popolazione era di 877 abitanti.\nGeografia fisica.\nSecondo i rilevamenti dell'United States Census Bureau, La Jara si estende su una superficie di 0,9 km\u00b2."}
{"id": "3084940", "revid": "110157", "url": "https://it.wikipedia.org/wiki?curid=3084940", "title": "ATP Linz", "text": "L'ATP Linz \u00e8 stato un torneo di tennis. Ha fatto parte del Grand Prix nel 1979 e dal 1981 al 1982 e dell'ATP Challenger Series nel 1980. Si \u00e8 giocato a Linz in Austria su campi in varie superfici."}
{"id": "3084941", "revid": "729019", "url": "https://it.wikipedia.org/wiki?curid=3084941", "title": "Louis Faidherbe", "text": "Biografia.\nInfanzia e formazione.\nDopo essersi diplomato all\"'\u00c9cole polytechnique\", Faidherbe entr\u00f2 nel genio militare nel 1840, e tre anni dopo fu inviato in Algeria dove rimase fino al 1846. Un anno dopo fu inviato a Guadalupa, dove il suo carattere e i non nascosti sentimenti repubblicani gli misero contro i coloni e gli ufficiali superiori, tanto che nel 1849 fu rimandato in Algeria. Qui, dopo aver ottenuto il suo primo comando indipendente, ricevette elogi e la nomina a cavaliere della Legion d'Onore dopo un periodo di servizio a Kabylie.\nIl 1852 segn\u00f2 il trasferimento in Senegal in qualit\u00e0 di direttore del genio. Due anni dopo arriv\u00f2 la promozione a maggiore e la nomina a governatore della colonia. Si mostr\u00f2 subito preoccupato per la crescente potenza del leader islamico \u02bfUmar Tal, che minacciava i confini, pertanto pass\u00f2 all'offensiva: una serie di campagne vittoriose (alcune delle quali condotte senza l'approvazione del governo a Parigi) gli permise di sconfiggere le trib\u00f9 moresche del nord e di spingere 'Umar Tal oltre il fiume Senegal, assicurandosi inoltre il controllo di parte dell'attuale Gambia. Grazie a tutto ci\u00f2, nel 1861 il Senegal era il centro dell'Africa Occidentale Francese.\nPolitiche coloniali.\nFaidherbe guard\u00f2 con rispetto e ammirazione la popolazione africana e la sua tradizione. Contrario ad ogni forma di schiavismo, cerc\u00f2 di migliorare le trib\u00f9 locali senza distruggerle per dare alla Francia autentici cittadini.\nIl suo scopo finale era quello di fare del Senegal il centro dell'Impero coloniale francese in grado di spodestare il Raj Britannico dai commerci; fond\u00f2 Dakar, incoraggi\u00f2 lo sviluppo delle fattorie e pose le basi di un avamposto diventato oggi Kaolack.\nDopo un altro periodo passato in Algeria, Faidherbe ritorn\u00f2 a governare il Senegal nel 1863. Propose al governo centrale di autorizzare spedizioni militari ad est del fiume Niger fino a Timbuct\u00f9 e oltre, ma non arriv\u00f2 mai l'approvazione a causa dei costi elevati dell'impresa.\nIl ritorno in Francia.\nIl governatore lasci\u00f2 il Senegal nel 1865 per far ritorno in Algeria. Dato l'andamento sfavorevole della guerra franco-prussiana, fu richiamato in patria e gli venne affidato il comando dell'esercito \"del Nord\" nel dicembre 1870. Faidherbe cap\u00ec che ormai la situazione era disperata, ma serv\u00ec comunque la neonata terza Repubblica francese combattendo la battaglia dell'Hallue, di Saint-Quentin e di Bapaume.\nA guerra finita, nel 1871, i dipartimenti francesi Passo di Calais, Somme e Nord lo elessero all\"'Assembl\u00e9e nationale\", ma egli si dimise quasi subito a causa del \"modus operandi\" antirepubblicano applicato dalla stessa. Nel 1876 fu sconfitto alle elezioni senatorie ma riusc\u00ec a divenire senatore per il distretto del Nord nel 1879 (un anno dopo arriv\u00f2 la nomina a Grand'Ufficiale della Legion d'onore), carica che mantenne sino al 1888.\nLe fatiche passate in Algeria e nel Senegal, dove tra l'altro mantenne alcuni affari continuando ad esercitare una certa influenza, unite a quelle della campagna contro la Prussia (perse la vista da un occhio) lo accompagnarono sino alla morte, avvenuta il 29 settembre 1889 a Parigi.\nRiconoscimenti.\nA lui \u00e8 intitolato il Ponte Faidherbe che dal 1897 collega l'isola di Saint-Louis, nella foce del fiume Senegal, alla terraferma."}
{"id": "3084944", "revid": "39900", "url": "https://it.wikipedia.org/wiki?curid=3084944", "title": "Jessica Beatrice Fletcher", "text": ""}
{"id": "3084947", "revid": "1305772", "url": "https://it.wikipedia.org/wiki?curid=3084947", "title": "La Jara", "text": ""}
{"id": "3084956", "revid": "1543377", "url": "https://it.wikipedia.org/wiki?curid=3084956", "title": "Economia del Regno Unito", "text": "L'economia del Regno Unito \u00e8 costituita, in ordine decrescente di grandezza, dall'Inghilterra, dalla Scozia, dal Galles e dall'Irlanda del Nord. L'aggregato, sulla base dei tassi di cambio, fa s\u00ec che quella del Regno Unito sia la quinta pi\u00f9 grande economia del mondo e la seconda pi\u00f9 grande in Europa dopo la Germania. Nel 2012 il PIL a prezzi correnti ammontava a circa 2 477 miliardi di $. Il Regno Unito risent\u00ec molto della crisi del 2007.\nStoria.\nLa rivoluzione industriale ebbe inizio proprio nel Regno Unito, concentrata inizialmente su industrie pesanti come la cantieristica, l'estrazione del carbone, la produzione di acciaio e fibre tessili. L'esistenza di un impero coloniale contribu\u00ec alla creazione di un mercato di sbocco oltremare dei prodotti britannici, permettendo al Regno Unito di dominare il commercio internazionale nel XIX secolo. Tuttavia, come per altri paesi industrializzati, il periodo compreso fra le due guerre mondiali segn\u00f2 un'epoca caratterizzata dal declino economico, in cui il paese perse progressivamente il proprio vantaggio competitivo e l'apporto dell'industria pesante and\u00f2 diminuendo lungo tutto il corso del XX secolo. Il settore manifatturiero rimase una parte significativa dell'economia, ma nel 2003 contribuiva solamente a un sesto della produzione nazionale.\nMaterie prime.\nIl paese possiede materie prime energetiche fondamentali per la sua economia, quali carbone e riserve di gas naturale e petrolio, sebbene in continuo declino. Sono stimate oltre 400 milioni di tonnellate di riserve di carbone, e nel 2004 il consumo totale (comprese le importazioni) \u00e8 stato di 61 milioni di tonnellate.\nLe industrie.\nL'industria automobilistica britannica era una parte significativa di questo settore, anche se la sua importanza \u00e8 andata diminuendo con il crollo del Gruppo MG Rover e il passaggio in mano straniera di una parte cospicua del settore. La produzione di aeromobili a uso civile e militare \u00e8 guidata dalla pi\u00f9 grande azienda aerospaziale del Regno Unito, la BAE Systems, e dalla ditta europea EADS, proprietaria dell'Airbus. Rolls-Royce detiene la principale quota del mercato dei motori aerospaziali. L'industria chimica e farmaceutica \u00e8 forte nel Regno Unito, con la seconda e la sesta pi\u00f9 grande azienda farmaceutica (GlaxoSmithKline e AstraZeneca rispettivamente). \nIl terziario.\nIl settore dei servizi \u00e8 cresciuto notevolmente, e rappresenta circa il 80% del contributo al PIL. \nIl settore dei servizi \u00e8 dominato da servizi finanziari, in particolare dal settore bancario e assicurazione. Londra \u00e8 il pi\u00f9 grande centro finanziario con il London Stock Exchange, il London International Financial Futures and Options Exchange, la Lloyd's of London che hanno base in questa citt\u00e0. Londra \u00e8 un importante centro per il commercio internazionale ed \u00e8 tra i leader direzionali dell'economia mondiale (insieme con New York e Tokyo). \nPossiede la pi\u00f9 grande concentrazione di filiali di banche estere di tutto il mondo. Molte societ\u00e0 multinazionali hanno aperto una loro filiale a Londra. La capitale scozzese, Edimburgo, \u00e8 al contempo uno dei grandi centri finanziari d'Europa ed \u00e8 sede della Royal Bank of Scotland Group, una delle pi\u00f9 grandi banche del mondo. \nNel 2007 il debito pubblico del Regno Unito era pari al 44% del PIL. \nL'industria legata alla creativit\u00e0 ha rappresentato il 7% del PIL nel 2005, con una crescita media del 6% su base annua tra il 1997 e il 2005. Per contro il settore agricolo rappresenta solo lo 0,9% del PIL del paese.\nIl turismo.\nIl turismo \u00e8 un settore molto importante per l'economia britannica. Con oltre 27 milioni di turisti arrivati nel 2004, il Regno Unito \u00e8 classificato come il sesto polo di destinazione turistica del mondo, qui troviamo il secondo orologio pi\u00f9 grande del mondo, chiamato Big Ben. Londra, con un margine considerevole, \u00e8 la citt\u00e0 pi\u00f9 visitata al mondo con 15,6 milioni di visitatori nel 2006, stando avanti a Bangkok (10,4 milioni) e a Parigi (9,7 milioni).\nPolitiche economiche.\nDell'economia si occupa il \"Chancellor of the Exchequer\", il Cancelliere dello Scacchiere, titolo storico col quale viene designato il Ministro dell'economia e delle finanze britannico. Negli ultimi anni l'economia britannica \u00e8 stata gestita in conformit\u00e0 con i principi di liberalizzazione del mercato e bassa tassazione e regolamentazione. Dal 1997 la Banca d'Inghilterra \u00e8 stata responsabile della fissazione dei tassi di interesse per conseguire l'obiettivo generale di inflazione fissato dal Cancelliere ogni anno, in modo totalmente indipendente dal Governo, in ottemperanza alle disposizioni comunitarie sulla autonomia delle banche centrali nazionali. Il governo scozzese, previa approvazione del Parlamento scozzese, ha la facolt\u00e0 di variare il tasso di base dell'imposta sul reddito dovuta in Scozia di 3 pence per sterlina, anche se questo potere non \u00e8 ancora stato esercitato.\nImposizione fiscale.\nL'imposizione fiscale nel Regno Unito pu\u00f2 avvenire almeno a due diversi livelli di governo: governo locale e governo centrale (in questo caso la competenza appartiene a un apposito dipartimento statale, l'HM Revenue and Customs). Il governo locale \u00e8 finanziato da contributi di fondi statali, da imposte locali sulle attivit\u00e0 economiche (\"business rates\"), dall'imposta comunale sugli immobili (\"council tax\") e sempre pi\u00f9 da tariffe e addebiti come quelli delle multe per i parcheggi stradali. Le entrate del governo centrale sono principalmente l'imposta sul reddito, i contributi per la previdenza sociale, l'imposta sul valore aggiunto, l'imposta sulle societ\u00e0 e l'accisa sui carburanti.\nMoneta.\nLa moneta del Regno Unito \u00e8 la sterlina britannica, rappresentata dal simbolo \u00a3. La Banca d'Inghilterra \u00e8 la banca centrale, responsabile per l'emissione di valuta. Il Regno Unito ha scelto di non aderire all'euro al lancio della moneta, e il Primo Ministro britannico ha escluso l'adesione nell'immediato futuro. \nNel 2005 pi\u00f9 della met\u00e0 (55%) degli abitanti del Regno Unito erano contrari all'adozione della moneta unica, mentre il 30% era a favore."}
{"id": "3084959", "revid": "767487", "url": "https://it.wikipedia.org/wiki?curid=3084959", "title": "ATP Linz 1982", "text": "L'ATP Linz 1982 \u00e8 stato un torneo di tennis giocato sulla terra battuta. \u00c8 stata la 3\u00aa edizione del torneo che fa parte del Volvo Grand Prix 1982. Si \u00e8 giocato a Linz in Austria dall'8 al 14 marzo 1982.\nCampioni.\nSingolare maschile.\n Anders J\u00e4rryd ha battuto in finale Jos\u00e9 Higueras 6\u20134, 4\u20136, 6\u20134\nDoppio maschile.\n Anders J\u00e4rryd / Hans Simonsson hanno battuto in finale Rod Frawley / Paul Kronk 6\u20132, 6\u20130"}
{"id": "3084960", "revid": "1391549", "url": "https://it.wikipedia.org/wiki?curid=3084960", "title": "Antonito", "text": "Antonito \u00e8 una citt\u00e0 della contea di Conejos, Colorado, Stati Uniti. Al censimento del 2010, la popolazione era di 781 abitanti.\nGeografia fisica.\nSecondo lo United States Census Bureau, ha un'area totale di .\nStoria.\nAntonito nacque come campo di allevamento delle pecore conosciuto come San Antonio Junction, in riferimento alla sua vicinanza ai fiumi Conejos e San Antonio. Quando la Denver &amp; Rio Grande Railroad costru\u00ec la sua linea a sud di Alamosa, la citt\u00e0 fu rinominata in Antonito e divenne una citt\u00e0 importante sulla linea ferroviaria. La citt\u00e0 fu fondata nel 1889. Attualmente non ci sono grandi industrie situate ad Antonito, ma la storica Cumbres &amp; Toltec Scenic Railroad ha un capolinea ad Antonito e l'altro a Chama, Nuovo Messico. La C&amp;TS ha anche strutture di manutenzione e una stazione di smistamento in citt\u00e0.\nSociet\u00e0.\nEvoluzione demografica.\nSecondo il censimento del 2010, la popolazione era di 781 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 67,9% di bianchi, lo 0,8% di afroamericani, il 4,4% di nativi americani, lo 0,1% di asiatici, lo 0,5% di oceanici, il 21,5% di altre razze, e il 4,9% di due o pi\u00f9 etnie. Ispanici o latinos di qualunque razza erano l'85,1% della popolazione."}
{"id": "3084962", "revid": "1543377", "url": "https://it.wikipedia.org/wiki?curid=3084962", "title": "Romeo (Colorado)", "text": "Romeo \u00e8 un centro abitato (\"town\") degli Stati Uniti d'America, situato nella contea di Conejos dello Stato del Colorado. Nel censimento del 2000 la popolazione era di 375 abitanti.\nGeografia fisica.\nSecondo i rilevamenti dell'United States Census Bureau, Romeo si estende su una superficie di 0,6 km\u00b2."}
{"id": "3084963", "revid": "599013", "url": "https://it.wikipedia.org/wiki?curid=3084963", "title": "Marcos T\u00e9bar", "text": "Carriera.\nClub.\nCresciuto nell'AFE, nel 1998 entra nel settore giovanile del .\nDopo esperienze con la squadra B del Real Madrid e con il , dal 2005 al 2007 colleziona 32 presenze e 2 reti nella seconda serie spagnola.\nConta una presenza nella Liga 2008-2009 con la prima squadra del Real Madrid: ha giocato 32' nella sconfitta per 2-1 sul campo dell'Osasuna del 31 maggio 2009, ultima giornata di campionato.\nPer la stagione 2009-2010 passa in prestito al Girona, societ\u00e0 di seconda serie con cui colleziona 9 presenze.\nNell'estate del 2010 il Real Madrid ha ceduto l'intero cartellino del giocatore al Girona per soli 100 euro.\nNazionale.\nNel 2003 \u00e8 sceso per una volta in campo con la Nazionale Under-17 spagnola."}
{"id": "3084964", "revid": "1543377", "url": "https://it.wikipedia.org/wiki?curid=3084964", "title": "Sanford (Colorado)", "text": "Sanford \u00e8 un centro abitato (\"town\") degli Stati Uniti d'America, situato nella contea di Conejos dello Stato del Colorado. Nel censimento del 2000 la popolazione era di 817 abitanti.\nGeografia fisica.\nSecondo i rilevamenti dell'United States Census Bureau, Sanford si estende su una superficie di 3,6 km\u00b2."}
{"id": "3084965", "revid": "287204", "url": "https://it.wikipedia.org/wiki?curid=3084965", "title": "Marcos Tebar", "text": ""}
{"id": "3084967", "revid": "288300", "url": "https://it.wikipedia.org/wiki?curid=3084967", "title": "Marcos T\u00e9bar Ramiro", "text": ""}
{"id": "3084968", "revid": "767487", "url": "https://it.wikipedia.org/wiki?curid=3084968", "title": "Lorraine Open 1982", "text": "Il Lorraine Open 1982 \u00e8 stato un torneo di tennis giocato sul sintetico indoor. Si \u00e8 giocato a Metz in Francia. \u00c8 stata la 4\u00aa edizione del torneo, che fa parte del Volvo Grand Prix 1982. Il torneo si \u00e8 giocato dal 15 al 21 marzo 1982.\nCampioni.\nSingolare maschile.\n Erick Iskersky ha battuto in finale Steve Denton 6\u20134, 6\u20133\nDoppio maschile.\n David Carter / Paul Kronk hanno battuto in finale Matt Doyle / David Siegler 6\u20133, 7\u20136"}
{"id": "3084969", "revid": "288300", "url": "https://it.wikipedia.org/wiki?curid=3084969", "title": "Marcos Tebar Ramiro", "text": ""}
{"id": "3084971", "revid": "92723", "url": "https://it.wikipedia.org/wiki?curid=3084971", "title": "Moniot de Paris", "text": "Una volta si era pensato che fosse vissuto intorno al 1200, ma attualmente questa datazione \u00e8 stata rifiutata. \nMoniot scrisse nove componimenti tuttora esistenti: tre \"pastourelles\", una \"chanson de rencontre\", una \"chanson de la malmari\u00e9e\", e quattro enigmatiche \"rotrouenges\" che non appartengono alla variet\u00e0 del \"grand chant\". Ovunque, la sua opera rappresenta un offuscamento dei confini tradizionali tra i generi. Uno studioso moderno, J. Frappier, si \u00e8 spinto avanti fino a identificare in lui una nuova concezione dell'amor cortese: \"une courtoisie embourgeois\u00e9e\" (una cortesia imborghesita). Moniot rappresenta uno \"stile basso\" o un \"lirismo meno raffinato\". I suoi temi, sia lirici sia musicali, sono leggeri nel tono. Egli usa i ritornelli (come l'onomatopeico \"Vadu, vadu, vadu, va!\") in quasi tutti i suoi componimenti e le sue melodie sono estremamente semplici, con note e frasi ripetute, e brevi intervalli."}
{"id": "3084973", "revid": "767487", "url": "https://it.wikipedia.org/wiki?curid=3084973", "title": "Milan Indoor 1982", "text": "Il 'Milan Indoor 1982 \u00e8 stato un torneo di tennis giocato sul sintetico indoor. \u00c8 stata la 5\u00aa edizione del Milan Indoor, che fa parte del Volvo Grand Prix 1982. Si \u00e8 giocato a Milano in Italia, dal 22 al 28 marzo 1982.\nCampioni.\nSingolare.\n Guillermo Vilas ha battuto in finale Jimmy Connors 6\u20133, 6\u20133\nDoppio.\n Heinz G\u00fcnthardt / Peter McNamara hanno battuto in finale Mark Edmondson / Sherwood Stewart 7\u20136, 7\u20136"}
{"id": "3084979", "revid": "1543377", "url": "https://it.wikipedia.org/wiki?curid=3084979", "title": "San Luis (Colorado)", "text": "San Luis \u00e8 un centro abitato (\"town\") degli Stati Uniti d'America, capoluogo di contea della contea di Costilla dello Stato del Colorado. Nel censimento del 2000 la popolazione era di 739 abitanti.\nGeografia fisica.\nSecondo i rilevamenti dell'United States Census Bureau, San Luis si estende su una superficie di 1,2 km\u00b2."}
{"id": "3084982", "revid": "76963", "url": "https://it.wikipedia.org/wiki?curid=3084982", "title": "Barney Clark", "text": "Biografia.\nDi padre inglese e madre australiana, Barney Clark possiede due nazionalit\u00e0. \nLa sua passione per la recitazione inizia quando, a tre anni, gli fu regalato un teatro di marionette, dove Barney si divertiva a creare spettacoli per la famiglia e gli amici. Inizia a recitare nella scuola di recitazione \"Anna Scher Theatre\" e nel 2001 appare nel film \"Lawless Heart\".\nSuccessivamente, nel 2005, prende parte al film \"Oliver Twist\", diretto da Roman Pola\u0144ski, nel ruolo di protagonista."}
{"id": "3084985", "revid": "1543377", "url": "https://it.wikipedia.org/wiki?curid=3084985", "title": "Blanca (Colorado)", "text": "Blanca \u00e8 un centro abitato (\"town\") degli Stati Uniti d'America, situato nella contea di Costilla dello Stato del Colorado. Nel censimento del 2000 la popolazione era di 391 abitanti.\nGeografia fisica.\nSecondo i rilevamenti dell'United States Census Bureau, Blanca si estende su una superficie di 4,6 km\u00b2."}
{"id": "3084986", "revid": "767487", "url": "https://it.wikipedia.org/wiki?curid=3084986", "title": "Frankfurt Grand Prix 1982", "text": "Il Frankfurt Grand Prix 1982 \u00e8 stato un torneo di tennis giocato sintetico indoor. \u00c8 stata la 3\u00aa edizione del torneo, che fa parte del Volvo Grand Prix 1982. Si \u00e8 giocato a Francoforte in Germania dal 29 marzo al 4 aprile 1982.\nCampioni.\nSingolare maschile.\n Ivan Lendl ha battuto in finale Peter McNamara 6\u20132, 6\u20132\nDoppio maschile.\n Steve Denton / Mark Edmondson hanno battuto in finale Tony Giammalva / Tim Mayotte 6\u20137, 6\u20133, 6\u20133"}
{"id": "3084989", "revid": "119005262", "url": "https://it.wikipedia.org/wiki?curid=3084989", "title": "Fort Garland", "text": "Fort Garland \u00e8 un centro abitato degli Stati Uniti situato nella contea di Costilla, nello stato del Colorado. In base al censimento del 2000 la popolazione era di 432 abitanti.\nGeografia fisica.\nSecondo i rilevamenti dell'United States Census Bureau, Fort Garland si estende su una superficie di 0,7 km\u00b2."}
{"id": "3084991", "revid": "729019", "url": "https://it.wikipedia.org/wiki?curid=3084991", "title": "ATP Nizza 1982", "text": "L'ATP Nizza 1982 \u00e8 stato un torneo di tennis giocato sulla terra rossa. \u00c8 stata l'11\u00aa edizione del torneo, che fa parte del Volvo Grand Prix 1982. Si \u00e8 giocato a Nizza in Francia dal 29 marzo al 4 aprile 1982.\nCampioni.\nSingolare maschile.\n Bal\u00e1zs Tar\u00f3czy ha battuto in finale Yannick Noah 6\u20132, 3\u20136, 13\u201311\nDoppio maschile.\n Henri Leconte / Yannick Noah hanno battuto in finale Paul McNamee / Bal\u00e1zs Tar\u00f3czy 5-7, 6-4, 6-3"}
{"id": "3084993", "revid": "494555", "url": "https://it.wikipedia.org/wiki?curid=3084993", "title": "Deca (musicista)", "text": ""}
{"id": "3084999", "revid": "1186766", "url": "https://it.wikipedia.org/wiki?curid=3084999", "title": "Choba b CCCP", "text": ""}
{"id": "3085002", "revid": "1677399", "url": "https://it.wikipedia.org/wiki?curid=3085002", "title": "Houston Open 1984", "text": "Lo Houston Open 1984 \u00e8 stato un torneo di tennis giocato su terra verde. \u00c8 stata la 14\u00aa edizione dello Houston Open, che fa parte del Volvo Grand Prix 1984. Il torneo si \u00e8 giocato a Houston negli USA, dal 2 all'8 aprile 1984.\nCampioni.\nSingolare maschile.\n Mark Dickson ha battuto in finale Sammy Giammalva 6-3 6-2\nDoppio maschile.\n Pat Cash / Paul McNamee hanno battuto in finale David Dowlen / Nduka Odizor 7-5, 4-6, 6-3"}
{"id": "3085005", "revid": "463126", "url": "https://it.wikipedia.org/wiki?curid=3085005", "title": "Proiezione conformazionale", "text": ""}
{"id": "3085009", "revid": "352448", "url": "https://it.wikipedia.org/wiki?curid=3085009", "title": "Monniot", "text": ""}
{"id": "3085013", "revid": "83531", "url": "https://it.wikipedia.org/wiki?curid=3085013", "title": "Giuseppe Donizetti", "text": "Biografia.\nFratello maggiore del pi\u00f9 famoso Gaetano, studi\u00f2 musica prima con suo zio, Carini Donizetti, e, successivamente, fu allievo di Simone Mayr. Dopo essersi arruolato nell'esercito di Napoleone (1808), vi prest\u00f2 servizio come direttore di banda nelle campagne contro l'Austria, in Spagna e all'Elba. Alla caduta di Napoleone, prosegu\u00ec la carriera come maestro di banda nell'esercito sabaudo.\nNel 1828, tramite l'ambasciatore di Sardegna a Costantinopoli, marchese Groppallo , fu invitato a Istanbul dal sultano Mahmud II (1808\u201339). Istanbul divenne la sua seconda patria. Fu infatti maestro di musica militare a corte, sia durante il sultanato di Mahmud II che del suo successore Abdul Mejid I (1839-1861). Gli fu conferito inizialmente il grado di colonnello e il titolo di Bey; successivamente fu promosso maggior generale istruttore, e ricevette il titolo di pasci\u00e0.\nDonizetti Pa\u015fa, come era chiamato nel Levante, gioc\u00f2 un ruolo significativo nell'introduzione della musica europea nelle bande militari dell'Impero Ottomano. Oltre alla supervisione dell'addestramento musicale in stile europeo delle bande militari del moderno esercito di Mahmoud, Donizetti insegn\u00f2 musica a Palazzo ai membri della famiglia reale ottomana e alle principesse e alle donne dell'harem.\nAttivit\u00e0 musicale.\nGiuseppe Donizetti compose il primo inno nazionale dell'Impero Ottomano: la marcia Mahmudiye (1829), che compose per Mahmud II e che fu suonata per undici anni, e la marcia Mecidiye, che compose per Abdul Mejid nel 1839 e fu anch'essa suonata per ventidue anni come inno nazionale dell'Impero ; allest\u00ec una stagione annuale dell'opera italiana a Pera; fu organizzatore di concerti e di esibizioni musicali a corte. Ha ospitato e suonato con numerosi virtuosi che hanno visitato Istanbul in quell'epoca, come Franz Liszt, Parish Alvars e Leopold de Meyer . Lo stesso Liszt, nel 1848, compose una \"Grande Paraphrase de la marche de Donizetti compos\u00e9e pour Sa Majest\u00e9 le Soultan Abdul Mejid-Khan\", pubblicata poi a Berlino nel 1848 . Il fratello Gaetano, che pur non vedendolo mai, gli era unito da un profondo affetto, lo chiamava bonariamente \u201cIl mio fratello turco\u201d.\nL'attivit\u00e0 musicale di Donizetti \u00e8 cos\u00ec descritta da Felice Romani, gi\u00e0 librettista per Gaetano: \nGiuseppe Donizetti fu decorato con la medaglia \u0130ftihar da Mahmud II, con la medaglia Mej\u00eedyye dal Sultano Abdul Mejid I, e, nel 1842, con la Legion d'Onore francese . Per il tramite del fratello Giuseppe, anche Gaetano pot\u00e9 ricevere una decorazione, a seguito della composizione e del dono di due marce per il sultano.\nDopo ventott'anni trascorsi nell'Impero Ottomano, Giuseppe mor\u00ec a Costantinopoli, nel 1856. Gli succedette Callisto Guatelli. \u00c8 sepolto nella cripta della Cattedrale del Santo Spirito, situata nei locali del liceo francese di Notre Dame de Sion, a Pera, nell'attuale distretto di Beyo\u011flu.\nCelebrazioni.\nIn occasione del Bergamo Music Festival, il 4 dicembre 2007, al Teatro Donizetti, il Maestro Emre Araci ha diretto nuovamente la musica del maggiore dei fratelli Donizetti, in un Concerto lirico-sinfonico in due parti, la prima dedicata a: \u201cLe musiche composte e importate da Giuseppe Donizetti per la corte ottomana\u201d e la seconda dedicata a: \u201cLa musica classica ottomana all'epoca di Giuseppe Donizetti\u201d."}
{"id": "3085015", "revid": "1677399", "url": "https://it.wikipedia.org/wiki?curid=3085015", "title": "Houston Open 1982", "text": "Lo Houston Open 1982 \u00e8 stato un torneo di tennis giocato su terra verde. \u00c8 stata la 12\u00aa edizione dello Houston Open, che fa parte del World Championship Tennis 1982. Il torneo si \u00e8 giocato a Houston negli USA, dal 12 al 18 aprile 1982.\nCampioni.\nSingolare maschile.\n Ivan Lendl ha battuto in finale Jos\u00e9 Luis Clerc che si \u00e8 ritirato sul punteggio di 3-6 7-6 6-0 1-4\nDoppio maschile.\n Kevin Curren / Steve Denton hanno battuto in finale Mark Edmondson / Peter McNamara 7-5, 6-4"}
{"id": "3085016", "revid": "633110", "url": "https://it.wikipedia.org/wiki?curid=3085016", "title": "Chamelot-Delvigne", "text": "Il Chamelot-Delvigne \u00e8 una rivoltella a doppia azione franco-belga, adottata anche dalle forze armate del Regno d'Italia.\nStoria.\nL'arma era stata progettata nel 1871 dallo svizzero J. Chamelot e dal francese Henri-Gustave Delvigne, che avevano poi ceduto il brevetto alla fabrica d'armi belga \"Pirlot Fr\u00e8res\" di Liegi. Il primo utente governativo fu la Svizzera, che nel 1872 adotta il revolver camerato per la cartuccia a percussione anulare 10,4 mm annulaire Suisse. L'arma, prodotta dalla \"Pirlot\", viene denominata ufficialmente Revolver d'ordonnance mod\u00e8le 1872 e verr\u00e0 seguita dalla mod\u00e8le 1872/78, camerata per la cartuccia percussione centrale 10,4 mm central Suisse e prodotta dalla \"Waffenfabrik Bern\".\nIl grande successo verr\u00e0 l'anno seguente con l'acquisizione da parte della Francia. La prima versione Revolver r\u00e9glementaire mod\u00e8le 1873 Chamelot-Delvigne per sottufficiali e truppa di cavalleria e conosciuta semplicemente come Chamelot Delvigne Mle 1873, fu prodotta dalla Manufacture d'armes de Saint-\u00c9tienne (MAS) in 337.000 esemplari, mentre la versione successiva Chamelot Delvigne Mle 1874 per ufficiali fu prodotta in 35.084 pezzi.\nLe forze armate francesi ancora nella seconda met\u00e0 del XIX secolo non contemplavano l'uso di armi corte sul campo di battaglia, soprattutto per la cavalleria per la quale riteneva fosse ancora la sciabola l'arma principe. La sconfitta ad opera dei prussiani velocizz\u00f2 il cambio di mentalit\u00e0 in questo senso e, mentre la Marine nationale aveva adottato gi\u00e0 dal 1858 il revolver a spillo Lefaucheux Mle 1858, l'Arm\u00e9e de terre si orient\u00f2 sul Chamelot Delvigne Mle 1873. Impiegata in tutte le campagne, in patria come in colonia, rimase in servizio ben oltre l'entrata in servizio della sua sostituta, il Revolver Mle 1892 in 8 \u00d7 27 mm, vedendo largo impiego durante la prima e la seconda guerra mondiale. Rimase in servizio con la Gendarmerie nationale fino al 1962.\nI Chamelot Delvigne italiani.\nNei primi anni \u201870 del XIX secolo, il neonato Regno d'Italia, decise di adottare per tutte le Forze Armate una nuova rivoltella a percussione centrale in sostituzione dei vecchi revolver a spillo Lefaucheux Mle 1858. Nel 1874 per la commessa italiana, ordinata alla \"Pirlot Fr\u00e8res\" di Liegi, fu scelta la versione \"Mle 1872\" svizzera camerato per la cartuccia da 10,35 mm ordinanza italiana. Successivamente fu fabbricata dalla fabbrica Officina Metallurgica Francesco Glisenti di Villa Carcina e dalla Regia Fabbrica d'Armi di Brescia.\nDenominata ufficialmente Pistola a rotazione modello 1874 e conosciuta come Chamelot-Delvigne Mod. 1874, la distribuzione inizi\u00f2 nel 1875 fino al 1888. L'inizio del tramonto di questo revolver si ebbe nel dicembre del 1886 quando Carlo Bodeo, aveva brevettato un sistema per modificare il revolver \"Mod. 1874\" rendendolo pi\u00f9 sicuro e smontabile anche senza attrezzi. Tale arma sarebbe diventata il famoso Bodeo Mod. 1889.\nIl revolver \"Mod. 1874\" ebbe un impiego operativo molto intenso e lungo. Fu usato durante le campagne coloniali, nella lotta al brigantaggio, fino alla prima guerra mondiale per la cavalleria, le truppe ausiliarie e per quelle dislocate in seconda linea. Durante la Repubblica Sociale Italiana, vista la penuria di armi, se pur in un quantitativo minimo, fu utilizzata dall'Esercito Nazionale Repubblicano e dal fronte opposto dai partigiani.\nTecnica.\nLa canna \u00e8 in acciaio fucinato a sezione ottagonale rastremata esternamente, mentre l'anima ha 4 righe destrorse con passo di 250\u00a0mm. Inferiormente, sul lato destro della canna, \u00e8 ricavata la parte anteriore del canale per la bacchetta di espulsione, mentre la parte posteriore \u00e8 ricavata nel castello, al quale la canna \u00e8 fissata per avvitatura.\nIl castello \u00e8 di tipo a \"telaio chiuso\", ovvero forma un solido telaio completamente chiuso intorno al tamburo. Esso forma un tutt'uno con l'impugnatura, anteriormente presenta la filettatura per la canna, il foro per l'albero del tamburo. Sul lato sinistro \u00e8 presente il pulsante di sblocco dell'albero, fissato dalla sua molla esterna a lamina. Sul lato destro si trova lo sportello \"Abadie\" di caricamento del tamburo, che si apre all'indietro; sul lato opposto il tamburo \u00e8 chiuso da un fondello fisso. La superficie sinistra del castello \u00e8 amovibile tramite una cartella ad incastro. L'impugnatura ha un'intelaiatura piena, che termina con una coccia ovale con campanella per il porta-correggiolo; sul lato sinistro \u00e8 fresato un incavo per la molla del cane; le guancette, in noce zigrinate, si fissano a destra tramite una vite, a sinistra ad incastro tra una linguetta della coccia e la cartella. Il ponticello \u00e8 fissato ad incastro. L'albero del tamburo si inserisce nel castello, dove \u00e8 fissato dall'apposito pulsante, e sporge per circa 3,5\u00a0cm sotto alla canna, dove termina con una testa zigrinata. La bacchetta d'espulsione, inserita in un canale sotto alla canna, presenta una superficie laterale che, se ruotata, permette di arretrare la bacchetta, perfettamente allineata con una delle camere del tamburo, per l'espulsione del bossolo spento.\nIl tamburo \u00e8 in acciaio fuso, lungo 34\u00a0mm con 44\u00a0mm di diametro, leggermente rastremato anteriormente, esternamente \u00e8 liscio sul Mle 1873, mentre sul Mle 1874 presenta 6 scanalature ed ospita 6 camere di cartuccia.\nGli organi di mira sono costituiti da un mirino a lamina presso la volata della canna e da una tacca di mira fissa ricavata dal vivo del castello, vicino al foro per il percussore.\nAzione.\nL'arma \u00e8 una rivoltella a doppia azione a percussione centrale.\nIl cane, munito di cresta zigrinata e percussore fisso o avvitato, \u00e8 collegato al grilletto da una catena di scatto a doppia azione formata da tirante, bocciolo e dente di scatto; quindi la trazione del grilletto provoca l'armamento del cane ed il suo rilascio, fermo restando la possibilit\u00e0 di armarlo manualmente agendo sulla cresta e sparare cos\u00ec in azione singola.\nVarianti.\nRevolver d'ordonnance Mle 1872 e Mle 1872/78.\nIl \" mod\u00e8le 1872\" (\"Ordonnanzrevolver 1872\" in tedesco) divenne ordinanza svizzera nel 1872. Nel 1878 verr\u00e0 prodotta una versione a percussione centrale \"Revolver d'ordonnance mod\u00e8le 1872/78\", prodotta dalla \"Waffenfabrik Bern\".\nChamelot-Delvigne Mle 1873.\nLa prima versione prodotta, destinata ai sottufficiali ed alla truppa ed adottata, oltre che dall'Arm\u00e9e de terre, anche da Marine nationale, Gendarmerie nationale, Police nationale, personale della Banca di Francia e del ministero dell'interno francese. Questo modello fu acquisito, oltre che dal Regno d'Italia, anche dalla Svizzera, dai Paesi Bassi, Belgio e Grecia nei rispettivi calibri d'ordinanza, oltre ad essere vendute con successo sul mercato civile.\nChamelot-Delvigne Mle 1874.\nIl Mle 1874 era destinato agli ufficiali di cavalleria. Presentava poche differenze; il tamburo, invece di essere liscio, presenta 6 scanalature, e le parti metalliche sono brunite invece che lasciate in bianco come nel modello per la truppa.\nPistola a rotazione mod. 1874.\nLa \"Pistola a rotazione modello 1874\" o anche \"Chamelot-Delvigne Mod. 1874\" \u00e8 il modello adottato dalle forze armate italiane. \u00c8 molto simile al Mle 1872 svizzero, ma camerato per il calibro d'ordinanza italiano 10,35 \u00d7 20 mm. Si tratta di un'arma potente ma pesante, riservata quindi alle truppe di cavalleria, mentre per i Reali Carabinieri e la Regia Guardia di Finanza continuarono ad usare le Lefaucheux Mod. 1861.\nPistola a rotazione mod. 1874 corta.\nQuesta pistola nasce nel 1888 per soddisfare l'esigenza di un'arma pi\u00f9 compatta e leggera per le truppe appiedate. L'unica differenza rispetto al modello standard \u00e8 la canna accorciata. A causa dell'entrata in servizio della Bodeo Mod. 1889, l'arma non ebbe seguito e la produzione si ferm\u00f2 a pochi esemplari.\nPistola a rotazione modello \"Glisenti\".\nLa ditta bresciana Societ\u00e0 Siderurgica Glisenti, che gi\u00e0 produceva su licenza la \"Mod. 1874\", realizz\u00f2 questa rivoltella basata fedelmente sulla meccanica Chamelot Delvigne, ma dalle linee notevolmente modificate, che gi\u00e0 prefigurano la Bodeo Mod. 1889. Venne adottata dal Corpo delle Guardie di Pubblica Sicurezza (riconoscibili dallo scudo sabaudo e la scritta \"Ministero dell'Interno - Pubblica Sicurezza\" sul lato destro del castello) e dalle Guardie Municipali del Comune di Firenze.\nLa canna esternamente \u00e8 cilindrica, mentre diventa ottagonale solo davanti alla filettatura che l'avvita al castello. Il tamburo differisce soltanto per il foro centrale, pi\u00f9 largo. Il castello dietro al tamburo ha un profilo pi\u00f9 basso, meno pronunciato, mentre nella parte anteriore differisce notevolmente dalla Mod. 1874 in quanto manca il canale per la bacchetta ed il relativo pulsante di blocco; infatti la bacchetta, piuttosto sottile, scorre all'estremit\u00e0 superiore di un braccetto imperniato nella pate inferiore del castello. In posizione di riposo, il braccetto \u00e8 perfettamente verticale sotto alla canna e la bacchetta \u00e8 inserita nell'albero del tamburo, costituito da un cilindro cavo. Per passare in posizione di lavoro, si estrae la bacchetta dall'albero e si ruota il braccetto a destra, dove un piccolo fermo lo blocca in direzione della camera di scoppio e dello sportellino. Sul lato sinistro \u00e8 presente la solita cartella, che riporta la scritta \"M\u00b0 Glisenti - Brescia\". Il calcio \u00e8 pi\u00f9 inclinato e non presenta curvatura; \u00e8 costituito da un telaio vuoto, senza coccia terminale, con guancette zigrinate in noce fissate da una vite passante. Il grilletto, come sulla Bodeo Mod. 1889 \u00e8 pieghevole."}
{"id": "3085018", "revid": "188116", "url": "https://it.wikipedia.org/wiki?curid=3085018", "title": "Luigi Salvatore d'Asburgo-Lorena", "text": "Biografia.\nInfanzia a Firenze.\nLuigi Salvatore nacque a Firenze, a Palazzo Pitti, nono dei dieci figli del granduca Leopoldo II di Toscana (1797-1870) e della sua seconda moglie la granduchessa Maria Antonietta di Borbone (1814-1898). I suoi nonni paterni furono il granduca Ferdinando III di Toscana e Luisa Maria Amalia di Borbone-Napoli; quelli materni il re Francesco I delle Due Sicilie e Maria Isabella di Borbone-Spagna.\nA differenza delle altre corti d'Europa, dove vigeva una rigida etichetta, la famiglia dei Lorena viveva in clima pi\u00f9 rilassato e affettuoso in cui i principi reali non erano soffocati dalle regole del protocollo e dal militarismo imperante nell'Ottocento. Luigi Salvatore, dunque, ebbe modo di crescere in un ambiente aperto e ricevette un'educazione liberale, che si poggiava sui principi della modestia, dell'impegno e dell'intelligenza. Fin da piccolo il principe dimostr\u00f2 una naturale predisposizione per lo studio delle lingue e della natura (nel giardino di Boboli aveva uno scimpanz\u00e9, chiamato \"Gorilla\", di cui si occupava personalmente).\nUn primo scontro con la violenta realt\u00e0 dell'Europa avvenne quando Luigi Salvatore aveva soltanto un anno, a seguito delle rivoluzioni del 1848. Nel febbraio 1849, infatti, mentre prendeva potere l'ala ultrademocratica toscana, la famiglia granducale decise di partire alla volta di Gaeta. La granduchessa Maria Antonietta non viaggi\u00f2 insieme al resto della famiglia, ma solo con i suoi due figli pi\u00f9 piccoli, Luisa e Luigi. A Orbetello, la granduchessa fu assalita dal popolo che voleva trattenerla insieme ai figli, che scoppiarono a piangere; l'intervento di un cacciatore del granduca permise a Maria Antonietta di proseguire e di raggiungere la nave del marito.\nLa famiglia granducale rimase a Gaeta per diversi mesi e pot\u00e9 rientrare a Firenze solo il 28 luglio 1849. Seguirono anni relativamente tranquilli per la famiglia di Leopoldo II, fino allo scoppio della Seconda guerra d'indipendenza italiana. Il 27 aprile 1859, infatti, di fronte alla popolazione che sosteneva l'entrata in guerra a fianco del Piemonte contro l'Austria, Leopoldo II per evitare spargimenti di sangue decise di lasciare la citt\u00e0. Quando Luigi lasci\u00f2 la sua patria non aveva ancora compiuto dodici anni.\nGiovinezza alla corte degli Asburgo d'Austria.\nLa famiglia di Leopoldo II trov\u00f2 rifugio alla corte dell'imperatore Francesco Giuseppe I d'Austria, capo del ramo austriaco degli Asburgo. I Lorena, nei territori dell'impero, possedevano delle propriet\u00e0 private in Boemia: il castello di Brand\u00fds divenne la loro nuova dimora e l\u00ec Luigi Salvatore visse la sua adolescenza.\nSecondo la tradizione della famiglia imperiale degli Asburgo, gli arciduchi ricevevano un'educazione militare; cos\u00ec anche i principi lorenesi dovettero adeguarsi a una funzione nell'Imperial regio esercito austro-ungarico. Tuttavia, a differenza dei fratelli Carlo e Giovanni, Luigi non mostr\u00f2 alcuna predisposizione verso la carriera militare e continu\u00f2 a indirizzarsi verso la cultura e gli studi.\nSi innamor\u00f2, ricambiato, di una lontana cugina, l'arciduchessa Matilde d'Asburgo-Teschen, ma non poterono n\u00e9 fidanzarsi n\u00e9 sposarsi: infatti ella era gi\u00e0 destinata a convolare a nozze con l'erede al trono d'Italia, Umberto di Savoia, al fine di migliorare i rapporti gi\u00e0 tesi tra l'Austria-Ungheria e Italia. La sventurata arciduchessa mor\u00ec in maniera tragica a soli diciott'anni, nel 1867: nel tentativo di nascondere agli occhi del padre una sigaretta che stava fumando, incendi\u00f2 il suo abito di tulle e in pochi istanti fu avvolta dalle fiamme.\nNel 1869 la famiglia granducale torn\u00f2 in Italia, a Roma; tuttavia, qualche mese dopo la morte di Leopoldo II (avvenuta nel gennaio 1870), la presa della Citt\u00e0 Eterna da parte delle truppe italiane costrinse nuovamente i Lorena all'esilio austriaco.\nEsploratore e geografo.\nLuigi scopr\u00ec presto il suo amore per i viaggi in mare e per le terre del Sud: dal 1867, con il falso nome di \"conte di Neudorf\", intraprese a vent'anni il suo primo viaggio verso le isole Baleari. Nei suoi viaggi visit\u00f2 anche le isole Eolie e Ustica. Fu profondamente colpito dalla natura selvaggia di Maiorca e dall'amabilit\u00e0 dei suoi abitanti. Si dedic\u00f2 nei suoi viaggi al disegno e alla pittura. Autore di diverse pubblicazioni geografiche, spese il suo impegno nella conservazione di importanti aree naturalistiche."}
{"id": "3085021", "revid": "125867254", "url": "https://it.wikipedia.org/wiki?curid=3085021", "title": "Peter Baldwin", "text": "Biografia.\nDopo essersi distinto da studente alla Stanford University per le sue qualit\u00e0 atletiche, lavor\u00f2 saltuariamente come modello. Grazie alla sua fotogenia riusc\u00ec ad ottenere un contratto con la Paramount Pictures e cominci\u00f2 a prendere parte a diversi film di richiamo, pur ricoprendo ruoli del tutto marginali. \nNel 1960 venne in Italia, scelto da Roberto Rossellini per \"Era notte a Roma\", per interpretare il ruolo di un giovane tenente dell'esercito americano che si nasconde in una soffitta della capitale per sfuggire alle retate dei nazisti. Per tutti gli anni sessanta, Baldwin si ferm\u00f2 in Italia e riusc\u00ec a costruirsi una carriera come attore, conquistando ruoli di maggior spicco rispetto a quelli ottenuti fino ad allora negli Stati Uniti. \nFu diretto, tra gli altri, da Dino Risi in \"Un amore a Roma\" (1960), da Riccardo Freda in \"Lo spettro\" (1963), da Carlo Lizzani in \"Roma bene\" (1971) e da Francesco Rosi in \"Il caso Mattei\" (1972). Dal matrimonio con Emi De Sica, figlia del regista Vittorio, nacque la figlia Eleonora. Divenuto aiuto regista del suocero (con lui gir\u00f2 \"Sette volte donna\" e \"Amanti\"), Baldwin sfrutt\u00f2 l'esperienza una volta tornato in patria, dove cominci\u00f2 a dirigere film e telefilm per i circuiti televisivi americani (si aggiudic\u00f2 un Emmy Award per la serie televisiva \"Blue Jeans\"), continuando tale attivit\u00e0 per circa quarant'anni, fino agli inizi del XXI secolo. Una volta ritornato stabilmente negli Stati Uniti, nel 1975 divorzi\u00f2 dalla moglie."}
{"id": "3085022", "revid": "729019", "url": "https://it.wikipedia.org/wiki?curid=3085022", "title": "Los Angeles Open 1982", "text": "Il Los Angeles Open 1982 \u00e8 stato un torneo di tennis giocato sul cemento del Tennis Center di Los Angeles negli Stati Uniti. \u00c8 stata la 56\u00aa edizione del torneo, che fa parte del Volvo Grand Prix 1982. Si \u00e8 giocato dal 12 al 18 aprile 1982.\nCampioni.\nSingolare.\n Jimmy Connors ha battuto in finale Mel Purcell 6-2 6-1\nDoppio.\n Sherwood Stewart / Ferdi Taygan hanno battuto in finale Bruce Manson / Brian Teacher 6-1, 6-7, 6-3"}
{"id": "3085023", "revid": "547992", "url": "https://it.wikipedia.org/wiki?curid=3085023", "title": "Sette nani", "text": "I Sette Nani (in tedesco \"Sieben Zwerge\") sono personaggi della fiaba \"Biancaneve\" dei Fratelli Grimm.\nStoria originale.\nI Sette Nani abitano in una casa costruita nel bosco e per guadagnarsi da vivere lavorano in una vicina miniera tutti i giorni, dall'alba al tramonto. Un giorno trovano nella loro casa la principessa Biancaneve, scampata all'uccisione da parte del cacciatore per ordine della Regina. I Nani, dopo un primo attimo di sgomento e di stupore per l'intrusione, sono felici di ospitare la dolce Biancaneve, che in cambio li aiuta nelle faccende domestiche.\nPer due volte i Nani riescono a salvare la vita di Biancaneve dai tentativi della regina di ucciderla. Questa, sotto le spoglie di una vecchia venditrice, ricorre dapprima a una cintura che stringe la vita di Biancaneve fino a toglierle il respiro, la seconda volta a un pettine avvelenato che la fa svenire quando se lo passa tra i capelli. I Nani riescono ogni volta a far riprendere i sensi alla fanciulla e le ingiungono di non far entrare nessuno in casa. La Regina si ripresenta alla fine travestita da vecchia contadina e riesce a convincere Biancaneve ad assaggiare una mela avvelenata. Biancaneve cade in uno stato di morte apparente. Dopo aver tentato invano di svegliarla, i Nani la pongono in una bara di cristallo in cima a una collina in mezzo al bosco, dove la vegliano per molto tempo.\nUn principe che passa di l\u00ec a cavallo chiede di portare la bara nel suo castello, per poterla ammirare e onorare per tutti i giorni della sua vita, e i nani acconsentono. Nel trasportare la bara uno dei servitori del principe inciampa in una radice e fa cadere la bara gi\u00f9 per il fianco di una collina. Durante la caduta, dalla bocca di Biancaneve esce il boccone di mela avvelenato e la ragazza si risveglia. In altre versioni (ad esempio in quella del cartone animato di Walt Disney) \u00e8 invece il principe a risvegliarla con un bacio. \nPossibili fonti di ispirazione nella realt\u00e0.\nSecondo una teoria elaborata nel 1986 dal ricercatore Karl-Heinz Barthels la storia di Biancaneve sarebbe stata ispirata da una vicenda realmente accaduta in Germania nel XVIII secolo, quella di Maria Sophia Margaretha Catherina von Erthal.\nLa nobile aveva perso la madre in et\u00e0 giovanile e suo padre si era risposato con Claudia Elisabeth von Reichenstein, che aveva usato la sua nuova posizione sociale per favorire i suoi figli di primo letto, a scapito della von Erthal che fin\u00ec assassinata. \nLa ragazza sarebbe stata addirittura costretta a lasciare il palazzo per vivere nei boschi l\u00ec attorno; in questi boschi erano presenti numerose miniere di carbone, nelle quali, a motivo degli stretti cunicoli, venivano impiegati uomini di statura molto bassa quando non addirittura bambini. Questa sarebbe la fonte di ispirazione dei Sette Nani.\nSecondo altre teorie i Nani sarebbero un'evoluzione dei leggendari spiriti dei boschi delle leggende celtico-norrene, i quali erano in genere rappresentati con proporzioni corporee ridotte e avevano un carattere gioviale e altruista.\nAdattamenti.\nI Sette Nani appaiono in diversi adattamenti della fiaba:\nVersione Disney.\nI Sette Nani sono fra i protagonisti del primo Classico Disney, \"Biancaneve e i sette nani\", del 1937.\nNel film i Nani vivono in una foresta incantata e per vivere estraggono gemme e diamanti da una miniera di straordinaria ricchezza, al punto che ne hanno \"da buttar\". Un giorno, mentre rientrano a casa dalla miniera, trovano la principessa Biancaneve rifugiata nella loro casa e accolgono con loro la fanciulla. Ogni mattina, i Nani si recano come al solito alla miniera, ma avvertono Biancaneve di non aprire a nessun estraneo, data la minaccia della Regina. Settimane dopo, mentre stanno lavorando, vengono avvertiti dagli animali dal bosco del pericolo della Regina e, arrivati a casa, trovano Biancaneve che sembra morta. Inseguono quindi la Regina, che muore cadendo in un burrone, nel fallito tentativo di ucciderli. I Nani costruiscono quindi una bara di cristallo nel bosco per Biancaneve, che vi rimane finch\u00e9 il principe la risveglia con un bacio. I Nani la salutano o vanno a vivere da lei.\nI sette nani appaiono anche nella serie animata \"House of Mouse - Il Topoclub\" e fanno un cameo in \"Il re leone 3 - Hakuna Matata\", dove possono essere visti alla fine mentre camminano verso i loro posti al cinema.\nNomi nelle diverse lingue.\nDi seguito sono riportati i nomi dei sette nani della versione Disney nelle diverse lingue.\nAltri media.\nI sette nani sono apparsi in diverse storie su \"Topolino\" tra gli anni '50 e '90. La prima delle storie italiane \u00e8 \"I sette nani cattivi contro i sette nani buoni\", mentre ne \"L'inferno di Topolino\" si \u00e8 avuta la prima apparizione di Cucciolo che parla. \nBrontolo \u00e8 invece il protagonista di \"Brontolo e Briciola\" ambientata durante il periodo natalizio. Nella storia a fumetti \"I 7 Nani e l'anello di betulla\" pubblicata nel 1960, scritta e disegnata da Romano Scarpa, l'autore veneziano crea un ottavo nano, Zenzero, definito dagli altri nani \"il pi\u00f9 intraprendente di tutti\", che lasci\u00f2 i suoi compagni per andare in cerca di fortuna girando il mondo.\nI nani appaiono inoltre nel videogioco \"Kingdom Hearts Birth by Sleep\". Ne \"La storia di Ventus\", il giovane giunge in questo mondo nominato il \"Bosco dei Nani\" in cerca del suo amico Terra, e sulle montagne vede passare i 7 nani e entra nella grotta di diamanti per chiedere informazioni. I nani scambiano il giovane per un ladro e fuggono, e Ventus incredulo li ritrova tutti e cerca di spiegarsi meglio. I nani continuano a non credergli e lo cacciano dalla grotta e il giovane si allontana. In seguito conosce Biancaneve che la scorta fino alla casa dei nani, e si allontana. Al suo ritorno trova Biancaneve con i Nani che continuano a crederlo un ladro, ma Biancaneve lo protegge affermando che \u00e8 stato lui ad accompagnarla. I nani chiedono a Biancaneve cosa sia successo e la ragazza gli spiega che \u00e8 fuggita perch\u00e9 un ragazzo con una chiave spada ha tentato di attaccarla, Ventus capisce che si tratta di Terra e si arrabbia, ma incredulo va in cerca di prove da dimostrare ai nani dell'innocenza del suo amico. Nel bosco affronta Treant folle, e mentre cerca Terra trova ai suoi piedi una mela e si accorge che l'ha persa una mendicante (Ventus non sa che quella mela \u00e8 avvelenata e che quella vecchietta \u00e8 Grimilde tramutata) e gliela restituisce, vedendo il suo Keyblade Grimilde le dice che Terra l'ha aggredita per avere informazioni su Master Xehanort (Grimilde mente ma afferma ci\u00f2 per vendicarsi), Ventus incredulo non avendo prove dell'innocenza del suo amico decide di andarsene. Ne \"La storia di Aqua\", questi giunge nei pressi della casa dei nani e li vede piangere vicino a una bara. I nani le spiegano che Biancaneve \u00e8 stata avvelenata mangiando una mela datale da una vecchia mendicante e le dicono che la Regina e scappata via. La ragazza decide di aiutare i nani e su loro consiglio si avventura nel castello di Grimilde per trovare consigli su come risvegliare Biancaneve. Nell'atrio del castello trova il principe che le chiede se conosce Biancaneve e Aqua le spiega cose le \u00e8 successo e subito il principe raggiunge la casa dei nani. Aqua giunge nella sala di Grimilde e lotta contro lo specchio magico, dopo ave vinto raggiunge il principe e assiste al suo bacio e al risveglio di Biancaneve, e felice esclama che ci\u00f2 pu\u00f2 essere solo un miracolo mentre i nani felici fanno festa (come avviene nel film).\nNomi.\nDi seguito sono riportati i nomi dei sette nani nei diversi adattamenti."}
{"id": "3085028", "revid": "767487", "url": "https://it.wikipedia.org/wiki?curid=3085028", "title": "British Hard Court Championships 1982", "text": "Il British Hard Court Championships 1982 \u00e8 stato un torneo di tennis giocato sulla terra battuta. \u00c8 stata la 12\u00aa edizione del torneo, che fa parte del Volvo Grand Prix 1982. Si \u00e8 giocato a Bournemouth in Gran Bretagna dal 19 al 26 aprile 1982.\nCampioni.\nSingolare maschile.\n Manuel Orantes ha battuto in finale \u00c1ngel Gim\u00e9nez 6\u20132, 6\u20130\nDoppio maschile.\n Paul McNamee / Buster Mottram hanno battuto in finale Henri Leconte / Ilie N\u0103stase 3\u20136, 7\u20136, 6\u20133"}
{"id": "3085034", "revid": "767487", "url": "https://it.wikipedia.org/wiki?curid=3085034", "title": "Alan King Tennis Classic 1982", "text": "L'Alan King Tennis Classic 1982 \u00e8 stato un torneo di tennis giocato sul cemento. \u00c8 stata l'11\u00aa edizione dell'Alan King Tennis Classic, che fa parte del Volvo Grand Prix 1982. Si \u00e8 giocato a Las Vegas negli USA, dal 19 al 25 aprile 1982.\nCampioni.\nSingolare.\n Jimmy Connors ha battuto in finale Gene Mayer che si \u00e8 ritirato sul punteggio di 5\u20132\nDoppio.\n Sherwood Stewart / Ferdi Taygan hanno battuto in finale Carlos Kirmayr / Van Winitsky 7\u20136, 6\u20134"}
{"id": "3085038", "revid": "767487", "url": "https://it.wikipedia.org/wiki?curid=3085038", "title": "Madrid Tennis Grand Prix 1982", "text": "Il Madrid Tennis Grand Prix 1982 \u00e8 stato un torneo di tennis giocato sulla terra battuta. \u00c8 stata l'11\u00aa edizione del Madrid Tennis Grand Prix che fa parte del Volvo Grand Prix 1982. Si \u00e8 giocato a Madrid in Spagna dal 26 aprile al 2 maggio 1982.\nCampioni.\nSingolare.\n Guillermo Vilas ha battuto in finale Ivan Lendl 6-7, 4-6, 6-0, 6-3, 6-3\nDoppio.\n Pavel Slo\u017eil / Tom\u00e1\u0161 \u0160m\u00edd hanno battuto in finale Heinz G\u00fcnthardt / Bal\u00e1zs Tar\u00f3czy 6-1, 3-6, 9-7"}
{"id": "3085040", "revid": "300067", "url": "https://it.wikipedia.org/wiki?curid=3085040", "title": "Harvey Pekar", "text": "Biografia.\nPekar nacque a Cleveland, nell'Ohio, l'8 ottobre del 1939, primogenito dei due figli di Saul e Dora Pekar, ambedue ebrei polacchi originari di Bia\u0142ystok. Il padre possedeva un alimentari in Kinsman Avenue, e viveva con la sua famiglia negli appartamenti sopra il negozio.\nHarvey si \u00e8 diplomato alla Shaker Height High School nel 1957, ha frequentato poi la Case Western Reserve University, lasciandola per\u00f2 dopo un anno. Ha prestato servizio militare nella marina americana, e dopo il congedo, tornato a Cleveland, ha lavorato saltuariamente prima di essere assunto come archivista al Veteran Administration Hospital di Cleveland. Ha mantenuto questo impiego anche quando raggiunse la notoriet\u00e0, andando in pensione nel 2001.\nCarriera.\nAmerican Splendor.\nPekar conosceva Robert Crumb, artista simbolo del fumetto underground americano. Con il suo appoggio diede vita alla serie a fumetti \"American Splendor\", fumetto autoprodotto che traeva spunto dalla vita ordinaria dello stesso Pekar. \nCrumb e Pekar avevano in comune una passione per il jazz e si frequentavano quando Crumb risiedeva a Cleveland nella met\u00e0 degli anni sessanta e fu lo stesso Crumb a mostrare a Pekar le possibilit\u00e0 narrative del fumetto. \"I fumetti possono fare tutto quello che fanno i film, e voglio farne parte\" disse. Attese una decina d'anni ma poi Pekar abbozz\u00f2 alcune storie e le mostr\u00f2 a Crumb e a Robert Armstrong che, colpiti dal lavoro di Harvey, si offrirono di illustrarle. Cos\u00ec la prima storia di Pekar, \"Crazy Ed\", fin\u00ec sulla rivista \"The People's Comics\" di Robert Crumb e lo stesso Crumb fu il primo ad illustrare le tavole di \"American Splendor\". Il fumetto descrive la vita quotidiana nel quartiere nativo di Pekar a Cleveland. La prima uscita di \"American Splendor\" risale al 1976.\nTra gli artisti che hanno collaborato ad \"American Splendor\" figurano Robert Crumb, Gary Dumm, Greg Budgett, Spain Rodriguez, Joe Zabel, Gerry Shamray, Frank Stack, Mark Zingarelli, e Joe Sacco. \nDai primi anni duemila, ha collaborato regolarmente con Dean Haspiel e Josh Neufeld. \nAltri autori che hanno collaborato con lui sono Jim Woodring, Chester Brown, Alison Bechdel, Gilbert Hernandez, Eddie Campbell, David Collier, Drew Friedman, Ho Che Anderson, Rick Geary, Ed Piskor, Hunt Emerson, Bob Fingerman, Alex Wald, Alan Moore e la moglie Joyce Brabner.\nIn Italia \"American Splendor\" \u00e8 distribuito da Planeta DeAgostini.\nAltri lavori e collaborazioni.\nNell'ottobre del 2005 la Vertigo pubblica \"The Quitter\", illustrato da Dean Haspiel. Il libro descrive l'infanzia di Pekar. Nel 2006 pubblica un libro su Micheal Malice intitolato \"Ego &amp; Hubris: The Michael Malice Story\". Nel 2009 esce \"The Beats\", una storia sulla Beat Generation con riferimenti a Jack Kerouac e Allen Ginsberg, illustrati da Ed Piskor.\nIl 2010 vede la nascita di un webcomic \"The Pekar Project\" creato in collaborazione con il magazine online Smith ."}
{"id": "3085041", "revid": "307923", "url": "https://it.wikipedia.org/wiki?curid=3085041", "title": "Palazzo Patriarcale", "text": ""}
{"id": "3085042", "revid": "767487", "url": "https://it.wikipedia.org/wiki?curid=3085042", "title": "Tampa Open 1982", "text": "Il Tampa Open 1982 \u00e8 stato un torneo di tennis giocato sul cemento. \u00c8 stata la 2\u00aa edizione del torneo, che fa parte del Volvo Grand Prix 1982. Si \u00e8 giocato ad Tampa negli Stati Uniti dal 26 aprile al 2 maggio 1982.\nCampioni.\nSingolare maschile.\n Brian Gottfried ha battuto in finale Mike Estep 6\u20137, 6\u20132, 6\u20134\nDoppio maschile.\n Tim Gullikson / Tom Gullikson hanno battuto in finale Brian Gottfried / Hank Pfister 6\u20132, 6\u20133"}
{"id": "3085044", "revid": "123925180", "url": "https://it.wikipedia.org/wiki?curid=3085044", "title": "Gli amanti (Connolly)", "text": "Gli amanti (\"The Lovers\") \u00e8 un romanzo dello scrittore irlandese John Connolly. Originariamente pubblicato negli Stati Uniti nel 2009, \u00e8 l'ottavo romanzo del ciclo dedicato alle storie dell'investigatore Charlie Parker, detto Bird.\nNell'ambito del ciclo il romanzo ad esso precedente \u00e8 \"The Reapers\" (in Italia ancora inedito), quello seguente \u00e8 \"I tre demoni\" (\"The Whisperers\").\nTitolo.\nGli \"Amanti\" del titolo (in italiano letteralmente tradotto dall'originale inglese) sono una coppia di demoni, spiriti vaganti in grado di infestare, in tempi diversi, corpi umani di cui si servono come veicolo. Sono spinti non da una vera e propria coscienza, quanto piuttosto da due esigenze elementari: l'esigenza di ritrovarsi sempre e comunque in virt\u00f9 del forte amore che li lega, e l'esigenza di compiere la missione loro affidata. La loro qualit\u00e0 di creature demoniache, una di sesso femminile e l'altra di sesso maschile, li colloca in quella tradizione mistica ed eterodossa che viene rappresentata soprattutto dal Libro di Enoch, gi\u00e0 usato da John Connolly come fonte per alcuni dei precedenti romanzi del ciclo.\nTrama.\nAncora privo di licenza da investigatore e di porto d'armi, Charlie Parker ha trovato lavoro in un bar di Portland, prima come barista poi come direttore. Al Great Lost Bear Charlie dedica buona parte del proprio tempo, ma non \u00e8 abbastanza: \u00e8 tormentato dalla mancanza del suo vero lavoro, dalla grande casa vuota di Scarborough e da tutti i ricordi che non se ne vogliono andare. Decide cos\u00ec di dedicarsi ad un'indagine di carattere personale e di far luce su uno degli episodi pi\u00f9 dolorosi della sua vita: la morte del padre William, poliziotto a New York, abile paziente e integerrimo, suicidatosi all'inizio degli anni ottanta. Il suicidio di William Parker \u00e8 sempre stato messo in relazione con un altro brutto episodio: l'inspiegabile uccisione, da parte sua, di un ragazzo e di una ragazza, entrambi disarmati, che forse lo avevano soltanto fatto arrabbiare. L'accaduto era molto in contrasto con il carattere di William Parker, tanto da aver lasciato dietro di s\u00e9 parecchi dubbi: la morte del poliziotto responsabile aveva per\u00f2 chiuso l'indagine ed evitato un possibile scandalo, con grande sollievo delle alte sfere del Dipartimento. Alla famiglia Parker, in seguito trasferitasi nel Maine, erano rimaste solo molte domande prive di risposta: ed \u00e8 per cercare queste risposte che ora Charlie si mette al lavoro. Torna innanzitutto a Pearl River, il sobborgo ove i Parker erano andati ad abitare in modo che William non fosse troppo lontano da New York, la sua sede di lavoro. La cittadina \u00e8 stata scossa di recente dalla strana morte di un ragazzo di nome Bobby Faraday; Charlie visita la sua vecchia casa e altri luoghi famigliari, ma non ne ricava nulla di particolare. Inizia allora a mettersi in contatto con vecchi amici ed ex colleghi del padre: alcuni, come Jimmy Gallagher, si dimostrano abbastanza ben disposti; altri, come Eddie Grace, parlano ma in realt\u00e0 non dicono nulla; nessuno, in sostanza, gli rivela tutto ci\u00f2 che sa e che potrebbe risultare utile. Tuttavia le acque sono state smosse e mentre la vita di Charlie viene ulteriormente complicata da Mickey Wallace, un cinico giornalista che si intestardisce a rivangare il vecchio omicidio di Susan e di Jennifer, alcune delle domande poste cominciano a trovare risposta. A sorpresa, la strada di Charlie Parker viene attraversata da una figura ben conosciuta: quella del rabbino Ben Epstein, che assieme a Jimmy Gallagher riveler\u00e0 finalmente all'investigatore quasi tutto ci\u00f2 che ha bisogno di sapere. Si ricompone cos\u00ec una strana storia in cui vengono chiarite molte cose del passato, non ultimo il vero motivo per cui William Parker aveva ucciso due adolescenti indifesi. O meglio: quelli che apparivano come adolescenti indifesi, ma che con ogni probabilit\u00e0 erano demoni in forma umana, la cui presenza a Pearl River significava guai per la famiglia Parker in generale, e per l'allora giovane Charlie in particolare. Gli \"Amanti\" infatti - cos\u00ec detti a causa del forte legame che manifestano attraverso il tempo - sembrano soprattutto interessati alla soppressione di Charlie Parker: ora sono tornati, e il pericolo del passato si fa di nuovo attuale. Charlie capisce che non potr\u00e0 evitarli per sempre e che gli sar\u00e0 al massimo consentito di scegliere il terreno di scontro: sceglie dunque la vecchia casa di Hobart Street a Brooklyn, quella in cui sono morte Susan e Jennifer, e che \u00e8 ormai disabitata da parecchi anni. L\u00ec, con l'aiuto di tutti i suoi amici umani e soprannaturali (poliziotti, il rabbino e i suoi, Louis ed Angel, ma anche i fantasmi di Susan e di Jennifer) Charlie Parker riesce ad avere la meglio sugli avversari che vengono neutralizzati, questa volta in maniera definitiva. Resta il problema del loro mandante, una Entit\u00e0 indefinita che per ora - con un ironico gioco di parole tra il latino e l'inglese sui termini che significano \"buono\" e \"benevolo\" - viene soprannominato Mr. Goodkind. L'epilogo della vicenda lascia intuire che qualcuno (lo stesso Ben Epstein ed altre forze rappresentate dalla cosiddetta Quinta Sezione) intende usare Charlie Parker come futura esca per stanare il Nemico. Per il momento per\u00f2 l'investigatore \u00e8 libero di tornare alla relativa tranquillit\u00e0 della sua vita di sempre.\nParticolarit\u00e0 narrativa.\nPer la natura stessa della storia che illustra, il romanzo presenta numerosissimi agganci con i precedenti volumi della saga. Come \u00e8 sua abitudine, l'autore rievoca fatti e personaggi in modo da favorire la comprensione senza danneggiare le sorprese, per cui il romanzo pu\u00f2 essere affrontato anche singolarmente. Tuttavia un lettore a conoscenza delle vicende precedenti e dei punti di riferimento ne risulter\u00e0 indubbiamente molto agevolato.\nCronologia.\nLa narrazione rievoca molti fatti avvenuti nel corso del tempo, dagli anni sessanta ai primi anni ottanta, tuttavia l'azione principale si svolge nel febbraio successivo agli avvenimenti raccontati nel precedente romanzo \"The Reapers\": l'anno dovrebbe dunque essere il 2006 o pi\u00f9 probabilmente, secondo la cronologia maggiormente avanzata, il 2007. Sembrerebbero confermare quest'ultima ipotesi alcuni dati contenuti nella narrazione stessa: Charlie Parker \u00e8 nato nel 1966 e la vicenda si svolge venticinque anni dopo l'epoca in cui lui era sedicenne (1982);sono passati dieci anni dall'omicidio di Susan e di Jennifer, avvenuto alla fine del 1996; inoltre il fatto pi\u00f9 aggiornato che viene menzionato all'interno del romanzo - fatto menzionato come se non fosse particolarmente recente ma nemmeno troppo lontano - \u00e8 una multa presa da uno dei personaggi nel corso del 2006. Un dato contrastante \u00e8 invece l'et\u00e0 della piccola Samantha, che qui risulta avere due anni: in base ad accenni contenuti nei precedenti romanzi, in teoria la bambina dovrebbe essere pi\u00f9 grande."}
{"id": "3085045", "revid": "767487", "url": "https://it.wikipedia.org/wiki?curid=3085045", "title": "ATP Firenze 1982", "text": "L'ATP Firenze 1982 \u00e8 stato un torneo di tennis giocato sulla terra battuta. \u00c8 stata la 10\u00aa edizione dell'ATP Firenze che fa parte del Volvo Grand Prix 1982. Si \u00e8 giocato a Firenze in Italia dal 10 al 16 maggio 1982.\nCampioni.\nSingolare.\n Vitas Gerulaitis ha battuto in finale Stefan Simonsson 4-6, 6-3, 6-1\nDoppio.\n Paolo Bertolucci / Adriano Panatta hanno battuto in finale Sammy Giammalva Jr. / Tony Giammalva 7-6, 6-1"}
{"id": "3085049", "revid": "339392", "url": "https://it.wikipedia.org/wiki?curid=3085049", "title": "Il re leone 3", "text": ""}
{"id": "3085052", "revid": "287204", "url": "https://it.wikipedia.org/wiki?curid=3085052", "title": "ATP Venezia 1982", "text": "L'ATP Venezia 1982 \u00e8 stato un torneo di tennis giocato sulla terra battuta. \u00c8 stata la 2\u00aa edizione dell'ATP Venezia che fa parte del Volvo Grand Prix 1982. Si \u00e8 giocato a Venezia in Italia dal 7 al 13 giugno 1982.\nCampioni.\nSingolare.\n Jos\u00e9 Luis Clerc ha battuto in finale Peter McNamara 7\u20136, 6\u20131\nDoppio.\n Carlos Kirmayr / C\u00e1ssio Motta hanno battuto in finale Jos\u00e9 Luis Clerc / Ilie N\u0103stase 6\u20134, 6\u20132"}
{"id": "3085055", "revid": "371529", "url": "https://it.wikipedia.org/wiki?curid=3085055", "title": "Skeletons from the Closet", "text": "Skeletons from the Closet (sottotitolo \"The Best of Grateful Dead\") \u00e8 la prima raccolta dei Grateful Dead che contiene il meglio della produzione del gruppo di San Francisco, pi\u00f9 \"Mexicali Blues\" dall'album solista \"Ace\" del chitarrista Bob Weir."}
{"id": "3085056", "revid": "729019", "url": "https://it.wikipedia.org/wiki?curid=3085056", "title": "Joseph Vinoy", "text": "Biografia.\nNato da famiglia della piccola borghesia, il padre Pierre era un conciatore di pellame e sindaco del piccolo comune di Saint-\u00c9tienne-de-Saint-Geoirs che in giovent\u00f9 era stato fervente rivoluzionario. Rimasto vedovo nel 1793, si rispos\u00f2 l'anno seguente con Marguerite Is\u00e9rable, dalla quale ebbe i figli Joseph e Emile.\nProbabilmente per assicurargli un'istruzione altrimenti non accessibile alle famiglie di modesta condizione, come era uso all'epoca, Joseph fu avviato alla vita ecclesiastica, ma prima di prendere i voti comprese che il sacerdozio non era fatto per lui e decise di abbandonare il seminario. Nel 1823 si arruol\u00f2 nella Guardia Reale iniziando la carriera militare da semplice soldato.\nCome sergente del 14\u00ba reggimento di fanteria prese parte alla campagna d'Algeria del 1830 e si distinse nella presa di Algeri, ottenendo la nomina a sottotenente. Rimase di stanza in Africa per 25 anni, al comando di reparti coloniali.\nIl 3 dicembre 1850 si spos\u00f2 con Am\u00e9lie Lourmand, trentaquattrenne figlia di un commerciante di Nantes, dalla quale ebbe l'unico figlio Georges, morto all'et\u00e0 di sette mesi. Convinto bonapartista, nel 1851 appoggi\u00f2 il colpo di Stato di Napoleone III, contribuendo a soffocare la flebile rivolta repubblicana nei comuni della Vaucluse.\nNel 1852, promosso colonnello, fu incaricato di costituire il 2\u00ba reggimento Zuavi, del quale ebbe il comando fino al 1853, quando venne nominato generale di brigata e inviato con il corpo di spedizione francese nella guerra di Crimea. Si distinse particolarmente nella battaglia di Malachov e nell'assedio di Sebastopoli, ricevendo il grado di generale di divisione, il 22 settembre 1855.\nData la sua esperienza e l'enorme prestigio goduto tra la truppa, per la sua costante presenza tra le linee durante i combattimenti, nel 1859 fu chiamato da Adolphe Niel nel IV corpo dell'armata francese che determin\u00f2 le sorti della seconda guerra d'indipendenza. Al comando della 2\u00aa divisione, che condusse personalmente da Lione ad Alessandria per il Colle del Moncenisio, Vinoy partecip\u00f2 alla battaglia di Magenta e alla battaglia di Solferino e San Martino, difendendo strenuamente la posizione di Casa Nuova e Quagliara durante i feroci combattimenti della battaglia di Medole.\nTornato in Patria, nel 1865 fu posto a riposo per raggiunti limiti d'et\u00e0 e nominato senatore, ma fu richiamato in servizio attivo nel 1870, dopo le prime disastrose fasi della guerra franco-prussiana, e posto al comando del XIII corpo d'armata. La partenza per il fronte fu immediatamente seguita dalla disfatta di Sedan e Vinoy indirizz\u00f2 immediatamente le truppe alla difesa della capitale, dirigendo i combattimenti nella zona Sud durante l'assedio di Parigi.\nIl 6 aprile 1871 fu nominato Gran Cancelliere dell'Ordine della Legion d'Onore, mantenendo la carica fino al 28 febbraio 1880.\nPoco prima di morire promosse una sottoscrizione per il restauro dell'h\u00f4tel de Salm, cui elarg\u00ec un importante contributo finanziario.\nNel 1923 venne denominato Vinoy, in suo onore, un comune canadese del Qu\u00e9bec, dal 1996 accorpato al comune di Ch\u00e9n\u00e9ville."}
{"id": "3085058", "revid": "287204", "url": "https://it.wikipedia.org/wiki?curid=3085058", "title": "Swiss Open Gstaad 1982", "text": "Lo Swiss Open Gstaad 1982 \u00e8 stato un torneo di tennis giocato sulla terra rossa. \u00c8 la 15\u00aa edizione dell'Swiss Open, che fa parte del Volvo Grand Prix 1982. Si \u00e8 giocato al Roy Emerson Arena di Gstaad in Svizzera, dal 5 all'11 luglio 1982.\nCampioni.\nSingolare.\n Jos\u00e9 Luis Clerc ha battuto in finale Guillermo Vilas 6-1, 6-3, 6-2\nDoppio.\n Sandy Mayer / Ferdi Taygan hanno battuto in finale Heinz G\u00fcnthardt / Markus G\u00fcnthardt 6-2, 6-3"}
{"id": "3085060", "revid": "339392", "url": "https://it.wikipedia.org/wiki?curid=3085060", "title": "AC Rimini 1912", "text": ""}
{"id": "3085062", "revid": "287204", "url": "https://it.wikipedia.org/wiki?curid=3085062", "title": "Hall of Fame Tennis Championships 1982", "text": "L'Hall of Fame Tennis Championships 1982 \u00e8 stato un torneo di tennis giocato sull'erba dell'International Tennis Hall of Fame di Newport negli Stati Uniti. \u00c8 stata la 7\u00aa edizione del torneo che fa parte del Volvo Grand Prix 1982. Il torneo si \u00e8 giocato dal 5 all'11 luglio 1982.\nCampioni.\nSingolare maschile.\n Hank Pfister ha battuto in finale Mike Estep 6-1, 7-5\nDoppio maschile.\n Andy Andrews / John Sadri hanno battuto in finale Syd Ball / Rod Frawley 3-6, 7-6, 7-5"}
{"id": "3085064", "revid": "610351", "url": "https://it.wikipedia.org/wiki?curid=3085064", "title": "Miss Estonia", "text": "Miss Estonia (\"Eesti Miss Estonia\") \u00e8 un concorso di bellezza femminile che si tiene annualmente in Estonia. Le vincitrici del concorso rappresentano il proprio paese a Miss Universo, Miss Europa e Miss Baltic Sea. Il concorso \"Eesti Miss Estonia\" si \u00e8 tenuto per la prima volta nel 1988, 65 anni dopo il primo concorso \"Miss Estonia\". Dal 1993 le vincitrici di Miss Estonia hanno accesso a Miss Universo."}
{"id": "3085067", "revid": "585241", "url": "https://it.wikipedia.org/wiki?curid=3085067", "title": "Acqua &amp; Sapone-D'Angelo &amp; Antenucci", "text": ""}
{"id": "3085068", "revid": "287204", "url": "https://it.wikipedia.org/wiki?curid=3085068", "title": "Swedish Open 1982", "text": "Lo Swedish Open 1982 \u00e8 stato un torneo di tennis giocato sulla terra battuta. \u00c8 stata la 35\u00aa edizione del torneo, che fa parte della categoria del Volvo Grand Prix 1982. Il torneo si \u00e8 giocato a B\u00e5stad in Svezia dal 12 al 18 luglio 1982.\nCampioni.\nSingolare maschile.\n Mats Wilander ha battuto in finale Henrik Sundstr\u00f6m 6-4 6-4\nDoppio maschile.\n Anders J\u00e4rryd / Hans Simonsson hanno battuto in finale Joakim Nystr\u00f6m / Mats Wilander 0-6, 6-3, 7-6"}
{"id": "3085073", "revid": "767487", "url": "https://it.wikipedia.org/wiki?curid=3085073", "title": "U.S. Pro Tennis Championships 1982", "text": "Lo U.S. Pro Tennis Championships 1982 \u00e8 stato un torneo di tennis giocato sulla terra battuta. \u00c8 stata la 55\u00aa edizione del torneo, che fa parte del Volvo Grand Prix 1982. Il torneo si \u00e8 giocato al Longwood Cricket Club di Boston negli USA, dal 12 al 19 luglio 1982.\nCampioni.\nSingolare maschile.\n Guillermo Vilas ha battuto in finale Mel Purcell 6-4, 6-0\nDoppio maschile.\n Craig Wittus / Steve Meister hanno battuto in finale Freddie Sauer / Schalk Van Der Merwe 6-2, 6-3"}
{"id": "3085075", "revid": "154326", "url": "https://it.wikipedia.org/wiki?curid=3085075", "title": "Orti di Mecenate", "text": ""}
{"id": "3085076", "revid": "400694", "url": "https://it.wikipedia.org/wiki?curid=3085076", "title": "Regina di cuori (singolo)", "text": "Regina di cuori \u00e8 un singolo promo del gruppo musicale italiano Litfiba, pubblicato il 18 maggio 1997 come secondo estratto dall'album \"Mondi sommersi\".\nDescrizione.\nIl singolo \u00e8 stato pubblicato come CD promo, solo in \"cardsleeve edition\" (busta in cartoncino).\nNello stesso anno, il singolo \u00e8 uscito anche per il mercato spagnolo, anch'esso in edizione CD promo, con il titolo \"Reina de corazones\", ma con custodia standard e pubblicato dall'etichetta \"Hispavox\"."}
{"id": "3085078", "revid": "287204", "url": "https://it.wikipedia.org/wiki?curid=3085078", "title": "Mercedes Cup 1982", "text": "Il Mercedes Cup 1982 \u00e8 stato un torneo di tennis giocato sulla terra rossa. \u00c8 stata la 5\u00aa edizione del Mercedes Cup, che fa parte del Volvo Grand Prix 1982. Si \u00e8 giocato a Stoccarda in Germania, dal 12 al 18 luglio 1982.\nCampioni.\nSingolare.\n Ramesh Krishnan ha battuto in finale Sandy Mayer 5-7, 6-3, 6-3, 7-6\nDoppio.\n Mark Edmondson / Brian Teacher hanno battuto in finale Andreas Maurer / Wolfgang Popp 6-3, 6-1"}
{"id": "3085080", "revid": "124808", "url": "https://it.wikipedia.org/wiki?curid=3085080", "title": "Eesti Miss Estonia", "text": ""}
{"id": "3085082", "revid": "743200", "url": "https://it.wikipedia.org/wiki?curid=3085082", "title": "Dutch Open 1982", "text": "Il Dutch Open 1982 \u00e8 stato un torneo di tennis giocato sulla terra battuta. \u00c8 stata la 24\u00aa edizione del torneo, che fa parte del Volvo Grand Prix 1982. Il torneo si \u00e8 giocato a Hilversum nei Paesi Bassi dal 19 al 25 luglio 1982.\nCampioni.\nSingolare maschile.\n Bal\u00e1zs Tar\u00f3czy ha battuto in finale Buster Mottram 7-6 6-7 6-3 7-6\nDoppio maschile.\n Jan Kode\u0161 / Tom\u00e1\u0161 \u0160m\u00edd hanno battuto in finale Heinz G\u00fcnthardt / Bal\u00e1zs Tar\u00f3czy 7-6 6-4"}
{"id": "3085094", "revid": "767487", "url": "https://it.wikipedia.org/wiki?curid=3085094", "title": "Reinardo IV di Hanau-M\u00fcnzenberg", "text": "Biografia.\nReinardo I era figlio del conte Filippo I di Hanau-M\u00fcnzenberg e di Adriana di Nassau-Dillenburg. Suo padrino di battesimo fu l'abate Giovanni II di Henneberg-Schleusingen dell'Abbazia di Fulda.\nSin dalla giovinezza sappiamo che Reinardo IV viaggi\u00f2 molto con il padre, ed in particolare lo segu\u00ec nella visita al conte palatino di Heidelberg (1493) ed alla Dieta di Worms del 1495.\nEgli inizi\u00f2 \"de facto\" la propria reggenza al trono gi\u00e0 negli ultimi quattro anni di vita del padre, nei quali egli lo affianc\u00f2 al governo anche se pot\u00e9 succedergli effettivamente solo dopo la morte di quest'ultimo, contribuendo cos\u00ec a distinguere ancora di pi\u00f9 i due rami della famiglia che proprio con suo padre si erano originati nel 1458.\nDurante il suo governo, Reinardo IV oper\u00f2 prevalentemente a livello feudale: nel 1500 negozi\u00f2 con Filippo IV di Isenburg una parte della sua quota su Offenbach e Bracht in cambio del villaggio di Bischofsheim e nel 1503 scambi\u00f2 Seckbach con met\u00e0 del villaggio di Trais.\nNel 1504 scoppi\u00f2 la Guerra di successione del Landshut nella quale la contea di Hanau-M\u00fcnzenberg venne coinvolta. Il conte Filippo I, infatti, aveva acquistato la citt\u00e0 di Bad Homburg vor der H\u00f6he, in Assia, nel 1487 per la somma di 19.000 fiorini e questa ora veniva contestata a suo figlio. La soluzione del conflitto fu l'interessamento diretto dell'Imperatore Carlo V il quale nel 1521 stabil\u00ec che l'Assia mantenesse il controllo della citt\u00e0 e che la contea di Hanau-M\u00fcnzenberg venisse compensata con la somma di 12.000 fiorini che andavano ad assommarsi al privilegio concesso nel 1505 dall'Imperatore Massimiliano I d'Asburgo che aveva nominato Reinardo IV suo consigliere.\nMatrimonio e figli.\nReinardo IV si spos\u00f2 il 13 febbraio 1496 con Caterina di Schwarzburg-Blankenburg (d. il 1470 - 27 novembre 1514). Come dote, egli ricevette dalla sposa l'appannaggio di met\u00e0 della citt\u00e0 imperiale di Gelnhausen per una somma totale di 4000 fiorini annui di rendita.\nReinardo IV e Caterina ebbero quattro figli:"}
{"id": "3085095", "revid": "287204", "url": "https://it.wikipedia.org/wiki?curid=3085095", "title": "Austrian Open 1982", "text": "L'Austrian Open 1982 \u00e8 stato un torneo di tennis giocato sulla terra battuta. \u00c8 stata la 12\u00aa edizione del torneo, che fa parte del Volvo Grand Prix 1982. Si \u00e8 giocato a Kitzb\u00fchel in Austria dal 19 al 25 luglio 1982.\nCampioni.\nSingolare maschile.\n Guillermo Vilas ha battuto in finale Marcos Hocevar 7\u20136, 6\u20131\nDoppio maschile.\n Mark Edmondson / Kim Warwick hanno battuto in finale Rod Frawley / Pavel Slo\u017eil 7-6, 6-1"}
{"id": "3085096", "revid": "767487", "url": "https://it.wikipedia.org/wiki?curid=3085096", "title": "C\u01a1m r\u01b0\u1ee3u", "text": "Il c\u01a1m r\u01b0\u1ee3u \u00e8 un dolce tipico del Vietnam meridionale, a base di riso glutinoso.\nIl riso viene cotto, poi mescolato con lievito, suddiviso in palline, e fatto fermentare in un recipiente con un po' di acqua e zucchero per alcuni giorni. La fermentazione produce un liquido leggermente alcoolico e lattiginoso, un tipo di vino di riso cui possono essere aggiunte piccole quantit\u00e0 di sale e zucchero. Il c\u01a1m r\u01b0\u1ee3u viene servito immerso nel suo liquido e mangiato al cucchiaio.\nAnche nel Vietnam del Nord esiste un dolce simile, ma con un impasto pi\u00f9 denso e non immerso nel liquido, chiamato r\u01b0\u1ee3u n\u1ebfp.\nAncora pi\u00f9 similare \u00e8 il \"ji\u01d4ni\u00e0ng\" (\u9152\u917f) or \"gu\u00echu\u0101 ji\u01d4ni\u00e0ng\" (\u6842\u82b1\u9152\u917f), diffuso in Cina, dove spesso \u00e8 aromatizzato con l'osmanto odoroso."}
{"id": "3085100", "revid": "287204", "url": "https://it.wikipedia.org/wiki?curid=3085100", "title": "Sovran Bank Classic 1982", "text": "Il Sovran Bank Classic 1982 \u00e8 stato un torneo di tennis giocato sulla terra battuta. \u00c8 stata la 14\u00aa edizione del torneo, che fa parte del Volvo Grand Prix 1982. Si \u00e8 giocato al William H.G. FitzGerald Tennis Center di Washington negli Stati Uniti dal 19 al 25 luglio 1982.\nCampioni.\nSingolare maschile.\n Ivan Lendl ha battuto in finale Jimmy Arias 6-3, 6-3\nDoppio maschile.\n Ra\u00fal Ram\u00edrez / Van Winitsky hanno battuto in finale Hans Gildemeister / Andr\u00e9s G\u00f3mez 7-5, 7-6"}
{"id": "3085102", "revid": "155634", "url": "https://it.wikipedia.org/wiki?curid=3085102", "title": "Andy Plank", "text": "Biografia.\nFiglio di Herbert e nipote di Jolanda, a loro volta sciatori alpini di alto livello, e attivo in gare FIS dal dicembre del 2004, Plank ha esordito in Coppa Europa il 7 febbraio 2007 a Sarentino in discesa libera, classificandosi 56\u00ba. Nel 2009 ai Mondiali juniores di Garmisch Partenkirchen 2009 ha vinto la medaglia d'oro nella discesa libera e, nella medesima specialit\u00e0, ha esordito in Coppa del Mondo, l'11 marzo a \u00c5re (25\u00ba).\nIl 3 marzo 2010 ha colto a Sarentino in supercombinata la sua unica vittoria, nonch\u00e9 primo podio, in Coppa Europa; sempre in supercombinata ha disputato la sua ultima prova in Coppa del Mondo, il 14 gennaio 2011 a Wengen, senza completare la prova. Il 14 gennaio 2012 a M\u00e9ribel \u00e8 salito per la seconda e ultima volta in carriera sul podio in Coppa Europa, classificandosi 2\u00ba in supergigante; si \u00e8 ritirato al termine della stagione 2014-2015 e la sua ultima gara in carriera \u00e8 stata la discesa libera FIS disputata a Selva di Val Gardena l'8 aprile. In carriera non ha preso parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nSC = supercombinata"}
{"id": "3085104", "revid": "767487", "url": "https://it.wikipedia.org/wiki?curid=3085104", "title": "South Orange Open 1982", "text": "Il South Orange Open 1982 \u00e8 stato un torneo di tennis giocato sulla terra battuta. \u00c8 stata la 13\u00aa edizione del torneo, che fa parte del Volvo Grand Prix 1982. Si \u00e8 giocato a South Orange negli USA dal 26 luglio al 1\u00ba agosto 1982.\nCampioni.\nSingolare maschile.\n Yannick Noah ha battuto in finale Ra\u00fal Ram\u00edrez 6\u20133, 7\u20136\nDoppio maschile.\n Ra\u00fal Ram\u00edrez / Van Winitsky hanno battuto in finale Jai Di Louie / Blaine Willenborg 3\u20136, 6\u20134, 6\u20131"}
{"id": "3085108", "revid": "767487", "url": "https://it.wikipedia.org/wiki?curid=3085108", "title": "Columbus Open 1982", "text": "Il Columbus Open 1982 \u00e8 stato un torneo di tennis giocato sul cemento. \u00c8 stata la 12\u00aa edizione del Columbus Open, che fa parte del Volvo Grand Prix 1982. Si \u00e8 giocato a Columbus negli USA, dal 2 all'8 agosto 1982.\nCampioni.\nSingolare.\n Jimmy Connors ha battuto in finale Brian Gottfried 7\u20135, 6\u20130\nDoppio.\n Tim Gullikson / Bernard Mitton hanno battuto in finale Victor Amaya / Hank Pfister 4\u20136, 6\u20131, 6\u20134"}
{"id": "3085113", "revid": "3791", "url": "https://it.wikipedia.org/wiki?curid=3085113", "title": "Reinhard IV di Hanau-Munzenberg", "text": ""}
{"id": "3085115", "revid": "287204", "url": "https://it.wikipedia.org/wiki?curid=3085115", "title": "Rosi Sanchez", "text": ""}
{"id": "3085117", "revid": "287204", "url": "https://it.wikipedia.org/wiki?curid=3085117", "title": "U.S. Men's Clay Court Championships 1982", "text": "L'U.S. Men's Clay Court Championships 1982 \u00e8 stato un torneo di tennis giocato sulla terra. \u00c8 stata la 14\u00aa edizione del U.S. Men's Clay Court Championships, che fa parte del Volvo Grand Prix 1982. Si \u00e8 giocato a Indianapolis negli Stati Uniti dal 3 al 9 agosto 1982.\nCampioni.\nSingolare.\n Jos\u00e9 Higueras ha battuto in finale Jimmy Arias 7-5, 5-7, 6-3\nDoppio.\n Sherwood Stewart / Ferdi Taygan hanno battuto in finale Robbie Venter / Blaine Willenborg 6-4, 7-5"}
{"id": "3085122", "revid": "767487", "url": "https://it.wikipedia.org/wiki?curid=3085122", "title": "ATP Cleveland 1982", "text": "L'ATP Cleveland 1982 \u00e8 stato un torneo di tennis giocato sul cemento. \u00c8 stata la 5\u00aa edizione dell'ATP Cleveland, che fa parte del Volvo Grand Prix 1982. Si \u00e8 giocato a Cleveland negli USA, dal 9 al 15 agosto 1982.\nCampioni.\nSingolare.\n Sandy Mayer ha battuto in finale Robert Van't Hof 7\u20135, 6\u20133\nDoppio.\n Victor Amaya / Hank Pfister hanno battuto in finale Matt Mitchell / Craig Wittus 6\u20134, 7\u20136"}
{"id": "3085124", "revid": "33689", "url": "https://it.wikipedia.org/wiki?curid=3085124", "title": "Jiuniang", "text": "Lo Jiuniang (\u9152\u917f, detto anche l\u00e1oz\u0101o, \u91aa\u7cdf, o ji\u0101ngm\u01d0ji\u01d4, \u6c5f\u7c73\u9152) \u00e8 un dolce della cucina cinese (dalla consistenza di zuppa o di budino), a base di riso glutinoso fermentato e lievito. Nacque come scarto della produzione del miju.\nSi tratta di un vino di riso non filtrato, che contiene ancora chicchi di riso interi e spesso viene aromatizzato con fiori di osmanto odoroso, nel qual caso prende il nome di \"guihua jiuniang\" (\u6842\u82b1\u9152\u917f).\nDurante la festa del Dongzhi viene servito insieme con dei tangyuan non ripieni, prendendo il nome di \"jiuniang tangyuan\" (\u9152\u917f\u6c64\u5706) o \"jiuniang yuanzi\" (\u9152\u917f\u5706\u5b50), o ancora, se aromatizzati con l'osmanto, \"guihua jiuniang tangyuan\" (\u6842\u82b1\u9152\u917f\u6c64\u5706).\n\u00c8 un dolce assai simile al vietnamita \"C\u01a1m r\u01b0\u1ee3u\", che normalmente contiene palline fatte col riso glutinoso fermentato."}
{"id": "3085125", "revid": "767487", "url": "https://it.wikipedia.org/wiki?curid=3085125", "title": "Stowe Open 1982", "text": "Lo Stowe Open 1982 \u00e8 stato un torneo di tennis giocato sul cemento. \u00c8 stata la 5\u00aa edizione del Stowe Open, che fa parte del Volvo Grand Prix 1982. Si \u00e8 giocato a Stowe negli USA, dal 16 al 22 agosto 1982.\nCampioni.\nSingolare.\n Jay Lapidus ha battuto in finale Eric Fromm 6\u20134, 6\u20132\nDoppio.\n Andy Andrews / John Sadri hanno battuto in finale Mike Fishbach / Eric Fromm 6\u20133, 6\u20134"}
{"id": "3085129", "revid": "1543377", "url": "https://it.wikipedia.org/wiki?curid=3085129", "title": "Campionati Internazionali di Sicilia 1982", "text": "I Campionati Internazionali di Sicilia 1982 sono stati un torneo di tennis giocato sulla terra battuta. \u00c8 stata la 3\u00aa edizione dei Campionati Internazionali di Sicilia, che fanno parte del Volvo Grand Prix 1982. Si sono giocati a Palermo in Italia, dal 13 al 19 settembre 1982.\nCampioni.\nSingolare.\n Mario Martinez ha battuto in finale John Alexander 6\u20134, 7\u20135\nDoppio.\n Gianni Marchetti / Enzo Vattuone hanno battuto in finale Jos\u00e9 Luis Damiani / Diego P\u00e9rez 6-4, 6-7, 6-3"}
{"id": "3085136", "revid": "76963", "url": "https://it.wikipedia.org/wiki?curid=3085136", "title": "Julian Curry", "text": "Biografia.\nFiglio di William Burnlee Curry e Marjorie Graham Curry, fece la sua prima apparizione televisiva nel 1965 in un episodio del telefilm \"For Whom the Bell Tolls\". Recit\u00f2 poi in \"Doppia sentenza\" (1968), \"Z Cars\" (1965 &amp; 1975), \"The Glittering Prizes\" (1976), \"The Onedin Line\" (1976), \"Rumpole of the Bailey\" (1975-1995), \"A Fine Romance\" (1982), \"Lytton's Diary\", \"Le avventure di Sherlock Holmes\" (1991), \"Kavanagh QC\" (1997) e \"L'ispettore Barnaby\" (2004).\nTra i film in cui l'attore lavor\u00f2, vanno ricordati \"Ci divertiamo da matti\" (1967), \"Legacy of Blood\" (1978), \"Fuga per la vittoria\" (1981) e \"Sky Captain and the World of Tomorrow\" (2004).\nEra sposato con l'attrice Sheila Reid ma il matrimonio fu poi sciolto, cos\u00ec come il secondo, dal quale nacquero due figli. Il terzo matrimonio dur\u00f2 sino alla morte di lui, avvenuta nel 2020."}
{"id": "3085139", "revid": "125220328", "url": "https://it.wikipedia.org/wiki?curid=3085139", "title": "Chuck E. Cheese's", "text": "Chuck E. Cheese's (precedentemente Chuck E. Cheese's Pizza Time Theatre e Chuck E. Cheese's Pizza) \u00e8 una catena di negozi di ristorazione ed intrattenimento. Chuck E. Cheese's \u00e8 il marchio principale di \"CEC Entertainment, Inc.\" (), con sede Irving, Texas. La societ\u00e0 \u00e8 stata fondata da Nolan Bushnell, noto per aver fondato la societ\u00e0 di produzione di videogiochi arcade Atari, Inc..\nL'idea \u00e8 quella di una pizzeria con, a completamento, videogiochi arcade, cavalcabili, spettacoli di animatronic ed altre forme di intrattenimento per bambini, come i castelli ed i tubi per arrampicarsi e scivolare. Il marchio \u00e8 rappresentato da \"Chuck E. Cheese\", un topo antropomorfo.\nI personaggi principali sono: Chuck E, Helen Henny, Munch The Monster,Jasper T Jowls (Chiamato \u201cjowls\u201d per le sue grandi guance nelle versioni precedenti)\nMolti personaggi sono stati rimossi (Pizzacam, King, Dolli Dimples,Billy Bob, Munch Jr (o jr munch).\nLa societ\u00e0 fu fondata come Chuck E. Cheese's Pizza Time Theatre da Nolan Bushnell nel 1977 come il primo ristorante per famiglie in cui oltre al cibo venivano offerti intrattenimenti animati e giochi arcade. \nIl primo cast era formato da Pasqually The Chef, Jasper T Jowls, Big C (Ovvero il nickname di Chuck E Cheese) e Crusty The Cat. Quest'ultimo venne rimosso nel 1979 e Venne sostituito da Mr Munch. Nel 1980 si unirono i cosiddetti \"Guest Stars\" . Una tra queste , \u00e8 helen henny che diventer\u00e0 un personaggio fisso fino ad oggi. Nel 1983 Pizza Time Theatre aveva molti debiti e perci\u00f2 pi\u00f9 tardi and\u00f2 in bancarotta...Nel 1984 \"Pizza Time Theatre\" fu rilevata da Showbiz Pizza Place divenendo Showbiz Pizza Time, Inc. ma mantenendo le due catene di ristorazione come entit\u00e0 separate. Nel 1991/2, \"Showbiz Pizza Time, Inc.\" unific\u00f2 i due marchi sotto il nome di Chuck E. Cheese's Pizza. Nel 1994 inizi\u00f2 un'opera di rinnovamento della societ\u00e0, che port\u00f2 all'adozione del nome Chuck E. Cheese's nel 1995.\nNel 1998 \"Showbiz Pizza Time, Inc.\" fu rinominata CEC Entertainment, Inc., rimuovendo ogni residua menzione a \"Showbiz Pizza Place, Inc.\", il nome con cui \"CEC Entertainment, Inc.\" era nata.\nNel 2007 la societ\u00e0 ha celebrato il suo 30\u00ba anniversario. A maggio del 2009 conta 542 ristoranti.\nIl Chuck E. Cheese's \u00e8 stato preso di spunto per il videogioco horror \"Five Nights at Freddy's\" e i suoi seguiti.\nNel 2016, la societ\u00e0 ha annunciato la rimozione dei suoi famosi \u201canimatronics\u201d. Molti, hanno visto questa \u201cnovit\u00e0\u201d come una presa in giro dato che, il concept di Chuck E. Cheese\u2019s si basa su shows con animatronics appunto.\nNel 2020, la societ\u00e0 ha rischiato la bancarotta e hanno chiuso pi\u00f9 di 100 ristoranti.\nRecentemente, il ristorante \u00e8 stato rinominato \u201cPasqually Pizza and Wings\u201d e la societ\u00e0 ha affermato che la pizza sarebbe cambiata ma non \u00e8 stato cos\u00ec."}
{"id": "3085153", "revid": "38120", "url": "https://it.wikipedia.org/wiki?curid=3085153", "title": "Tweedledum", "text": ""}
{"id": "3085154", "revid": "38120", "url": "https://it.wikipedia.org/wiki?curid=3085154", "title": "Tweedledee", "text": ""}
{"id": "3085155", "revid": "38120", "url": "https://it.wikipedia.org/wiki?curid=3085155", "title": "Pinco Panco", "text": ""}
{"id": "3085156", "revid": "38120", "url": "https://it.wikipedia.org/wiki?curid=3085156", "title": "Panco Pinco", "text": ""}
{"id": "3085157", "revid": "38120", "url": "https://it.wikipedia.org/wiki?curid=3085157", "title": "Pinco Panco e Panco Pinco", "text": ""}
{"id": "3085158", "revid": "38120", "url": "https://it.wikipedia.org/wiki?curid=3085158", "title": "Coniglio bianco", "text": ""}
{"id": "3085159", "revid": "38120", "url": "https://it.wikipedia.org/wiki?curid=3085159", "title": "Cappellaio matto", "text": ""}
{"id": "3085160", "revid": "38120", "url": "https://it.wikipedia.org/wiki?curid=3085160", "title": "Bill la Lucertola", "text": ""}
{"id": "3085161", "revid": "38120", "url": "https://it.wikipedia.org/wiki?curid=3085161", "title": "Duchessa brutta", "text": ""}
{"id": "3085162", "revid": "38120", "url": "https://it.wikipedia.org/wiki?curid=3085162", "title": "Finta tartaruga", "text": ""}
{"id": "3085163", "revid": "38120", "url": "https://it.wikipedia.org/wiki?curid=3085163", "title": "Tartaruga finta", "text": ""}
{"id": "3085164", "revid": "38120", "url": "https://it.wikipedia.org/wiki?curid=3085164", "title": "Falsa tartaruga", "text": ""}
{"id": "3085165", "revid": "38120", "url": "https://it.wikipedia.org/wiki?curid=3085165", "title": "Leprotto marzolino", "text": ""}
{"id": "3085166", "revid": "38120", "url": "https://it.wikipedia.org/wiki?curid=3085166", "title": "Lepre marzolina", "text": ""}
{"id": "3085167", "revid": "38120", "url": "https://it.wikipedia.org/wiki?curid=3085167", "title": "Leprotto Marzolino", "text": ""}
{"id": "3085169", "revid": "38120", "url": "https://it.wikipedia.org/wiki?curid=3085169", "title": "Re bianco", "text": ""}
{"id": "3085170", "revid": "38120", "url": "https://it.wikipedia.org/wiki?curid=3085170", "title": "Regina bianca", "text": ""}
{"id": "3085172", "revid": "38120", "url": "https://it.wikipedia.org/wiki?curid=3085172", "title": "Il tricheco e il carpentiere", "text": ""}
{"id": "3085183", "revid": "112064357", "url": "https://it.wikipedia.org/wiki?curid=3085183", "title": "Oede de la Couroierie", "text": "Viene registrato all'inizio del 1270 come impiegato alla casa dal conte Roberto II, il quale spesso lo mandava in missioni diplomatiche. Stette al servizio di Roberto fino alla sua morte. Il suo testamento, fatto nel giugno del 1294, \u00e8 a favore sia della sua mantenuta con i suoi due figli che per la vedova con i suoi tre. Nel suo testamento viene chiamato Odon de Paris e Odon de Saint-Germain. Nacque probabilmente nell'\u00cele-de-France, nei pressi di Parigi.\nCanzoni e loro modelli.\nTutte e cinque le canzoni di Oede sono modellate su quelle altrui."}
{"id": "3085185", "revid": "144796", "url": "https://it.wikipedia.org/wiki?curid=3085185", "title": "Ag\u00e9nor de Gramont (1819-1880)", "text": "Biografia.\nMembro di una vecchia ed aristocratica famiglia, era figlio di Antoine IX de Gramont, e di sua moglie, Ida d'Orsay. Allo scoppio della rivoluzione di Luglio prese la via dell'esilio, insieme ai parenti, alla volta di Londra.\nRitornato in Francia nel 1833, Ag\u00e9nor si butt\u00f2 a capofitto nella vita mondana, divenendo l'amante di attrici e celebri cortigiane. Tra queste vi era Rachel F\u00e9lix e Marie Duplessis, la celebre signora delle camelie, alla cui vicenda si ispir\u00f2 Alexandre Dumas e lui stesso fu rappresentato nel romanzo sotto l'identit\u00e0 di \"Armando Duval\". A seguito della scandalosa relazione, uno zio si adoper\u00f2 per farlo ritornare a Londra e di l\u00ec a Vienna, dove si innamor\u00f2 di Hilda Arnold, dalla quale ebbe una figlia.\nCarriera.\nNapoleone III, desideroso di unirsi alle antiche famiglie aristocratiche, lo ha nominato, il 22 dicembre 1851, ministro plenipotenziario alla corte dell'Assia-Kassel. Il 5 marzo 1852 \u00e8 stato nominato Ministro di Francia alla corte di W\u00fcrttemberg, prima di trasferirsi a Torino il 3 gennaio 1853.\nIl 16 agosto 1857 \u00e8 stato nominato ambasciatore presso la Santa Sede, con il quale ha stabilito con papa Pio IX un rapporto di fiducia e anche di amicizia. Nel 1861 si trasfer\u00ec a Vienna, dove conquist\u00f2 la fiducia dell'imperatore Francesco Giuseppe, mentre la moglie divenne un'intima amica dell'imperatrice Elisabetta.\nSostenitore di un intervento militare del suo paese nella seconda guerra di indipendenza italiana quanto di un'alleanza con l'Impero austro-ungarico in funzione anti-prussiana, venne nominato ministro degli esteri nel maggio 1870.\nLa sua naturale avversione alla Prussia lo port\u00f2 ad essere fermamente contrario ad una candidatura del principe Leopoldo di Hohenzollern-Sigmaringen alla corona spagnola. Il provocatorio telegramma inviato al re prussiano Guglielmo I il 12 luglio 1870, in cui si chiedeva di porre un veto alle intenzioni del principe, fu in gran parte prodotto dalla penna di Gramont (questo evento port\u00f2 al dispaccio di Ems e alla guerra franco-prussiana). A meno di un mese dall'inizio delle ostilit\u00e0 con la Germania, Gramont si dimise dalla sua carica e si ritir\u00f2 dalla vita politica. Nel 1872 pubblic\u00f2 \"La France et la Prusse avant la guerre\" (\"La Francia e la Prussia prima della guerra\") in difesa delle sue azioni che sfociarono nel conflitto rivelatosi fallimentare per la Francia.\nMatrimonio.\nNel 1848 spos\u00f2 Emma Mary MacKinnon (15 agosto 1811-15 novembre 1891), figlia di William Alexander MacKinnon, capo del Clan MacKinnon e membro del parlamento del Regno Unito. Ebbero quattro figli:"}
{"id": "3085186", "revid": "352448", "url": "https://it.wikipedia.org/wiki?curid=3085186", "title": "Eude de Cariga", "text": ""}
{"id": "3085187", "revid": "352448", "url": "https://it.wikipedia.org/wiki?curid=3085187", "title": "Odo de Corigiaria", "text": ""}
{"id": "3085188", "revid": "352448", "url": "https://it.wikipedia.org/wiki?curid=3085188", "title": "Odon de Paris", "text": ""}
{"id": "3085189", "revid": "352448", "url": "https://it.wikipedia.org/wiki?curid=3085189", "title": "Odon de Saint-Germain", "text": ""}
{"id": "3085190", "revid": "1978534", "url": "https://it.wikipedia.org/wiki?curid=3085190", "title": "Rifugio Antermoia", "text": "Il rifugio Antermoia, gestito dalla Societ\u00e0 Alpinisti Tridentini, \u00e8 uno dei numerosi rifugi alpini presenti nel gruppo del Catinaccio, nel bacino idrografico della Val di Fassa. Si trova nel Vallone d'Antermoia, a poche centinaia di metri dall'omonimo lago, posto tappa dell'itinerario giallo della Via Alpina.\nStoria.\nL'antico edificio che ospita il rifugio risale al 1911. Un successivo restauro avvenuto negli anni ottanta, in occasione dell'apertura dell'itinerario giallo della Via Alpina, il rifugio venne completamente ristrutturato. Negli ultimi anni sono stati realizzati dei pannelli fotovoltaici per contribuire al fabbisogno energetico dell'edificio."}
{"id": "3085193", "revid": "1442080", "url": "https://it.wikipedia.org/wiki?curid=3085193", "title": "Testa di Leda", "text": "La Testa di Leda \u00e8 un disegno a gessetto rosso su carta preparata rossa (20x15,7 cm) attribuito a Leonardo da Vinci, databile al 1505 circa e conservato nel Castello Sforzesco di Milano.\nStoria.\nIl disegno, studio preparatorio per la perduta tavola di \"Leda col cigno\", \u00e8 stato a lungo considerato come opera del leonardesco Cesare da Sesto, autore di una copia della tavola conservata nella collezione Pembroke a Wilton House (Salisbury). Solo nel 1980 Carlo Pedretti ne sostenne la piena autografia leonardesca, seguito poi da Vezzosi nel 1983.\nDescrizione e stile.\nLa \"Testa di Leda\" del Castello Sforzesco \u00e8 uno dei migliori tra i numerosi studi per la \"Leda\". Mostra una donna a mezzobusto, ritratta in una torsione col busto verso destra e la testa a sinistra, leggermente reclinata. La fisionomia dolce e dall'espressione languida e vagamente ambigua \u00e8 tipica delle opere della fase matura dell'artista.\nMolto studiata \u00e8 la composizione dei capelli che incorniciano il volto, raccolti in trecce a distanze regolari."}
{"id": "3085194", "revid": "1305772", "url": "https://it.wikipedia.org/wiki?curid=3085194", "title": "Adriana Costamagna", "text": "Biografia.\nProveniente dal teatro dialettale piemontese, nel 1909 poco pi\u00f9 che ventenne si avvicin\u00f2 al cinema, quando fu ingaggiata dalla \"Itala Film\" inizialmente come \u00abcomparsa\u00bb, per poi cominciare ad interpretare ruoli pi\u00f9 significativi a partire dal 1911 come nel film \"Triste fascino\". L'anno dopo fu assunta da un'altra compagnia torinese, la \"Savoia Film\", nella quale inizi\u00f2 ad interpretare ruoli da protagonista e acquis\u00ec molta notoriet\u00e0, avendo recitato in film come \"Erodiade\" (1912), \"In hoc signo vinces\" e \"Satanella\" (1913).\nDivenuta cos\u00ec una dei principali interpreti della Savoia Film, venne scritturata per il film \"Il mistero di Jack Hilton\", nel quale compaiono numerosi animali feroci. La Costamagna rifiut\u00f2 la controfigura ma il 16 ottobre 1913, durante le riprese, fu aggredita da un leopardo. Dall'incidente, pur sfigurata e graffiata su tutto il corpo, riusc\u00ec comunque a sopravvivere.\nNonostante il grave incidente, la Costamagna prosegu\u00ec la sua carriera, che ebbe per\u00f2 fine alla vigilia degli anni venti."}
{"id": "3085195", "revid": "871355", "url": "https://it.wikipedia.org/wiki?curid=3085195", "title": "Il guaio con Stephanie", "text": "Il guaio con Stephanie (titolo originale \"The Trouble With Stephanie\") \u00e8 un romanzo poliziesco del 1988 dello scrittore statunitense-canadese Joseph Louis (pseudonimo di Joseph Mark Glazner).\nTrama.\nUn incendio avvolge le colline intorno Los Angeles e danneggia la Casa Final, la villa di Evan Paris, scrittore di gialli ed ex investigatore privato, costretto a trasferirsi in una barca ormeggiata in una tranquilla baia. Qualche tempo dopo, mentre cominciano i lavori di ristrutturazione alla Casa Final, Paris riceve la visita di Diana Sayers, una donna alla quale era stato legato da una relazione sentimentale oltre vent'anni prima. Diana racconta all'amico di essere preoccupata per Stephanie, la figlia del fratello John, morto in Vietnam negli anni 60. La ragazza \u00e8 scomparsa da alcuni giorni, inoltre Diana confessa ad Evan che \u00e8 rimasta sconvolta dall'incontro con un uomo che lei ha riconosciuto come John, il fratello morto. \nDeciso ad aiutare Diana, Evan Paris inizia le indagini che lo portano a confrontarsi con il passato del suo amico John, incontrando gli ex commilitoni, ciascuno dei quali racconta una storia leggermente diversa di ci\u00f2 che accadde a Saigon a John durante la guerra. Il punto chiave sembra essere il rapporto che l'amico aveva con il generale vietnamita Kim, ucciso misteriosamente nella sua casa alcuni giorni prima che John Sayers morisse assieme ad altri due commilitoni."}
{"id": "3085200", "revid": "76963", "url": "https://it.wikipedia.org/wiki?curid=3085200", "title": "Dina Spybey", "text": "Dal 2000 \u00e8 sposata con il regista Mark Waters."}
{"id": "3085201", "revid": "33689", "url": "https://it.wikipedia.org/wiki?curid=3085201", "title": "Perrot de Neele", "text": "Ha composto quattro \"jeux partis\" in collaborazione con Jehan Bretel (morto nel 1272): \"\"Amis Peron de Neele\", \"Jehan Bretel, respond\u00e9s\", \"Pierrot de Neele, amis\" e \"Pierrot, li ques vaut pis a fin amant\". Perrot compose inoltre una canzone in lode della Vergine Maria, \"Douce vierge, r\u00f6ine nete et pure\"\", con una melodia nella forma bar. In pi\u00f9, sopravvivono nel manoscritto B.N. fr. 375 una collezione di componimenti narrativi (o \"opere letterarie classiche\") intitolata \"Sommaires en vers de po\u00e8mes\" e compilata da Perrot, il quale identifica s\u00e9 stesso in un colofone alla fine dell'opera:\nTale manoscritto talvolta \u00e8 stato datato al 1288 a causa di un colofone dedicato alla copia del \"Roman de Troie\" che lo contiene. Questa copia venne finita nel 1288 da Jehan Madot. Il manoscritto \u00e8 opera di almeno cinque scribi, dato che cinque mani diverse sono state identificate nei testi. Probabilmente venne assemblato all'inizio del XIV secolo. Il \"Sommaire\" di Perrot serve da indice all'intero codice, riassumendo in versi i romanzi narrativi in esso contenuti. Si \u00e8 suggerito che Perrot possa essere stato il compilatore del manoscritto, se non addirittura uno dei suoi scribi. Potrebbe inoltre essere l'autore del fabliau, \"La vielle Truande\", che lui chiama \"De le Viellete\" nel suo indice. "}
{"id": "3085205", "revid": "352448", "url": "https://it.wikipedia.org/wiki?curid=3085205", "title": "Peron de Neele", "text": ""}
{"id": "3085206", "revid": "352448", "url": "https://it.wikipedia.org/wiki?curid=3085206", "title": "Peros de Neele", "text": ""}
{"id": "3085207", "revid": "352448", "url": "https://it.wikipedia.org/wiki?curid=3085207", "title": "Pierrot de Neele", "text": ""}
{"id": "3085212", "revid": "36426", "url": "https://it.wikipedia.org/wiki?curid=3085212", "title": "Pinacoteca nazionale (Parma)", "text": ""}
{"id": "3085213", "revid": "1086846", "url": "https://it.wikipedia.org/wiki?curid=3085213", "title": "Associazione Sportiva Drepanum 1947-1948", "text": "Questa pagina raccoglie i dati riguardanti il Trapani Calcio nelle competizioni ufficiali della stagione 1947-1948.\nStagione.\nNella stagione 1947-1948 la Drepanum Trapani disput\u00f2 il campionato di Serie C, raggiungendo il 4\u00ba posto. Insieme all'Acireale fu ammessa d'ufficio in Serie C Nazionale dalla FIGC al posto dell'Arsenalmessina.\nMaglie.\nI colori sociali della Drepanum Trapani sono il granata ed il bianco."}
{"id": "3085215", "revid": "6923", "url": "https://it.wikipedia.org/wiki?curid=3085215", "title": "Pekanbaru", "text": "Pekanbaru \u00e8 una citt\u00e0 dell'Indonesia, capoluogo e centro pi\u00f9 popoloso della provincia di Riau, nel centro dell'isola di Sumatra in Indonesia.\nGeografia fisica.\nTerritorio.\nLa citt\u00e0 si trova nella parte centrale dell'isola di Sumatra, a circa 120\u00a0km dallo Stretto di Malacca, nel lato orientale, e a circa 200\u00a0km dalla costa occidentale dell'oceano Indiano. Dista solo 55\u00a0km dall'equatore.\nSi estende su una superficie di 632,26\u00a0km\u00b2 ed \u00e8 bagnata dal corso del fiume Siak. Ha una forma irregolare, leggermente allungata nella direzione sudovest-nordest. \u00c8 situata nella parte centrale della provincia di Riau.\nClima.\nIl clima \u00e8 equatoriale e umido, la stagione delle piogge dura da settembre ad aprile . Le precipitazioni medie mensili variano da 50 mm a 178\u00a0mm e l'umidit\u00e0 relativa indicativamente dal 46% al 100%, con una media di 79-83%. La temperatura media tra le minime e le massime giornaliere non \u00e8 inferiore ai 27\u00a0\u00b0C, senza oscillazioni annuali .\nStoria.\nPeriodo precoloniale.\nLe prime notizie di insediamenti nel territorio di Pekanbaru appartengono al XVII secolo, quando dal piccolo villaggio di pescatori di Payungsekaki gli abitanti si spostarono su un grande insediamento chiamato Senapelan a causa di condizioni climatiche sfavorevoli. Il nome \"Senapelan\" venne assegnato al nuovo insediamento ed \u00e8 considerato il luogo attorno al quale Pekanbaru si svilupp\u00f2.\nNel 1720 Senapelan divenne parte del regno del Sultano di Siak, che decise di stabilire l\u00ec la sua residenza. In seguito, la citt\u00e0 si allarg\u00f2 notevolmente, ampliandosi grazie all'immigrazione di abitanti dei villaggi vicini attirati dalla prosperit\u00e0 economica della citt\u00e0, diventando il principale centro economico del Sultanato.\nIl Sultanato di Siak, comunque, era soggetto al Sultanato di Johor, del quale era una specie di vassallo.\nPeriodo coloniale.\nA met\u00e0 del XVIII secolo, il Sultano di Johor fu affrontato militarmente dalla Compagnia olandese delle Indie orientali. Dopo una serie di scontri sanguinosi, firm\u00f2 un trattato di pace, cedendo il territorio di Siak ai colonialisti.\nSotto il dominio olandese, il regno di Siak mantenne una discreta indipendenza e visse un notevole sviluppo infrastrutturale.\nNel 1760 vennero costruiti il Palazzo del Sultano e una grande moschea. Nel 1775 la capitale del Sultanato venne ufficialmente spostata a Senapelan e ci\u00f2 port\u00f2 un ulteriore impulso allo sviluppo della citt\u00e0.\nIl sultano Abdul Jalil Alamudin Syah tent\u00f2 di rendere la citt\u00e0 il pi\u00f9 grande centro commerciale dell'isola, istituendovi una grande fiera commerciale. Non ebbe successo, ma nel 1780 il figlio del sultano, Muhammad Ali, riusc\u00ec nell'intento. Questo notevole successo port\u00f2 al cambio del nome della citt\u00e0 in Pekambaru (in lingua indonesiana Pekan, fiera, e Baru, nuovo) il 23 giugno del 1784: questo giorno \u00e8 considerato la data ufficiale di fondazione di Pekambaru.\nCol fallimento della Compagnia olandese nel 1798, la citt\u00e0 pass\u00f2 sotto il controllo diretto del governo dei Paesi Bassi, divenendo di fatto Indie orientali olandesi, e poi, temporaneamente, sotto la Francia di Napoleone. Le rivalit\u00e0 tra inglesi e francesi in Europa comportarono conflitti nell'isola di Sumatra e l'influenza politica olandese su Pekanbaru scem\u00f2 sensibilmente. Dopo l'indipendenza dei Paesi Bassi nel 1814, il controllo della citt\u00e0 perse di vigore e i cittadini lottarono a lungo per la propria indipendenza dai coloni. La citt\u00e0 stette sotto il debole controllo coloniale fino agli inizi della seconda guerra mondiale.\nOccupazione giapponese.\nA febbraio del 1942 l'esercito giapponese occup\u00f2 la citt\u00e0 e tutta l'isola. I giapponesi favorirono lo sviluppo delle infrastrutture, soprattutto per facilitare la logistica per le esportazioni verso la madrepatria. In questo periodo venne realizzata una linea ferroviaria di 200\u00a0km che collega Pekambaru fino al mare.\nIndipendenza.\nCon la capitolazione dell'impero giapponese, nel 1945 il sultano Syarif Kasim II annesse il territorio al suo dominio e la citt\u00e0 divenne il centro amministrativo dell'isola. Negli anni successivi ci fu ancora un tentativo degli olandesi di riprendere il controllo, ma gli scontri terminarono con gli accordi di Renville, facilitati dalla neonata Organizzazione delle Nazioni Unite, che di fatto sancirono la nascita dell'Indonesia.\nEconomia.\nPekanbaru \u00e8 stato un importante centro economico sin dalla sua fondazione. Si svilupp\u00f2 nel periodo coloniale grazie al commercio del caff\u00e8 e del carbone ed ebbe un boom agli inizi del XX secolo grazie alla scoperta di giacimenti petroliferi.\nAgricoltura.\nNonostante l'agricoltura rappresenti meno dell'1% del PIL cittadino, il numero dei dipendenti \u00e8 relativamente alto; infatti pi\u00f9 di 16.000 persone, oltre il 4% della popolazione attiva, \u00e8 impiegato in questo settore. All'inizio del 2009, i terreni dedicati all'uso agricolo erano circa 30.000 ettari, soprattutto nelle zone periferiche. Le principali colture sono manioca, melanzane, cetrioli, spinaci, fagioli, patate dolci e frutta. Si coltivano anche palme dedicate alla produzione dell'olio.\nPer quanto concerne l'allevamento, la maggior parte della produzione \u00e8 legata all'allevamento bovino, ovino e del pollame, da cui si ricava carne, latte e uova. Meno diffusa \u00e8 la coltura di pesce di allevamento, anche se la produzione da allevamento \u00e8 maggiore della pesca da fiume.\nIndustria.\nLa produzione industriale provvede a pi\u00f9 del 20% del PIL urbano. Il settore impiega 28.369 cittadini, circa il 7,3% della popolazione attiva, la maggior parte dei quali sono dipendenti di piccole imprese o artigiani.\nLa base del settore urbano \u00e8 la raffinazione del petrolio, materia prima che viene estratta dai campi circostanti appartenenti ad uno dei pi\u00f9 grandi pozzi dell'Indonesia. La maggior parte della capacit\u00e0 di raffinazione \u00e8 di propriet\u00e0 di \"Chevron Pacific Indonesia\", una filiale della americana Chevron, la cui sede si trova in citt\u00e0; degna d'importanza \u00e8 anche la compagnia petrolifera nazionale indonesiana \"Pertamina\"."}
{"id": "3085217", "revid": "21880", "url": "https://it.wikipedia.org/wiki?curid=3085217", "title": "Agrostide", "text": ""}
{"id": "3085220", "revid": "1543377", "url": "https://it.wikipedia.org/wiki?curid=3085220", "title": "Edgardo Moltoni", "text": "Biografia.\nOrnitologo italiano di fama internazionale, conservatore della collezione ornitologica del conte Ercole Turati (1829-1881) dal 1922 al 1951. Successivamente divenne direttore del museo di storia naturale di Milano, carica che conserv\u00f2 dal 1951 al 1964 .\nNel 1938, egli dedic\u00f2 la specie \"Zavattariornis Stresemanni\" (Corvide dello Zavattari) ai due ornitologi Edoardo Zavattari (1883-1972) e Erwin Stresemann (1889-1972).\nLa Sterpazzolina di Moltoni, \"Sylvia cantillans moltonii\" (uccello insettivoro, famiglia Sylviidae, endemico dell'area mediterranea centro occidentale con areale riproduttivo esteso anche all'Italia continentale centro-settentrionale e alla Francia meridionale), gli \u00e8 stata dedicata da Orlando Carlo nel 1937 .\nUno dei suoi allievi fu Elio Augusto Di Carlo chiamato, dallo stesso Moltoni, nel 1971, a far parte della redazione della \"Rivista Italiana di Ornitologia\" di Milano .\nMuseo Civico di Storia Naturale di Milano.\nEdgardo Moltoni, come gi\u00e0 detto, ricopr\u00ec la carica di direttore del Museo civico di storia naturale di Milano dal 1951 al 1964.\nNel 1980, la sua biblioteca personale venne donata al Museo; composta da pi\u00f9 di un migliaio di volumi e da circa 5000 opuscoli di carattere ornitologico."}
{"id": "3085226", "revid": "254059", "url": "https://it.wikipedia.org/wiki?curid=3085226", "title": "Lago d'Antermoia", "text": "Il lago d'Antermoia \u00e8 un lago d'origine glaciale appartenente al territorio amministrativo del comune di Mazzin, nel massiccio del Catinaccio, appartenente al gruppo delle Dolomiti. Il lago si trova in prossimit\u00e0 del rifugio Antermoia, posto tappa della Via Alpina, itinerario giallo.\nMorfologia.\nDurante l'epoca delle glaciazioni il vallone d'Antermoia, ai piedi dell'omonimo massiccio, al tempo in via di formazione, era modellato da un ghiacciaio la cui lingua terminava in prossimit\u00e0 del lago. Il bacino \u00e8 quindi di origine glaciale, ma a differenza molti laghi di siffatta origine che si prosciugano durante la stagione estiva, questo aggiunge alla pi\u00f9 consistente alimentazione data dal disgelo le piccole sorgenti del \"Ruf de Antermoia\", che scorre fino al lago in gran parte sottoterra e ne esce come emissario per andare a unirsi, nel kilometro successivo, al Ruf de Udai."}
{"id": "3085227", "revid": "6923", "url": "https://it.wikipedia.org/wiki?curid=3085227", "title": "Zalman Shazar", "text": "\u00c8 stato anche autore di saggi e poeta.\nBiografia.\nZalman Shazar nacque a Mir, paese dell'Impero Russo ubicato nell'attuale Bielorussia. La sua famiglia era ebraico chassidica ed appartenente al movimento Chabad Lubavitch e Shazar ricevette un'educazione religiosa fin dalla giovent\u00f9. Rimase coinvolto nel Chabad Lubavitch per il resto della sua vita, aiutando il rabbino Yosef Yitzchok Schneersohn, sesto Rebbe del movimento religioso, nella fondazione del villaggio di Kfar Chabad e assecondandone la volont\u00e0, permettendo alla comunit\u00e0 religiosa di Israele di avere un proprio sistema educativo. Successivamente port\u00f2 avanti un'intensa corrispondenza con Menachem Mendel Schneerson, settimo ed ultimo Rebbe del Chabad, e lo visit\u00f2 in numerose occasioni.\nDurante l'adolescenza ader\u00ec al movimento sionista Poale Zion. Nel 1924 emigr\u00f2 nel Mandato britannico della Palestina, dove divenne membro del segretariato dell'Histadrut, l'organizzazione sindacale sionista dei lavoratori ebrei della Palestina mandataria.\nShazar mor\u00ec il 5 ottobre 1974 e venne successivamente sepolto sul Monte Herzl, nelle vicinanze di Gerusalemme.\nAttivit\u00e0.\nCarriera giornalistica e politica.\nShazar fu direttore del quotidiano in lingua ebraica Davar dal 1944 al 1949.\nVenne eletto alla Knesset nelle elezioni del 1949, come membro del partito Mapai, e fu nominato Ministro dell'Educazione nel primo governo del neonato Stato d'Israele, guidato da David Ben-Gurion. Non fu parte del secondo governo Ben-Gurion, ma mantenne un posto in parlamento sia nelle elezioni del 1951 che in quelle del 1955. Nel 1952 era anche entrato nell'esecutivo dell'Agenzia Ebraica.\nDimessosi dalla Knesset nel 1956, ricopr\u00ec la carica di presidente dell'Agenzia Ebraica di Gerusalemme fino al 1960.\nPresidente dello Stato.\nShazar venne eletto presidente dello Stato di Israele dalla Knesset il 21 maggio 1963, battendo Peretz Bernstein, esponente del Partito Liberale israeliano. Fu il terzo ad occupare la carica. Lo stesso anno partecip\u00f2 al Funerale di John Fitzgerald Kennedy dopo il suo assassinio. Nel 1964 incontr\u00f2 Papa Paolo VI in occasione della sua visita in Terrasanta. Shazar fu rieletto per un secondo mandato presidenziale il 26 marzo 1968. \nNel 1969 fu uno dei 73 capi di Stato ad inviare un messaggio alla NASA in occasione dello sbarco dell'uomo sulla Luna. Il messaggio, impresso con quelli degli altri capi di Stato su un disco in silicio, venne lasciato sul suolo lunare dagli astronauti della missione Apollo 11. \nLasci\u00f2 la carica di Presidente alla scadenza del suo secondo mandato, nel 1973, venendo succeduto da Ephraim Katzir.\nBibliografia.\nShazar \u00e8 stato autore di vari libri, tra cui:"}
{"id": "3085228", "revid": "400518", "url": "https://it.wikipedia.org/wiki?curid=3085228", "title": "Ivan Osipovich Yarkovsky", "text": ""}
{"id": "3085229", "revid": "1013865", "url": "https://it.wikipedia.org/wiki?curid=3085229", "title": "Bandar Lampung", "text": "Bandar Lampung \u00e8 una citt\u00e0 dell'Indonesia, capoluogo e centro pi\u00f9 popoloso della provincia di Lampung, nel sud dell'isola di Sumatra in Indonesia.\nGeografia fisica.\nLa citt\u00e0 si estende su una superficie di 169,21\u00a0km\u00b2. Al 2010 la popolazione stimata era di 881.801 abitanti. Un tempo chiamata Tanjungkarang-Telukbetung, il nome delle due zone pi\u00f9 importanti della citt\u00e0, venne rinominata nel 1983. Per gli immigrati e i viaggiatori provenienti da Java, la citt\u00e0 era la porta d'ingresso a Sumatra, soprattutto prima della costruzione del porto di Bakauheni appena a sud della citt\u00e0.\nNella citt\u00e0 si trova l'Universit\u00e0 di Lampung, fondata nel 1965.\nAmministrazione.\nBandar Lampung \u00e8 una citt\u00e0 con lo status di reggenza. \u00c8 suddivisa in 13 \"kecamatan\" e 98 \"kelurahan\". I 13 \"kecamatan\" sono:"}
{"id": "3085230", "revid": "125262711", "url": "https://it.wikipedia.org/wiki?curid=3085230", "title": "GenICam", "text": "GenICam (\"Generic Interface for Cameras\") \u00e8 una interfaccia di programmazione generica per applicazioni di machine vision. L'obiettivo dello standard \u00e8 quello di separare la tecnologia utilizzata per l'interfaccia fisica della camera (come per esempio GigE Vision o Camera Link) dall'interfaccia applicativa presentata all'utente (API). GenICam \u00e8 amministrato dalla European Machine Vision Association EMVA). Il lavoro sullo standard \u00e8 iniziato nel 2003 e il primo modulo di GenICam, GenApi, \u00e8 stato ratificato nel 2006 mentre il modulo finale, GenTL, \u00e8 stato ratificato nel 2008.\nMolte imprese dell'ambito industriale della machine vision hanno contribuito allo standard. Le compagnie maggiormente coinvolte nel progetto sono: :\nGrazie al numero di imprese coinvolte nel progetto GenICam e grazie ai benefici di interoperabilit\u00e0 che si spera di ottenere con il progetto, i costruttori di componenti per machine vision hanno gi\u00e0 iniziato ad utilizzare lo standard nei loro prodotti. Tuttavia, le imprese che hanno contribuito a realizzare lo standard stanno seguendo un \"approccio a due vie\", sviluppando ancora SDK proprietari. \u00c8 ancora da vedere se GenICam pu\u00f2 sostituire tutti gli SDK development e raggiungere gli obbiettivi di interoperabilit\u00e0 e, possibilmente, prodotti di machine vision meno costosi. \nGenICam \u00e8 composto da tre moduli che aiutano a svolgere i compiti principali nel campo della machine vision in maniera generica. Questi moduli sono:\nGenICam fornisce supporto per cinque funzioni fondamentali :"}
{"id": "3085232", "revid": "124123", "url": "https://it.wikipedia.org/wiki?curid=3085232", "title": "Yitzhak Navon", "text": ""}
{"id": "3085233", "revid": "729019", "url": "https://it.wikipedia.org/wiki?curid=3085233", "title": "Rocca Sforzesca di Imola", "text": "La Rocca Sforzesca \u00e8 un castello di et\u00e0 medievale che sorge nel centro della citt\u00e0 di Imola. Costituisce un ottimo esempio di architettura fortificata tra Medioevo e Rinascimento.\nStoria.\nI lavori per la costruzione della Rocca cominciarono probabilmente nel 1332. L'edificio fu costruito sui resti di un torrione preesistente, risalente all'XI secolo.\nNel XV secolo il castello venne adeguato ai nuovi sistemi di difesa richiesti dalle armi comparse in quel tempo, sotto la guida di Gian Galeazzo Sforza. Fu in questo periodo che la rocca assunse la struttura attuale, caratterizzata dai quattro torrioni perimetrali e dal mastio, abbassato di alcuni metri, per poter resistere meglio ai colpi delle armi da fuoco. Oltre agli scopi difensivi, le mura servirono anche come prigione. Nella prima met\u00e0 del XV secolo vi fu rinchiuso per dodici anni Antonio Ordelaffi, signore di Forl\u00ec. Nel 1499 la Rocca fu assediata e conquistata da Cesare Borgia. Nel 1502 lo stesso Borgia chiam\u00f2 Leonardo da Vinci per preparare i disegni e i lavori di rafforzamento dell'edificio dopo i danni subiti dall'artiglieria borgiana.\nSuccessivamente Imola pass\u00f2 sotto il diretto dominio pontificio. Non essendoci pi\u00f9 bisogno di una struttura difensiva a Imola, la Rocca perse la sua originale funzione. Dal 1524, anno dell'arrivo in Romagna di Francesco Guicciardini in qualit\u00e0 di Presidente della Provincia Romandiol\u00e6, la Rocca divenne carcere pontificio. Anche con l'avvento del Regno d'Italia mantenne tale funzione. Durante il secondo conflitto mondiale, e in particolare dopo l'8 settembre del 1943, le celle della Rocca sforzesca furono utilizzate per incarcerare gli oppositori politici. Da qui vennero prelevati i prigionieri che furono poi uccisi presso il pozzo Becca. La Rocca rimase in funzione fino al 1958, quando le carceri furono chiuse.\nSuccessivamente il complesso \u00e8 stato restaurato e nel 1973 \u00e8 stato aperto al pubblico come museo. Ospita una collezione di ceramiche e una raccolta di armi costituita da circa seicento pezzi, databili dal XIV al XX secolo.\nNella Rocca ha sede una prestigiosa istituzione culturale, l'Accademia Pianistica Internazionale \u00abIncontri col Maestro\u00bb."}
{"id": "3085237", "revid": "247933", "url": "https://it.wikipedia.org/wiki?curid=3085237", "title": "Tanjungkarang", "text": ""}
{"id": "3085243", "revid": "16758", "url": "https://it.wikipedia.org/wiki?curid=3085243", "title": "Campionato mondiale di hockey su ghiaccio - Seconda Divisione 2008", "text": "Il Campionato mondiale di hockey su ghiaccio - Seconda Divisione 2008 \u00e8 stato un torneo di hockey su ghiaccio organizzato dall'International Ice Hockey Federation. Il torneo si \u00e8 disputato fra il 7 e il 13 aprile 2008. Le dodici squadre partecipanti sono state divise in due gironi da sei ciascuno. Il torneo del Gruppo A si \u00e8 svolto nella citt\u00e0 di Miercurea Ciuc, in Romania. Le partite del Gruppo B invece si sono disputate a Newcastle, in Australia. La Romania ha vinto il Gruppo A mentre l'Australia il Gruppo B, garantendosi cos\u00ec la partecipazione al Campionato mondiale di hockey su ghiaccio - Prima Divisione 2009. Al contrario l'Irlanda e la Nuova Zelanda, giunte all'ultimo posto dei rispettivi gironi, sono state retrocesse per il 2009 in Terza Divisione. La Corea del Nord e il Sudafrica, vincitrici dei due gironi della Terza Divisione, sostituiscono nel 2009 l'Irlanda e la Nuova Zelanda."}
{"id": "3085249", "revid": "6923", "url": "https://it.wikipedia.org/wiki?curid=3085249", "title": "Antonio Colombo (1947)", "text": "Carriera.\nGiocatore.\nCresciuto nel , leg\u00f2 il suo nome all', club al quale arriv\u00f2 nel 1968 in seguito alla trattativa che port\u00f2 in maglia lilla il difensore Oscar Lesca e con cui disput\u00f2 quindici campionati, fino a fine carriera. \u00c8 a tutt'oggi il calciatore che vanta pi\u00f9 presenze in maglia grigia (465), davanti a Mario Pietruzzi e Renato Cattaneo. Con i piemontesi ha vinto nel 1972-1973 la Coppa Italia Semiprofessionisti e nel 1973-1974 ha ottenuto la promozione in Serie B.\nAllenatore.\nAl termine della sua carriera di calciatore rimase all'interno della societ\u00e0 piemontese. Lavor\u00f2 nel settore giovanile, fu pi\u00f9 volte allenatore in seconda affiancando tra gli altri Carlo Tagnin e Giorgio Roselli e traghett\u00f2 la prima squadra nelle stagioni 1983-1984, in cui rilev\u00f2 Natalino Fossati, e 1989-1990, in cui sostitu\u00ec il dimissionario Renzo Melani.\nDopo il fallimento della societ\u00e0, nel 2003, segu\u00ec le giovanili della e l'Asca di Alessandria, per poi rientrare a far parte dello staff dei \"Grigi\" nel 2008."}
{"id": "3085270", "revid": "1305772", "url": "https://it.wikipedia.org/wiki?curid=3085270", "title": "Teoria delle equazioni", "text": "In Matematica, la teoria delle equazioni comprende una parte importante dell'algebra tradizionale. Gli argomenti includono i polinomi, le equazioni algebriche, la separazione delle radici tra cui il teorema di Sturm, l'approssimazione delle radici e l'applicazione di matrici e determinanti alla soluzione delle equazioni.\nDal punto di vista dell'algebra astratta, la teoria spazia tra la teoria delle funzioni simmetriche, la teoria dei campi, la teoria di Galois, ed argomenti computazionali tra cui ."}
{"id": "3085274", "revid": "125997176", "url": "https://it.wikipedia.org/wiki?curid=3085274", "title": "Discografia di Renato Zero", "text": "Questa voce elenca l'intera discografia del cantante italiano Renato Zero, dal 1967 ad oggi.\nAlbum.\nCompilation.\nRCA/BMG.\nSi tratta di raccolte pubblicate dalla RCA Italiana (gruppo BMG), sia quando Renato era sotto contratto con questa casa discografica, sia dopo il suo passaggio alla Sony Music Entertainment. Per motivi legati alla propriet\u00e0 dei diritti d'autore, nessuna di queste raccolte (tranne \"Zerofavola (seconda parte)\", subito ritirata dal mercato dopo la sua uscita), contiene brani successivi al 1979.\nSony e Sony/BMG.\nNel 2000, in occasione dell'inizio della trasmissione televisiva \"Tutti gli Zeri del Mondo\", viene pubblicata la raccolta \"I miei numeri\", un CD antologico che comprende 12 canzoni, incise tra il 1994, anno che segn\u00f2 il passaggio di Renato dalla BMG alla Sony, al 1999. Nel 2006 la Sony/BMG, fuse in un'unica etichetta discografica, d\u00e0 alle stampe il triplo CD \"Renatissimo!\", che abbraccia la carriera di Zero dal 1973 al 2006.\nSingoli.\nSingoli promozionali.\nIl singolo radiofonico \"Ancora qui\" \u00e8 stato l'ultimo ad avere un supporto CD promozionale. Successivamente, i singoli verranno inviati alle radio tramite il download digitale."}
{"id": "3085275", "revid": "1522738", "url": "https://it.wikipedia.org/wiki?curid=3085275", "title": "SkullSatamon", "text": ""}
{"id": "3085276", "revid": "1522738", "url": "https://it.wikipedia.org/wiki?curid=3085276", "title": "Kokatorimon", "text": ""}
{"id": "3085278", "revid": "1522738", "url": "https://it.wikipedia.org/wiki?curid=3085278", "title": "Megadramon", "text": ""}
{"id": "3085279", "revid": "1522738", "url": "https://it.wikipedia.org/wiki?curid=3085279", "title": "Cherrymon", "text": ""}
{"id": "3085280", "revid": "1522738", "url": "https://it.wikipedia.org/wiki?curid=3085280", "title": "Ghoulmon", "text": ""}
{"id": "3085285", "revid": "1782831", "url": "https://it.wikipedia.org/wiki?curid=3085285", "title": "Hath-Set", "text": "Hath-Set \u00e8 un personaggio immaginario, un super criminale della DC Comics creato da Gardner Fox e Dennis Neville. Il personaggio \u00e8 la nemesi ricorrente di Hawkman e Hawkgirl.\nBiografia del personaggio.\nIl crudele prete egizio Hath-Set comparve per la prima volta in \"Flash Comics\" n. 1 (gennaio 1940). Assassin\u00f2 il Principe Khufu e la principessa Chay-Ara con un pugnale maledetto forgiato con il Metallo Nth, risultando in un ciclo di reincarnazione continua per tutti e tre.\nNel corso dei secoli, fu responsabile dell'assassinio della coppia in molte incarnazioni diverse, e durante la seconda guerra mondiale, si reincarn\u00f2 nel malvagio Dottor Anton Hastor. Hawkman ed Hawkgirl si riunirono quando affrontarono Hastor e poi, infine, riuscirono a sventare i suoi piani - anche se naturalmente, Hath-Set ci avrebbe ritentato nel corso degli anni.\nNel 1941, Hastor rap\u00ec molti prominenti scienziati e mise insieme le loro risorse al fine di costruire un occhio-dirigibile meccanico volante, con una potenza armata capace di distruggere intere citt\u00e0. Il suo piano di conquista del mondo fall\u00ec di nuovo per causa di Hawkman, e dei suoi colleghi della All-Star Squadron.\nDurante gli anni ottanta, quando si form\u00f2 la Infinity, Inc., Hath-Set utilizz\u00f2 la maledizione imposta sulle Aquile per prendere il controllo di loro figlio, Hector Hall, l'Infinitor noto come Silver Scarab, e con lui attacc\u00f2 la squadra. Fortunatamente, riuscirono a sconfiggere il malvagio prete, ma a costo della vita di Hector.\nOggi, Hath-Set esiste come forma spirituale, e fu in grado di dominare i corpi e le menti di molti dei suoi discendenti, e pi\u00f9 recentemente fu una donna di nome H\u00e9l\u00e8ne Astar, mentre Hawkman ed Hawkgirl viaggiarono fino in Himalaya per cercare Speed Saunders. Si pens\u00f2 che Hath-Set si reincarn\u00f2 quando Astar mor\u00ec tentando di uccidere le Aquile da s\u00e9. Ma ci\u00f2 che realmente accadde fu che Hath-Set si impossess\u00f2 del suo corpo semplicemente lasciandola morire, e vi riusc\u00ec portando le Aquile a credere falsamente che anche lui era morto.\nHath-Set \u00e8 al momento in combutta con il corrotto uomo d'affari Kristopher Roderic per uccidere i suoi arcinemici.\nHath-Set fu visto di recente nelle pagine di \"Nel giorno pi\u00f9 splendente\" n. 1 vivendo nella giungla del Per\u00f9. In \"Bightest Day\" n. 3 Hawkman ed Hawkgirl scoprirono che Hath-Set andava raccogliendole ossa dei loro corpi precedenti e li voleva utilizzare per costruire una specie di mistico portale. Lo seguirono dentro il portale in un luogo di nome \"Hawkworld\". In \"Nel giorno pi\u00f9 splendente\" n. 7, Shiera fu catturata, ed Hath-Set le rivel\u00f2 che era alleato con la regina di Hawkworld. La storia continua."}
{"id": "3085286", "revid": "767487", "url": "https://it.wikipedia.org/wiki?curid=3085286", "title": "Louder Than Live", "text": "Louder Than Live \u00e8 il primo home video ufficiale della band statunitense alternative rock dei Soundgarden contenente canzoni eseguite dal vivo al Whisky a Go Go di Los Angeles, California nei giorni 7 e 10 dicembre 1989. \u00c8 stato pubblicato su VHS dall'etichetta A&amp;M Records il 22 maggio 1990.\nInformazioni.\nLa registrazione contiene cinque canzoni filmate dal vivo durante il tour della band in supporto all'album \"Louder Than Love\", pi\u00f9 due clip registrate in studio. Le canzoni dal vivo sono \"Get on the Snake\", \"Gun\", \"I Awake\", \"Big Dumb Sex\" e un medley delle canzoni \"Big Bottom\" degli Spinal Tap e \"Earache My Eye\" dei Cheech &amp; Chong; le clip in studio vedono la band eseguire i brani \"Loud Love\" e \"Hands All Over\". Il filmato \u00e8 stato distribuito solo in VHS e non ne esiste una versione ufficiale su DVD.\nIn aggiunta, la A&amp;M Records ha pubblicato un vinile da 12\" (versione promozionale in vinile blu, luglio 1990) e un CD (maggio 1990) con lo stesso titolo del home video. La versione su vinile comprende una quinta traccia dal vivo, \"Beyond the Wheel\", mentre quella su CD comprende \"Beyond the Wheel\" e \"Hunted Down\".\nTracce.\nCanzoni dal vivo:\nClip in studio:"}
{"id": "3085289", "revid": "287204", "url": "https://it.wikipedia.org/wiki?curid=3085289", "title": "Lotta ai I Giochi olimpici giovanili estivi", "text": "Gli incontri di Lotta ai I Giochi olimpici giovanili estivi si sono svolti dal 15 al 17 agosto 2010 all'International Convention Centre di Singapore. Sono state assegnate dieci medaglie d'oro in campo maschile (cinque nella lotta greco-romana e cinque nella lotta libera) e quattro in campo femminile (tutte nella lotta libera)."}
{"id": "3085295", "revid": "529641", "url": "https://it.wikipedia.org/wiki?curid=3085295", "title": "Acorn A7000", "text": "L'A7000 e l'A7000+ erano computer di tipo entry level della Acorn Computers basati sull'architettura Risc PC. Lanciati nel 1995, essi rimpiazzarono alcuni dei modelli che erano nella fascia dello Acorn Archimedes. Dopo il fallimento della Acorn Computers nel 1998, Castle Technology acquist\u00f2 i diritti per continuare la produzione del A7000+.\nPietre Miliari.\n1995 - Lancio dell'A7000, che proponeva il processore ARM7500 a 32\u00a0MHz.\n1997 - Lancio dell'A7000+, che proponeva il processore ARM7500FE a 48\u00a0MHz.\n1998 - Acorn Computers fallisce e Castle Technology compra i diritti per continuare la produzione dell'A7000+."}
{"id": "3085296", "revid": "767487", "url": "https://it.wikipedia.org/wiki?curid=3085296", "title": "Massacro a San Francisco", "text": "Massacro a San Francisco (\"Slaughter in San Francisco\") \u00e8 un film del 1974 diretto da Lo Wei.\n\u00c8 il secondo e ultimo film da antagonista per Chuck Norris, nei panni del boss Chuck.\nTrama.\nDon Wong e John sono due poliziotti nonch\u00e9 compagni di pattuglia. Un giorno mentre ispezionano in macchina le strade di San Francisco, colgono di sorpresa due stupratori che stanno tentando di violentare una ragazza cinese; i due agenti grazie alla loro abilit\u00e0 nelle arti marziali riescono ad avere la meglio sui due aggressori, i quali vengono portati alla centrale. Ma alla centrale tuttavia accade un fatto insolito, ovvero la ragazza si rifiuta di denunciare e i due aggressori vengono rilasciati.\nLa mattina seguente mentre John esce di casa con la moglie in macchina, degli uomini a bordo di un camion si bloccano davanti alla loro auto e con un tranello fanno scendere John dalla macchina, lo assalgono e lo caricano sul camion. La moglie di John spaventata chiama Don con l'ausilio di una cabina telefonica, il quale si precipita in motocicletta nella strada dove \u00e8 avvenuto il rapimento. Percorrendo un pezzo di strada arriva sulla spiaggia dove vede John che viene malmenato da diversi uomini, e si lancia nella mischia, commettendo per\u00f2 anche un omicidio. Don viene cos\u00ec cacciato dalla polizia e condannato ad un anno di prigione. Uscito di galera trova lavoro come cameriere, e fa conoscenza con il boss di San Francisco Chuck, il quale gli offre di lavorare per lui, ma Don rifiuta la collaborazione.\nUscito da un locale John vede dei furfanti cinesi con un bottino e cerca di affrontarli, ma uno di loro apre il fuoco su di lui ed \u00e8 costretto a fuggire. Inseguito dai criminali viene ucciso nel giardino di casa della giovane cinese. Nel frattempo la polizia scopre che \u00e8 stata svaligiata la banca, e fiutando le tracce dei rapinatori arrivano a scoprire il cadavere di John. Il capitano di polizia Newman interroga cos\u00ec i genitori di Sylvia Ling, i quali affermano di non essersi accorti del cadavere, ma Newman li arresta comunque come sospetti.\nDeciso di scoprire l'omicida del suo compagno, Don svolge un'indagine per conto proprio. Ispeziona il giardino dove \u00e8 morto il suo collega, e trova un pezzo di camicia. Parla anche con Sylvia Chang la quale le confida che non teme per i suoi genitori, in quanto il fratello del suo ragazzo \u00e8 uno molto potente; e le d\u00e0 anche l'indirizzo di un'abitazione di cinesi. Don si reca nell'abitazione e scopre a chi apparteneva il pezzo di camicia da lui ritrovato. Picchia il delinquente e lo trascina alla centrale di polizia; dove tuttavia il capitano Newman si rifiuta di arrestarlo per mancanza di prove. E come se non bastasse si permette anche di affrontare Don.\nDon allora fa di nuovo visita al cinese omicida, e lo costringe a far chiamare il capo per poter sapere chia sta dietro a tutto. All'interno di un casolare abbandonato vede arrivare il capitano Newman il quale gli confida che i Ling moriranno quella sera stessa. Don affronta il capitano Newman in combattimento e lo uccide, dopodich\u00e9 avverte l'avvocato di Ling di recarsi nella galera dove \u00e8 tenuto il padre di Sylvia, e arriva giusto in tempo per salvarlo da un tentato omicidio.\nPi\u00f9 tardi l'avvocato di Ling viene assassinato, e anche Don viene aggredito per strada per aver mancato di rispetto all Boss Chuck; tuttavia Don riesce come al suo solito a uscire illeso dalla rissa. In seguito viene interrogato per l'assassinio del capitano Newman, ma grazie a un alibi se la cava.\nSylvia va con il suo ragazzo alla casa del fratello di quest'ultimo, ovvero il Boss Chuck, e gli annuncia che vuole sposarlo. Chuck le dice che vuole parlarle in privato, e cos\u00ec la porta nella sua camera da letto e cerca di violentarla, ma il ragazzo di Sylvia arriva appena in tempo; e umilia Chuck dicendo che \u00e8 stato lui a far arrestare i genitori di lei, che ha fatto uccidere il poliziotto e che ha rapinato la banca. Approfittando della lite fra i due Sylvia riesce a fuggire e giunge a casa di Don. Gli racconta tutto e cos\u00ec Don decide di andare da solo a casa di Chuck. Fingendo di essere interessato a lavorare per lui, Chuck lo informa delle losche attivit\u00e0 di cui dovr\u00e0 occuparsi quali furti, rapine e droga; ma a un certo punto qualcosa non va e decide di far ammazzare anche Don. Per tentare di salvarsi Don deve affrontare tutti gli uomini del Boss pi\u00f9 lo stesso Chuck, ma incredibilmente ne esce vittorioso anche grazie all'intervento delle autorit\u00e0.\nPer l'ottimo compito svolto Don viene alla fine reintegrato nella polizia.\nProduzione.\n\"Massacro a San Francisco\" avrebbe dovuto essere la terza collaborazione tra Bruce Lee e Lo Wei, ma Lee non poteva pi\u00f9 sopportare il regista. Il ruolo fin\u00ec a Don Wong Tao, un attore di Taiwan figlio dell'attore George Wang."}
{"id": "3085303", "revid": "122257309", "url": "https://it.wikipedia.org/wiki?curid=3085303", "title": "Santuario di Sant'Abaco", "text": "Il santuario di Sant'Abaco sorge a Caselette (TO) sulle prime pendici del Monte Musin\u00e8 (a 535 m s.l.m.). Oltre ad essere un luogo di culto \u00e8 anche facile meta di escursioni; vi si accede per una strada acciottolata che sale dal campo sportivo di Caselette.\nStoria.\nSulle origini del santuario di Caselette le notizie sono scarse e incerte. In una relazione di met\u00e0 del 1700 si afferma: \u00ab...la cappella di S. Abaco fu edificata nell'anno 1551, come dalle memorie si \u00e8 potuto congetturare, gi\u00e0 per due volte demolita e in diversi luoghi costrutta\u00bb. Informazione problematica: non si sa su quali memorie si fondi la congettura sulla data di costruzione n\u00e9 quali fossero i diversi luoghi su cui fu costruita due volte la cappella.\nLa prima citazione diretta \u00e8 del 1622: in un atto comunale i confini di un appezzamento boschivo sul Musin\u00e8 vengono indicati con riferimento alla cappella. Nel 1673 l'edificio \u00e8 ricordato nella relazione della Visita Pastorale dell'arcivescovo di Torino Beggiamo e nel 1713 \u00e8 pagato dal Comune il quadro (la tela sull'altare), opera del pittore Giuseppe Maso.\nA inizio 1700 (ma forse anche gi\u00e0 prima) a Sant'Abaco vive un eremita, una specie di sacrestano, riconosciuto dall'autorit\u00e0 ecclesiastica, che provvede a pulire e custodire la cappella. Il primo conosciuto \u00e8 Antonio Bertolotto (morto nel 1743); dopo di lui Tommaso Gollier (morto nel 1770) e Michele Rocco Carnino (morto nel 1826).\nIl santuario attira una grande venerazione: nel giorno della festa vi converge una folla di fedeli dai paesi vicini, e vi \u00e8 gi\u00e0 attestata la pratica degli ex voto. La cura del santuario \u00e8 affidata a un Rettore (pi\u00f9 tardi Priore); il primo conosciuto \u00e8 Carlo Fassio, a lungo rettore negli anni trenta (incarico non ancora annuale). Sono attestate anche le Priore (2 ogni anno), incaricate soprattutto di raccogliere offerte; la prima conosciuta \u00e8 Antonia Chiarbonello.\nNel 1736 la gestione del santuario passa sotto il controllo parrocchiale: il parroco don Gaspare Forto, assume egli stesso il compito di Rettore, cominciando anche a tenerne una documentazione scritta. Due le ragioni di questa scelta: inserire meglio S. Abaco nella pastorale della parrocchia e rilanciare una devozione che nel paese si \u00e8 intiepidita. Il parroco nomina un coadiutore, Giovanni Battista Putero, che diventa poi Rettore. Putero gestisce il santuario per 27 anni (1736-1763) con cura scrupolosa e sollecita: la disponibilit\u00e0 economica migliora, si fanno interventi di manutenzione e spese per l'arredo; la partecipazione dei caselettesi alla vita religiosa di Sant'Abaco vede una ripresa.\nTra il 1765 e il 1770 si fanno interventi importanti sull'edificio: la cappella \u00e8 ingrandita e viene costruito un campanile. La chiesa non ha ancora portico; sulla facciata si aprono due finestre, l'altare \u00e8 pi\u00f9 o meno come lo si vede oggi, dietro c'\u00e8 un piccolo coro e dietro ancora o di fianco la stanzetta dell'eremita.\nNel 1817-18 si realizza un intervento edilizio di notevole portata per iniziativa di Antonio Conti (priore per pi\u00f9 di 20 anni dal 1811 al 1834): restauro e ampliamento della chiesa, resisi necessari in un periodo in cui \u00e8 in aumento il numero di fedeli che sale al santuario nel giorno delle celebrazioni e la cappella troppo piccola non riesce a contenerli.\nA inizio \u2018800 cambia il sistema di nomina dei priori. Nei suoi ultimi anni di priorato A. Conti \u00e8 a volte affiancato da un sottopriore; poi nel 1835 comincia il sistema di avvicendamento (sottopriore-priore) che, con qualche modifica, vige ancora oggi. Due i motivi del cambiamento: 1) un priorato a lunga scadenza sta diventando un impegno troppo gravoso; 2) si cerca di coinvolgere pi\u00f9 persone nella gestione di S. Abaco.\nA met\u00e0 '800 si registra la pi\u00f9 intensa attivit\u00e0 costruttiva di tutta la storia del santuario. Prende il via nel 1851 una serie di ampliamenti: si costruiscono un coro dietro l'altare (circa la met\u00e0 di quello di adesso) e una sacrestia (dove ora c'\u00e8 l'altare della Consolata), sono rifatti i soffitti e risanati alcuni muri; si inizia a costruire una vera e propria strada per salire al santuario. I lavori sull'edificio sono affidati al capomastro Felice Sanguinetti, mentre la costruzione della strada \u00e8 opera di volontariato domenicale di giovani del paese, spronati dal conte Cays, che ha preso a cuore queste iniziative. \u00c8 segno del crescere in quegli anni della devozione ai nostri martiri e di un fervore religioso assai sentito in paese.\nTra 1854 e 1856 sono costruiti i \"piloni\" della \"Via Crucis\", col contributo di singoli e gruppi sia caselettesi che forestieri: don Bosco, che visita Caselette in quegli anni, definisce questa Via Crucis monumento parlante della piet\u00e0 e della religione dei caselettesi.\nNuovi lavori nel 1855: si raddoppia l'area del coro (portato alle dimensioni attuali) e viene realizzato il passaggio per salire sopra e accedere a un pulpito.\nDietro questi lavori, per\u00f2, non c'\u00e8 un progetto organico; sono interventi decisi via via, in anni in cui la gente si mostra disponibile e si impegna con entusiasmo. I caselettesi hanno cominciato a sentire S. Abaco come un patrimonio di tutto il paese. E la partecipazione collettiva rafforza il legame con il santuario e con la venerazione di Abaco e soci.\nLa presenza dei fedeli alle celebrazioni \u00e8 in crescita, tanto che nel 1859 si decide di riaprire il cantiere. Grazie a un lascito si finanziano altri lavori: tra 1859 e 1860 vengono costruiti il portico e la soprastante orchestra (la facciata trova cos\u00ec la struttura attuale), viene realizzata la navata laterale destra, sopra l'altare \u00e8 ricostruita la volta.\nTra 1866 e 1870 viene risistemata la navata destra, si costruisce quella sinistra in simmetria con l'altra, viene realizzato il campanile, di fianco al coro \u00e8 costruita l'attuale sacrestia e nell'area di quella vecchia viene eretto l'altare della Consolata. Il santuario raggiunge cos\u00ec le dimensioni e il volto architettonico che ha conservato fino ad oggi.\nTra fine \u2018800 e inizio \u2018900 si infittiscono gli \"ex voto\": ricerca della protezione di S. Abaco in anni di guerra per la nazione e di povert\u00e0 di vita per il paese.\nLa guerra tocca anche il santuario: incendi provocati da bombardamenti risparmiano la cappella, ma nel 1944 don Colombero \u00e8 catturato dai nazifascisti mentre vi celebra la messa.\nIn anni pi\u00f9 recenti molti lavori ordinari e straordinari consolidano l'edificio e lo abbelliscono (basilari gli interventi degli anni 1996-98: consolidamento delle fondazioni e dei muri portanti, rifacimento della copertura); l'impegno costante di priori e priore e la collaborazione di un volontariato competente e generoso rendono il santuario sempre pi\u00f9 funzionale alla fruizione di fedeli e visitatori.\nFesta.\nLa festivit\u00e0 religiosa di Sant'Abaco ricorre il 19 gennaio, giorno in cui la Chiesa fa memoria dei santi Mario, Marta, Audiface e Abaco.\nLe celebrazioni liturgiche al santuario sono officiate il 19 gennaio, e le domeniche precedente e seguente.\nIl sabato precedente il 19 gennaio si tiene presso il santuario un pomeriggio di festa che si conclude con una fiaccolata a scendere dal santuario al paese.\nGestione.\nGestione, cura e manutenzione del santuario sono presi in carico da sempre dai Priori (ogni anno un priore e un sottopriore, per consuetudine laici e sposati, che si succedono con incarico annuale per scelta del priore in scadenza), i quali raccolgono anche le offerte per il sostentamento del santuario girando nelle case del paese nei giorni precedenti la festa e portando il \"Pane di Sant'Abaco\" come segno di amicizia e carit\u00e0 fraterna. I Priori sono affiancati da egual numero di Priore, laiche e sposate."}
{"id": "3085305", "revid": "117380869", "url": "https://it.wikipedia.org/wiki?curid=3085305", "title": "Motorvision", "text": "Motorvision \u00e8 il secondo home video ufficiale della band statunitense alternative rock dei Soundgarden, pubblicato dall'etichetta A&amp;M Records il 17 novembre 1992.\nInformazioni.\nLa registrazione contenente otto canzoni eseguite dal vivo al Paramount Theatre di Seattle, Washington nei giorni 5 e 6 marzo 1992 durante il tour in supporto all'album Badmotorfinger, e comprende anche materiale girato dietro le quinte e sulla strada. Il filmato \u00e8 stato distribuito solo in VHS e non ne esiste una versione ufficiale su DVD.\nDurante \"Slaves &amp; Bulldozers\", Chris Cornell canta alcuni versi della canzone \"Alive\" dei Pearl Jam."}
{"id": "3085308", "revid": "1543377", "url": "https://it.wikipedia.org/wiki?curid=3085308", "title": "Ordway", "text": "Ordway \u00e8 un centro abitato (\"town\") degli Stati Uniti d'America, capoluogo di contea della Contea di Crowley dello Stato del Colorado. Nel censimento del 2000 la popolazione era di 1.248 abitanti.\nGeografia fisica.\nSecondo i rilevamenti dell'United States Census Bureau, Ordway si estende su una superficie di 2,0 km\u00b2."}
{"id": "3085311", "revid": "1543377", "url": "https://it.wikipedia.org/wiki?curid=3085311", "title": "Crowley (Colorado)", "text": "Crowley \u00e8 un centro abitato (\"town\") degli Stati Uniti d'America, situato nella contea di Crowley dello Stato del Colorado. Nel censimento del 2000 la popolazione era di 187 abitanti.\nGeografia fisica.\nSecondo i rilevamenti dell'United States Census Bureau, Crowley si estende su una superficie di 0,7 km\u00b2."}
{"id": "3085312", "revid": "1543377", "url": "https://it.wikipedia.org/wiki?curid=3085312", "title": "Olney Springs", "text": "Olney Springs \u00e8 un centro abitato (\"town\") degli Stati Uniti d'America, situato nella contea di Crowley dello Stato del Colorado. Nel censimento del 2000 la popolazione era di 389 abitanti.\nGeografia fisica.\nSecondo i rilevamenti dell'United States Census Bureau, Olney Springs si estende su una superficie di 0,6 km\u00b2."}
{"id": "3085314", "revid": "1776051", "url": "https://it.wikipedia.org/wiki?curid=3085314", "title": "Time for Annihilation...On the Record and On the Road", "text": "Time for Annihilation...On the Record and On the Road \u00e8 il primo live album della band californiana Papa Roach. Viene pubblicato il 31 agosto 2010. Il disco contiene le pi\u00f9 famose tracce della band registrate live durante il tour con gli Shinedown nel 2009. Sono inoltre presenti cinque nuove tracce inedite. \"Kick In the Teeth\" \u00e8 una di queste nuove canzoni ed \u00e8 uscita come singolo il 22 giugno 2010 con successivo videoclip. Il nome dell'album deriva da una citazione della canzone \"Crash\", contenuta nell'album \"The Paramour Sessions\" del 2006.\nInformazioni sulla nascita dell'album.\nNel gennaio 2010 la band comunic\u00f2 tramite il suo sito ufficiale di avere delle 'Big News'. Circa un mese dopo Jerry Horton conferm\u00f2 che le novit\u00e0 riguardavano l'annuncio di un live album; inoltre la band era alle prese con la registrazione di cinque nuovi brani che avrebbero integrato le canzoni live, facendo di \"Time For Annihilation\" la combinazione di live e studio album.\nA marzo Jacoby Shaddix conferm\u00f2 che la data di uscita sarebbe stata verso la fine dell'estate. A giugno, al radio show di Nikki Sixx, \"Sixx Sense\", Jacoby conferm\u00f2 alcuni titoli delle nuove canzoni come \"One Track Mind\" e \"No Matter What\".\nNel frattempo, il 29 giugno la vecchia label della band, la Geffen Records, pubblica un greatest hits intitolato \"\". La band disse ai fan di non acquistarlo poich\u00e9 non voleva trarre benefici dalla vecchia casa discografica.\nSingoli.\nAmazon.com conferm\u00f2 che \"Kick In the Teeth\" sarebbe stato il primo singolo e venne pubblicato il 22 giugno 2010. Il 30 giugno il video ufficiale venne pubblicato su YouTube. Il 28 ottobre dello stesso anno esce il video del successivo singolo, \"Burn\". A giugno 2011 esce il video di \"No Matter What\", in cui la band interpreta una fuga dalla polizia dopo aver effettuato una rapina e nell'ottobre dello stesso anno esce il video acustico della stessa \"No Matter What\". Infine a febbraio 2012 esce il video di One Track Mind, con le immagini live della data di Londra del dicembre precedente.\nMessaggio nascosto.\nNell'album alla fine della canzone \"Last Resort\" c'\u00e8 un messaggio vocale di Jacoby Shaddix che incoraggia alla donazione di 5 dollari per la fondazione \"WhyHunger\" a sostegno degli affamati e dei senzatetto."}
{"id": "3085316", "revid": "1543377", "url": "https://it.wikipedia.org/wiki?curid=3085316", "title": "Sugar City (Colorado)", "text": "Sugar City \u00e8 un centro abitato (\"town\") degli Stati Uniti d'America, situato nella contea di Crowley dello Stato del Colorado. Nel censimento del 2000 la popolazione era di 279 abitanti.\nGeografia fisica.\nSecondo i rilevamenti dell'United States Census Bureau, Sugar City si estende su una superficie di 1,0 km\u00b2."}
{"id": "3085318", "revid": "399", "url": "https://it.wikipedia.org/wiki?curid=3085318", "title": "Mandriole", "text": "Mandriole \u00e8 una frazione del comune di Ravenna. Il centro abitato ha una popolazione di 310 persone, mentre nel territorio della frazione vivono 695 abitanti.\nGeografia fisica.\nLa zona a sud del fiume Reno che divide l'abitato dalle Valli di Comacchio \u00e8 stata in gran parte bonificata nei primi decenni del XX secolo. A sud, stretta tra la strada Romea e il canale scolmatore destra Reno, resta la spettacolare riserva naturalistica della Valle Mandriole (o Valle della Canna), area non ancora antropizzata dove si assiste alla migrazione di numerose specie avicole."}
{"id": "3085320", "revid": "1305772", "url": "https://it.wikipedia.org/wiki?curid=3085320", "title": "Sugar City", "text": "Sugar City \u00e8 un toponimo che pu\u00f2 essere riferito a:"}
{"id": "3085327", "revid": "729019", "url": "https://it.wikipedia.org/wiki?curid=3085327", "title": "Bede BD-5", "text": "Il Bede BD-5 Micro \u00e8 un piccolo velivolo monoposto artigianale, realizzato verso la fine degli anni sessanta dall'ingegnere aeronautico statunitense Jim Bede e commercializzato dalla Bede Aircraft Corporation dal 1970.\nStoria.\nSviluppo.\nIl design e la disposizione degli elementi nella fusoliera ricordano i jet da caccia, rendendo il velivolo particolarmente accattivante.\nCommercializzazione.\nGrazie ai costi particolarmente contenuti, ottenuti con la vendita in kit di montaggio, il velivolo ha riscosso un notevole successo, vendendo circa 5000 kit o progetti. Tuttavia l'azienda produttrice, a met\u00e0 degli anni settanta, dovette dichiarare fallimento, non essendo capace di fornire ai clienti dei propulsori affidabili. Solo un centinaio di questi aerei sono stati ultimati; alcuni di essi sono ancor oggi in grado di volare.\nNella cultura di massa.\nParte della celebrit\u00e0 di tale velivolo deriva dal suo impiego nella sequenza iniziale del film Octopussy - Operazione piovra della saga di James Bond (1983)."}
{"id": "3085329", "revid": "1543377", "url": "https://it.wikipedia.org/wiki?curid=3085329", "title": "Westcliffe", "text": "Westcliffe \u00e8 un centro abitato (\"town\") degli Stati Uniti d'America, capoluogo di contea della contea di Custer dello Stato del Colorado. Nel censimento del 2000 la popolazione era di 417 abitanti.\nGeografia fisica.\nSecondo i rilevamenti dell'United States Census Bureau, Westcliffe si estende su una superficie di 2,9 km\u00b2."}
{"id": "3085333", "revid": "1494169", "url": "https://it.wikipedia.org/wiki?curid=3085333", "title": "Alessandro Cesarini", "text": ""}
{"id": "3085335", "revid": "767487", "url": "https://it.wikipedia.org/wiki?curid=3085335", "title": "Silver Cliff (Colorado)", "text": "Silver Cliff \u00e8 un centro abitato (\"town\") degli Stati Uniti d'America, situato nella contea di Custer dello Stato del Colorado. Nel censimento del 2000 la popolazione era di 512 abitanti.\nGeografia fisica.\nSecondo i rilevamenti dell'United States Census Bureau, Silver Cliff si estende su una superficie di 40,5 km\u00b2."}
{"id": "3085336", "revid": "110157", "url": "https://it.wikipedia.org/wiki?curid=3085336", "title": "Kifkif", "text": "La Associazione marocchina di Lesbiche, Gay, Bisessuali e Transgender, nota con il nome Kifkif, \u00e8 un'organizzazione non governativa - ONG, costituita come associazione senza scopo di lucro che conduce una lotta pacifica per i diritti umani delle persone LGBT in Marocco.\nKifkif (\"uguale\" in lingua araba marocchina) \u00e8 illegale in il Marocco ma non in Spagna, dove \u00e8 stato registrato dal 2008. Nel suo statuto si afferma che la sua azione riguarda sia la Spagna che il Marocco. L'associazione, pur concentrandosi principalmente sui diritti delle persone omosessuali, \u00e8 aperta a chiunque condivida i valori della Dichiarazione universale dei diritti dell'uomo.\nL'associazione \u00e8 stata fortemente criticata dagli elementi pi\u00f9 conservatori della societ\u00e0 musulmana.\nStoria.\nIn seguito all'arresto, del 1\u00ba giugno 2004, da parte della polizia marocchina, nella citt\u00e0 settentrionale di T\u00e9touan, di quarantatr\u00e9 persone con l'accusa di svolgere \"attivit\u00e0 omosessuale\", ai sensi dell'articolo 489 del codice penale marocchino, i giovani marocchini omosessuali avviarono, per mezzo di internet, una campagna internazionale per la liberazione degli imputati.\nLa mobilitazione si concretizz\u00f2 nell'invio di migliaia di lettere ai media pi\u00f9 importanti e alle ambasciate occidentali in Marocco. Per coordinare le loro azioni venne istituito nel 2004 sul web un gruppo, che prese il nome di \"KifKif\". Questo \"forum online\" si prefiggeva di aiutare quei marocchini che non trovano riconoscimento nella societ\u00e0.\nL'associazione KifKif, divenne strutturata, allorch\u00e9, di l\u00ec a breve, si avvert\u00ec l'urgente necessit\u00e0 far operare i consociati in modo dinamico. Venne, inoltre, nominato un coordinatore, con il compito di promuovere l'associazione tra la popolazione gay, lesbica e transessuale di tutto lo stato, nella speranza di espansione del gruppo.\nDal 2006 i volontari KifKif iniziarono una lotta per la legalizzazione della associazione in territorio marocchino, ma tutti i tentativi saranno respinti. Dal 2008 sono stati creati, al di fuori del Marocco, diversi gruppi di sostegno che lavorano con progetti indipendenti all'interno delle organizzazioni LGBT locali.\nObiettivi.\nL'obiettivo principale di KifKif \u00e8 l'abrogazione dell'articolo 489 del codice penale marocchino, che punisce i rapporti sessuali tra persone dello stesso sesso, definiti \"contro natura\".\nQuesta legge \u00e8 utilizzata dalle autorit\u00e0 statali, e non, per bersagliare la comunit\u00e0 LGBT, violando il diritto alla riservatezza dei suoi membri e negandogli i diritti umani fondamentali. L'abrogazione di questa norma contribuirebbe a ridurre l'esclusione sociale e la possibilit\u00e0 di raggiungere la parit\u00e0 per le persone LGBT in Marocco.\nIl secondo obiettivo fondamentale di KifKif \u00e8 la prevenzione e lotta contro l'epidemia di AIDS e di altre malattie sessualmente trasmissibili.\nL'associazione, inoltre, sensibilizza e fornisce assistenza in materia di diritto d'asilo, status dello straniero, matrimonio tra persone dello stesso sesso e discriminazione basata sull'orientamento sessuale.\nMithly.\nDal mese di aprile 2010, KifKif pubblica la rivista mensile \"Mithly\", il primo periodico stampato in un paese arabo e musulmano. Il primo numero \u00e8 stato stampato in 200 copie, diffuse clandestinamente nella sola citt\u00e0 di Rabat, che sono anche disponibile in formato elettronico.\nLa rivista \u00e8 edita in due lingue, arabo e francese. Il nome \u00e8 un gioco di parole: in arabo Mithly significa allo stesso tempo \"omosessuale\" e \"come me\".\nIl direttore della rivista, Bargachi Samir, ha dichiarato che la pubblicazione, con tutta probabilit\u00e0, non potr\u00e0 proseguire su carta, dal momento che la distribuzione in Marocco \u00e8 difficile e pericolosa."}
{"id": "3085338", "revid": "1904508", "url": "https://it.wikipedia.org/wiki?curid=3085338", "title": "Filippo III di Hanau-M\u00fcnzenberg", "text": "Biografia.\nFilippo III era il figlio secondogenito del conte Filippo II di Hanau-M\u00fcnzenberg e di sua moglie, Giuliana di Stolberg. Alla morte del padre, egli aveva appena 3 anni e venne chiamato a succedergli con un'apposita commissione di reggenza invocata dalla corte imperiale di Vienna e composta da sua madre Giuliana di Stolberg, Guglielmo I di Nassau-Dillenburg (che poi sposer\u00e0 la vedova Giuliana), Baldassarre di Hanau-M\u00fcnzenberg (fratello minore di Filippo II) e Reinardo I di Solms-Lich-Hohensolms (suo prozio). Tale reggenza si concluse solo nel 1552 con la rinuncia formale a questo titolo di sua madre.\nNella sua giovinezza Filippo III comp\u00ec diversi viaggi insieme al fratello minore Reinhard come quello del 1541 che li port\u00f2 alle universit\u00e0 di Magonza e Ingolstadt. In un viaggio successivo visit\u00f2 Anversa, Lovanio, Bruxelles, Breda, Strasburgo e poi da l\u00ec si rec\u00f2 a Buchsweiler (attuale Bouxwiller), in visita ai suoi parenti della contea di Hanau-Lichtenberg. Da l\u00ec pass\u00f2 quindi in Francia dove visit\u00f2 Orl\u00e9ans per poi recarsi a Brouges ove frequent\u00f2 l'universit\u00e0 locale completando i propri studi.\nQuando nel 1552 Filippo III si liber\u00f2 anche della reggenza della madre, fu in grado di condurre autonomamente le proprie opere di governo.\nNel 1561 egli ampli\u00f2 i propri domini acquisendo il castello del monastero di Naumburg nel Wetterau oltre alle parrocchie da lui dipendenti come Bruchk\u00f6bel, Oberissigheim e Kesselstadt.\nEgli fece anche completare la fortezza di Hanau iniziata dal padre.\nLa politica religiosa e la riforma.\nSebbene gran parte del suo regno la visse sotto tutela, Filippo III ebbe rapporti diretti con il proprio team di governo in occasione di alcune questioni rilevanti per l'intero stato come la riforma protestante. Se da una parte sua madre Giuliana di Stolberg era divenuta una fervida protestante e propugnatrice degli ideali puritani del luteranesimo, tale dottrina aveva incontrato la netta opposizione di Baldassarre di Hanau-Munzenberg e del conte Reinhard di Solms-Lich-Hohensolms.\nLa riforma protestante, ad ogni modo, venne introdotta ma senza che questo rivoluzionasse in maniera violenta l'aspetto religioso del paese, dal momento che il cristianesimo non venne mai ufficialmente abolito e continu\u00f2 ad essere praticato dai credenti locali. Lo stesso Filippo III, per\u00f2, inizi\u00f2 a sostituire i membri del clero cattolico con pastori protestanti, grazie anche all'influenza di Philip Neunheller.\nUn problema di stemmi e di eredit\u00e0.\nUn tratto curioso e caratteristico del governo di Filippo III fu la sua amicizia con il conte Filippo III di Rieneck, suo stretto collaboratore nell'opera di riforma. Quando fu chiaro che il conte di Rieneck sarebbe morto senza eredi ed avrebbe lasciato i suoi possedimenti a Filippo III, quest'ultimo ricorse all'Imperatore Carlo V per ufficializzare l'atto. Alla morte di Filippo III di Rieneck il 3 settembre 1559, egli ne ottenne difatti alcuni territori di confine, annettendo anche le sue armi al suo stemma.\nSulle armi delle due famiglie a lungo hanno discusso anche gli storici: \u00e8 indubbia infatti una certa somiglianza tra i due stemmi il che ha fatto intuire che questa collaborazione e volont\u00e0 di cessione si sia originata da una comune discendenza delle due famiglie.\nLa morte.\nIl conte Filippo III mor\u00ec dopo sei mesi di malattia il 14 novembre 1561 e venne sepolto davanti all'altare maggiore della chiesa di Santa Maria di Hanau. Nella parte del coro si trovano ancora due epitaffi destinati a tomba per lui e per la moglie eseguiti in stile rinascimentale dallo scultore tedesco Johann von Trarbach.\nMatrimonio e figli.\nFilippo III, il 22 novembre 1551, spos\u00f2 Elena del Palatinato-Simmern, dalla quale ebbe cinque figli:\nIn loro ricordo, il conte Filippo III e la contessa Elena del Palatinato-Simmern fecero realizzare due epitaffi da porre nella chiesa di Santa Maria di Hanau ove ancora oggi si trovano."}
{"id": "3085344", "revid": "38120", "url": "https://it.wikipedia.org/wiki?curid=3085344", "title": "Speed Saunders", "text": "Cyrill \"Speed\" Saunders \u00e8 un personaggio della DC Comics che comparve per la prima volta in \"Detective Comics\" n. 1 (1937). Fu un avventuriero ed un detective la cui occupazione fu sconosciuta per lungo tempo. Non sembrava dover fare riferimento a nessuno, ma poteva comandare la gente intorno a lui. Infine, si scopr\u00ec che era un investigatore privato e successivamente un membro dell'OSS. \u00c8 il nonno della Hawkgirl corrente (Kendra Saunders) e cugino della Hawkgirl della Golden Age, Shayera Saunders Hall.\nStoria di pubblicazione.\nCyrill \"Speed\" Saunders comparve per la prima volta in \"Detective Comics\" n. 1 (1937). Nel 1999, James Robinson e David S. Goyer utilizzarono il personaggio in \"JSA Secret Files\" n. 1.\nBiografia del personaggio.\nCyrill \"Speed\" Saunders \u00e8 un avventuriero e un detective negli anni trenta e quaranta. Durante questo periodo incontr\u00f2 Wesley Dodds e i due diventarono amici di lunga data (\"JSA Secret Files\" n. 1, 1999).\nNel 1938 Saunders venne assunto dall'Office of Strategic Services (OSS), partecipando in operazioni di controspionaggio nel corso della seconda guerra mondiale (\"JSA Secret Files\" n. 1, 1999).\nNell'era moderna, Cyril scopr\u00ec che sua nipote, Kendra Saunders, stava in un orfanotrofio; la prese con s\u00e9 e cominci\u00f2 ad addestrarla al combattimento corpo a corpo e in altre abilit\u00e0. Sa gi\u00e0 che avr\u00e0 un grande destino come futura Hawkgirl.\nCyrill si un\u00ec al suo amico Dodds in un viaggio in Cina, Tibet e sull'Himalaya. Fu sul monte Kailash che i due si incontrarono con Grey Man. I due uomini ricevettero le ubicazioni di tre bambini, uno di cui stava per ricevere l'essenza di Dottor Fate e, quindi, sarebbe statola nuova incarnazione del mistico eroe. Saunders lasci\u00f2 Wesley su quel monte cos\u00ec da portare le informazioni ad Alan Scott e alla Justice Society of America, cos\u00ec come anche a Sanderson Hawkins (\"JSA Secret Files\" n. 1, 1999).\nUna volta tornato in Cina, Cyrill contatt\u00f2 anche sua nipote Kendra, a cui diede l'informazione su uno dei bambini. Le disse di andare a Vancouver, British Columbia e di proteggere il piccolo (JSA n. 2, 1999)."}
{"id": "3085345", "revid": "122445867", "url": "https://it.wikipedia.org/wiki?curid=3085345", "title": "Hyopsodus", "text": "L'hyopsodus era un condilartro minuscolo lungo circa 30\u00a0cm. Apparteneva al gruppo degli ipopsodontidi e somigliava molto ad un ratto. Questo animale aveva le zampe corte, il corpo flessibile e le dita abbastanza lunghe munite di artigli. Si nutriva probabilmente nel sottobosco, ma doveva anche essere in grado di arrampicarsi sugli alberi."}
{"id": "3085347", "revid": "1543377", "url": "https://it.wikipedia.org/wiki?curid=3085347", "title": "Highlands Ranch", "text": "Highlands Ranch \u00e8 un centro abitato (\"census-designated place\") degli Stati Uniti d'America, situato nella contea di Douglas dello Stato del Colorado. Nel censimento del 2000 la popolazione era di 70.931 abitanti.\nGeografia fisica.\nSecondo i rilevamenti dell'United States Census Bureau, Highlands Ranch si estende su una superficie di 61,0 km\u00b2."}
{"id": "3085350", "revid": "122246", "url": "https://it.wikipedia.org/wiki?curid=3085350", "title": "Coppa di Polonia (pallavolo femminile)", "text": "La Coppa di Polonia \u00e8 una competizione pallavolistica femminile per squadre di club polacche, organizzata annualmente dalla Polska Liga Siatk\u00f3wki."}
{"id": "3085352", "revid": "110157", "url": "https://it.wikipedia.org/wiki?curid=3085352", "title": "Parker (Colorado)", "text": "Parker \u00e8 un centro abitato (\"town\") degli Stati Uniti d'America, situato nella contea di Douglas dello Stato del Colorado. Nel censimento del 2000 la popolazione era di 23.558 abitanti.\nGeografia fisica.\nSecondo i rilevamenti dell'United States Census Bureau, Parker si estende su una superficie di 37,8 km\u00b2."}
{"id": "3085359", "revid": "125443634", "url": "https://it.wikipedia.org/wiki?curid=3085359", "title": "Segno di tetania latente di Trousseau", "text": "Il segno di tetania latente di Trousseau, o pi\u00f9 semplicemente segno di Trousseau \u00e8 un segno clinico osservabile in soggetti affetti da ipocalcemia.\nQuesto dato semeiologico viene comunemente utilizzato in medicina per porre diagnosi di tetania latente, ovvero di quella particolare forma di tetania che, in mancanza di una sintomatologia spontanea, richiede test provocativi per essere evidenziata.\nIl segno di Trousseau viene considerato pi\u00f9 sensibile e specifico rispetto all'analogo segno di Chvostek nei soggetti con tetania ipocalcemica.\nEtimologia.\nIl segno prende il nome dal suo scopritore, il medico francese Armand Trousseau (1801-1867), che lo descrisse nel 1861..\nDescrizione.\nIl bracciale di uno sfigmomanometro viene applicato al braccio di un soggetto e gonfiato fino a raggiungere un livello di pressione di poco superiore alla pressione arteriosa sistolica.\nDopo circa tre minuti, l'ischemia derivante dall'occlusione della arteria brachiale determina una flessione dell'articolazione del polso e delle metacarpofalangee, alla flessione delle dita e all'adduzione del pollice. La posizione finale \u00e8 definita \"mano ad ostetrico\" per l'analogia con la posizione assunta dalla mano prima di un'ispezione vaginale.\nOltre alle evidenti manifestazioni visive dello spasmo, i soggetti con un segno di Trousseau positivo possono riferire parestesie alle dita, fascicolazioni muscolari o contrazioni delle dita, e una sensazione di crampi muscolari o rigidit\u00e0.\nUn segno positivo pu\u00f2 essere registrato in una percentuale variabile tra l'1% ed il 4% dei soggetti in buona salute.\nSignificato clinico.\nCome il segno di Chvostek, il segno di tetania latente di Trousseau indica, con maggiore sensibilit\u00e0, l'eccitabilit\u00e0 neuromuscolare indotta da ipocalcemia latente.\nTuttavia lo si pu\u00f2 ritrovare anche in altre condizioni come l'ipomagnesiemia e la tetania, nei soggetti con diarrea, difterite, morbillo, tetano e mixedema."}
{"id": "3085360", "revid": "6923", "url": "https://it.wikipedia.org/wiki?curid=3085360", "title": "Volk's Electric Railway", "text": "La Volk's Electric Railway (VER) \u00e8 la ferrovia elettrica pi\u00f9 antica del mondo ancora in funzione e si trova a Brighton, nel Regno Unito. La prima ferrovia elettrica del mondo, tuttavia, nacque a Lichterfelde nel 1881, ma attualmente non \u00e8 pi\u00f9 operativa e non \u00e8 pi\u00f9 aperta al pubblico, se non in eventi speciali.\nLa VER \u00e8 composta da stretti binari che percorrono tutto il lungomare dal Brighton Pier fino a Brighton Marina, fornendo cos\u00ec, un mezzo storico per far visitare la citt\u00e0 ai turisti.\n\u00c8 stata costruita da Magnus Volk; la prima parte fu completata nell'agosto del 1883."}
{"id": "3085365", "revid": "204391", "url": "https://it.wikipedia.org/wiki?curid=3085365", "title": "Linfoma a grandi cellule anaplastiche", "text": ""}
{"id": "3085366", "revid": "204391", "url": "https://it.wikipedia.org/wiki?curid=3085366", "title": "Linfoma anaplastico a grandi cellule", "text": ""}
{"id": "3085368", "revid": "2730", "url": "https://it.wikipedia.org/wiki?curid=3085368", "title": "Linfoma a grandi cellule anaplastico", "text": "La locuzione linfoma a grandi cellule anaplastico (o ALCL dall'inglese anaplastic large cell lymphoma) identifica un tipo di linfoma non Hodgkin strettamente associato a riarrangiamenti che interessano il cromosoma 2, con formazione di una proteina chimerica NPM-ALK avente attivit\u00e0 tirosin-chinasica costitutiva.\nClassificazione.\nIl linfoma a grandi cellule anaplastico fa parte delle neoplasie delle cellule T periferiche; infatti, bench\u00e9 in precedenza venisse confuso con un'istiocitosi maligna o un carcinoma indifferenziato, le cellule che compongono la neoplasia sono positive per il CD30, un marker delle cellule linfoidi attivate.\nEpidemiologia.\nQuesto tipo di linfoma \u00e8 uno dei pi\u00f9 frequenti tipi di neoplasie delle cellule T e costituisce circa il 2% di tutti i linfomi non Hodgkin. Colpisce prevalentemente gli uomini e ha un'et\u00e0 media di insorgenza di 34 anni. Deve essere inoltre specificato che i riarrangiamenti che coinvolgono ALK insorgono prevalentemente nei bambini e nei giovani e hanno una prognosi migliore. Viceversa, linfomi ascrivibili al linfoma a grandi cellule anaplastico ma negativi per riarrangiamenti del gene ALK, hanno un comportamento simile ai linfomi a cellule T periferiche, con prognosi sfavorevole. Uno studio del 2008 ha inoltre dimostrato una maggiore prevalenza nelle donne sottoposte ad interventi di mastoplastica additiva con protesi al silicone.\nAnatomia patologica.\nIl tessuto neoplastico si caratterizza per un elevato grado di anaplasia, con grandi cellule rotondeggianti od ovalari, con ampio citoplasma e nuclei a ferro di cavallo (\"hallmark cells\"). Le cellule si raggruppano tipicamente intorno alle venule e si caratterizzano per la tendenza ad infiltrare i seni linfoidi. Pu\u00f2 essere inoltre presente una reazione simil-granulomatosa (sottotipo \"sarcomatoide\"). La diagnosi istotipica si basa sulla positivit\u00e0 per il marcatore CD30 e sulla colorazione immunoistochimica in grado di dimostrare l'espressione della proteina ALK.\nProfilo clinico.\nCirca la met\u00e0 dei pazienti possono presentare sintomi d'esordio generici quali febbre ed astenia. Molto frequentemente \u00e8 presente coinvolgimento cutaneo, raro \u00e8 il coinvolgimento dell'apparato gastroenterico e del midollo osseo. In circa il 50% dei casi pu\u00f2 essere inoltre presente un incremento dell'LDH.\nTerapia.\nCome gi\u00e0 spiegato, \u00e8 importante valutare la presenza di riarrangiamenti che coinvolgono il locus ALK; la positivit\u00e0 per questi ultimi migliora infatti il profilo prognostico.\nCome per altri linfomi, la terapia di attacco consiste in radio e chemioterapia. Quest'ultima si avvale dello schema CHOP che comprende:\nTale schema rende possibile una percentuale di guarigione del 75-80% nei soggetti ALK+ e del 30-50% nei soggetti ALK-.\nTerapie sperimentali, non ancora correttamente dimostrate come efficaci o con un corretto profilo di sicurezza, sono l'utilizzo di crizotinib, un antagonista del prodotto di fusione NPM1/ALK, e il brentuximab, un anticorpo monoclonale anti-CD30."}
{"id": "3085369", "revid": "435108", "url": "https://it.wikipedia.org/wiki?curid=3085369", "title": "HA\u0160K Mladost", "text": ""}
{"id": "3085371", "revid": "204391", "url": "https://it.wikipedia.org/wiki?curid=3085371", "title": "Linfoma a grandi cellule B", "text": ""}
{"id": "3085378", "revid": "1372005", "url": "https://it.wikipedia.org/wiki?curid=3085378", "title": "Philippe de R\u00e9mi", "text": "Era inoltre padre di Philippe di Beaumanoir, il famoso giurista, avuto da sua moglie Marie. \nBiografia.\nNel 1255 Philippe risulta essere cavaliere (\"chevalier\") e sire (o \"seigneur\") di Beaumanoir. Nel 1257 lo troviamo al servizio della corte della contessa d'Artois, Amicie de Courtenay, ad arbitrare una controversia tra la casa di Haute-Avesnes e Guillaume de Hesdigneul. Resta alla corte di Artois fino al 1259, allorch\u00e9 si ritira nella sua tenuta a Remy dove muore nel 1265. Oltre al figlio Philippe, ha lasciato un figlio pi\u00f9 grande, Girard (G\u00e9rard), che gli succedette come sire, e una figlia, P\u00e9ronelle, figli avuti dalla prima moglie, Marie. Lascia inoltre la sua seconda moglie, Alice de Bailleul, che aveva sposato nel 1262 e che era vivente nel 1267. \nHenri L\u00e9onard Bordier identifica per primo nel 1868 il poeta con il giurista. Nel 1894 questo viene messo in dubbio da V. Zeidler, il quale argomenta che \"Jehan et Blonde\" fu la base per il poema tedesco \"Willehalm von Orlens\" di Rudolf von Ems, composto nel 1242. Ci\u00f2 rendeva necessario identificare il poeta con il bailli. Questo venne ampiamente screditato fino al 1981, quando Bernard Gicquel riprese l'ipotesi riguardo al fatto che gli aspetti di \"Willehalm\" erano derivati dal \"Jehan\" e dalla sequenza di astiludio a Ressons ne \"La Manekine\". R.-H. Bautier segue Gicquel, ma corregge lievemente la biografia del padre. Secondo lui, Alice era la moglie di Philippe gi\u00e0 nel 1252 e Philippe (il figlio) nacque tra quest'anno e il 1254. Suggerisce cos\u00ec che i romanzi di Philippe fossero stati composti mentre egli era bailli e che i componimenti poetici fossero stati scritti tra il 1250 e il 1262 (o 1265). Anche Jean Dufournet e Marie-Madaleine Castellani concordano con Gicquel. Sylvie L\u00e9cuyer nella sua edizione di \"Jehan et Blonde\" (Parigi, 1984), rifiuta di usare [il nome di] \"Philippe de Beaumanoir\" dell'autore in modo da evitare di collegarlo con il giurista, suo figlio.\nPoesia.\nPhilippe scrisse poesie per un totale di quasi 20.000 versi e due romanzi, \"La Manekine\" e \"Jehan et Blonde\". Tutta la sua opera \u00e8 conservata nella B.N., f. fr. 1588, in un manoscritto di inizio XIV secolo proveniente da Amiens o Vermandois. Alfred Jeanroy gli attribuisce undici \"chansons\" esterne a questo manoscritto. \nNel suo poema vi \u00e8 un unico \"salut d'amour\", uno degli unici quattro componimenti di tale tipo ad avere ritornelli, e il solo con un autore identificato. Il verso iniziale \u00e8 \"Douce amie, salus vous mande\" e comprende otto ritornelli. Esso \u00e8 stato chiamato \"salut \u00e0 refrains\" analogamente alla \"chanson avec des refrains\". \nTra la maggior parte dei lavori di Philippe studiati abbiamo le sue poesie nonsense chiamate \"Fatrasies\" e \"Oiseuses\"."}
{"id": "3085381", "revid": "547034", "url": "https://it.wikipedia.org/wiki?curid=3085381", "title": "ATP World of Doubles", "text": "Il World of Doubles \u00e8 stato un torneo di tennis facente parte del Grand Prix giocato dal 1976 al 1982 a Woodlands negli Stati Uniti dal 1976 al 1979 e a Sawgrass negli Stati Uniti dal 1980 al 1982 su campi in cemento e in terra battuta."}
{"id": "3085383", "revid": "352448", "url": "https://it.wikipedia.org/wiki?curid=3085383", "title": "Phelipe de Remi", "text": ""}
{"id": "3085386", "revid": "123967000", "url": "https://it.wikipedia.org/wiki?curid=3085386", "title": "Unione Sportiva Dilettantistica Opitergina", "text": "L'Unione Sportiva Dilettantistica Opitergina \u00e8 la principale squadra di calcio di Oderzo.\nMilita in Eccellenza, quinta serie del campionato italiano di calcio.\nStoria.\nLa societ\u00e0 viene fondata nel 1946: il primo presidente \u00e8 l'ex podest\u00e0 di Oderzo e futuro storico locale Eno Bellis; come colori societari vengono adottati il bianco e il rosso presenti nello stemma della citt\u00e0. Nei primi anni di vita la squadra milita nei campionati di Prima divisione e Promozione; in particolare negli anni sessanta-settanta dal suo vivaio escono numerosi talenti alcuni dei quali arrivano al professionismo.\nLa societ\u00e0 esce per la prima volta dall'anonimato nei primi anni '70, sotto la guida del cavalier Vittorio Cester, noto imprenditore della zona. Nel 1979 la squadra ingaggia un calciatore professionista opitergino a fine carriera, il trentaduenne Renato Faloppa, ex Lanerossi Vicenza, e a fine stagione conquista la prima storica promozione in Serie D.\nNell'estate 1980 a Faloppa si aggiunge un ancora pi\u00f9 famoso calciatore opitergino, l'ex nazionale Gianfranco Zigoni, ex di Juventus, e soprattutto Verona, talento lanciato dalla squadra dell'oratorio della sua citt\u00e0. Nel 1980-81 la squadra si qualifica clamorosamente diciassettesima, al termine di una stagione che non prevedeva retrocessioni a causa della ristrutturazione dei campionati; l'anno dopo, invece, perde all'ultima giornata la promozione in Serie C2, a vantaggio della Pro Gorizia.\nSono gli anni in cui l'Opitergina gioca nello stesso campionato del Chievo Verona, senza ovviamente sapere che vent'anni dopo questi ultima sar\u00e0 promossa in Serie A, peraltro guidati da un allenatore, Luigi Delneri, che proprio nell'Opitergina chiude la carriera da calciatore, spinto dal presidente biancorosso Ettore Setten.\nL'Opitergina gioca l'ultima stagione in Interregionale (ex Serie D) nella stagione 1991-92, quando la Tonon Opitergina, questa la sua denominazione all'epoca, retrocede in Eccellenza: termina cos\u00ec il periodo migliore, sotto il profilo dei risultati, della societ\u00e0..\nNel 1995 retrocede in Promozione, quindi torna in Eccellenza Veneta nel 1999, e retrocede di nuovo in Promozione nel 2003. A questa segue una nuova promozione al termine della stagione 2004-05, e una nuova, disastrosa, retrocessione nel 2007.\nDopo un anno di assestamento, la squadra ottiene due clamorose promozioni consecutive, la prima in Eccellenza e la seconda, nella stagione 2009-10, in Serie D, dopo aver vinto il girone B di Eccellenza Veneta.\nLa campagna acquisti 2010 culmina, il 3 settembre, con l'ingaggio di Stefano Dall'Acqua, una stagione in Serie A con la nel 2003-04 e cinque anni di militanza nel vivaio della societ\u00e0 biancorossa dal 1989 al 1994, ma retrocede al termine della stagione, dopo un play-out con il .\nUna tra le prime escluse nei ripescaggi, nel 2011-2012 gioca in Eccellenza Veneta girone B (allenatore Stefano Andretta arrivato dalla Sacilese retrocessa dalla C2 alla D), chiudendo al terzo posto in classifica dietro alla Clodiense (promossa in serie D) e Union Ripa La Fenadora.\nA fine giugno 2012 la societ\u00e0 comunica il ritorno in panchina per la stagione 2012/2013 del tecnico Mauro Tossani, artefice della doppia scalata Promozione-Serie D.\nNella stagione 2013/2014 milita nel girone B dell'Eccellenza Veneto e viene rivoluzionata e privata di alcune sue bandiere. La tifoseria non contenta delle scelte societarie discutibili mormora e nella piazza gi\u00e0 si aspetta che la panchina di Tossani salti al pi\u00f9 presto.\nNel mese di luglio 2016, si celebra il 70\u00ba compleanno della societ\u00e0 ed Enrico Montenero assume la carica di Presidente, subentrando a Paolo Pavan dopo 4 anni di mandato."}
{"id": "3085388", "revid": "767487", "url": "https://it.wikipedia.org/wiki?curid=3085388", "title": "Ceratodus", "text": "Il Ceratodus (\"dente corneo\") era un dipnoo preistorico d'acqua dolce che viveva in tutto il mondo nell'et\u00e0 dei dinosauri. Questo pesce raggiungeva i 50 cm di lunghezza, era affusolato alle sue due estremit\u00e0 e aveva due paia di pinne carnose a foglia e una lunga pinna a punta costituita dalla fusione della pinna caudale e di altre due pinne. Le piastre dentarie, pieghettate e ancorate alle mascelle, erano usate per triturare il cibo che mangiava (pesci, rane e chiocciole). Il \"Ceratodus\" aveva le branchie, ma poteva respirare in superficie, il polmone di cui era dotato. Era molto affine al \"Neoceratodus forsteri\" che vive attualmente in Australia."}
{"id": "3085391", "revid": "729019", "url": "https://it.wikipedia.org/wiki?curid=3085391", "title": "16\u00aa Divisione fanteria &quot;Pistoia&quot;", "text": "La 16\u00aa Divisione fanteria \"Pistoia\" fu una grande unit\u00e0 del Regio Esercito durante la seconda guerra mondiale. Si trattava di una divisione di fanteria di linea, successivamente trasformata in autotrasportabile tipo Africa Settentrionale, che venne distrutta in Africa settentrionale nel maggio 1943.\nStoria.\nOrigini e costituzione dell'unit\u00e0.\nLe origini della divisione \"Pistoia\" risalgono alla brigata di fanteria omonima, che fu costituita il 4 novembre 1859. Nel 1926, in seguito alla riforma dell'esercito (che port\u00f2 alla costituzione di brigate su tre reggimenti), tale unit\u00e0 assunse la denominazione di XVI Brigata di Fanteria, con in organico il 35\u00ba ed il 36\u00ba Reggimento fanteria \"Pistoia\", oltre che il 66\u00ba Reggimento fanteria \"Valtellina\". In seguito riformata prima come Divisione Militare Territoriale di Bologna, e poi nel 1934 come Divisione di Fanteria di Fossalta, nel 1939 assume la definitiva designazione di 16\u00aa Divisione fanteria \"Pistoia\", con in organico i due reggimenti originari oltre ad uno di artiglieria.\nLa seconda guerra mondiale.\nAll'inizio delle ostilit\u00e0, la divisione venne schierata di riserva sul confine francese. Successivamente, nel gennaio 1941, la Grande Unit\u00e0 inizi\u00f2 il trasferimento verso la Calabria, dove venne utilizzata per compiti di difesa costiera presso le localit\u00e0 di Cosenza, Catanzaro e Reggio Calabria.\nIn ottobre, la divisione venne ristrutturata come divisione di fanteria autotrasportabile tipo AS, e nel luglio dell'anno successivo fu inviata ad Atene.\nProprio in questo periodo sostituisce il comandante (il generale Guglielmo Negro col generale Giuseppe Falugi) e assume quale comandante della fanteria divisionale il generale di brigata Giovanni D'Antoni (carrista).\nA settembre, elementi dell'unit\u00e0 ed il relativo comando vennero trasferiti in Africa settentrionale presso il confine egiziano, con il compito di provvedere alla difesa delle localit\u00e0 di Bardia, Sollum ed il passo di Halfaya. Inquadrata nel XXI Corpo d'armata, a partire dal 1\u00ba novembre venne duramente attaccata dalle truppe inglesi.\nCostretta a ripiegare, agli inizi del 1943 l'unit\u00e0 raggiunse la Tunisia, ed il 4 febbraio si appost\u00f2 sulle posizioni della linea del Mareth. I complementi dei XVI e CXVI Battaglione \"Pistoia\" vennero aggregati al Raggruppamento sahariano \"Mannerini\". Il 6 marzo prese parte alla battaglia di M\u00e9denine.\nL'operazione Pugilist, il potente attacco britannico sulle difese dell'Asse in Tunisia, costrinse la \"Pistoia\" ad abbandonare le sue posizioni ed a ripiegare sulla linea dell'Akarit. In seguito a nuovi attacchi inglesi, la \"Pistoia\" ripieg\u00f2 su Enfidaville il 13 aprile. Dopo aver sostenuto aspri combattimenti ed effettuato alcuni riusciti contrattacchi, in particolare nella zona di Takrouna (dove vi era un importante nodo stradale), la divisione dovette ripiegare nuovamente. Il 13 maggio, tuttavia, la Grande Unit\u00e0 venne travolta dal nemico e cess\u00f2 ufficialmente di esistere."}
{"id": "3085392", "revid": "327653", "url": "https://it.wikipedia.org/wiki?curid=3085392", "title": "Vangelo gnostico", "text": ""}
{"id": "3085393", "revid": "767487", "url": "https://it.wikipedia.org/wiki?curid=3085393", "title": "ATP World of Doubles 1982", "text": "L'ATP World of Doubles 1982 \u00e8 stato un torneo di tennis giocato sulla terra battuta. \u00c8 stata la 7\u00aa edizione dell'ATP World of Doubles, che fa parte del Volvo Grand Prix 1982. Si sono giocati a Sawgrass negli Stati Uniti, dal 13 al 19 settembre 1982.\nCampioni.\nDoppio.\n Brian Gottfried / Ra\u00fal Ram\u00edrez hanno battuto in finale Mark Edmondson / Kim Warwick per walkover"}
{"id": "3085397", "revid": "287204", "url": "https://it.wikipedia.org/wiki?curid=3085397", "title": "ATP Bordeaux 1982", "text": "L'ATP Bordeaux 1982 \u00e8 stato un torneo di tennis giocato sulla terra rossa. \u00c8 stata la 4\u00aa edizione dell'ATP Bordeaux, che fa parte del Volvo Grand Prix 1982. Il torneo si \u00e8 giocato a Bordeaux in Francia, dal 20 al 26 settembre 1982.\nCampioni.\nSingolare maschile.\n Hans Gildemeister ha battuto in finale Pablo Arraya 7\u20135, 6\u20131\nDoppio maschile.\n Hans Gildemeister / Andr\u00e9s G\u00f3mez hanno battuto in finale Anders J\u00e4rryd / Hans Simonsson 6-4, 6-2"}
{"id": "3085400", "revid": "729019", "url": "https://it.wikipedia.org/wiki?curid=3085400", "title": "Tempo Beer Industries", "text": "Tempo Beer Industries \u00e8 il pi\u00f9 grande produttore di birra israeliano e la seconda societ\u00e0 del paese nell'ambito delle bevande.\nTempo produce tre principali marchi pale lager: \"Goldstar\" che \u00e8 stata acquisita da una fusione nel 1985, \"Maccabee\" che \u00e8 commercializzata anche negli Stati Uniti e in Europa e \"Nesher Malt\" una birra analcolica."}
{"id": "3085401", "revid": "1904508", "url": "https://it.wikipedia.org/wiki?curid=3085401", "title": "Filippo Luigi I di Hanau-M\u00fcnzenberg", "text": "Biografia.\nI primi anni.\nFilippo Luigi I era figlio del conte Filippo III di Hanau-M\u00fcnzenberg e di sua moglie, Elena del Palatinato-Simmern. Egli venne battezzato il giorno dopo la sua nascita e suoi padrini furono la contessa Maria del Palatinato-Simmern sua zia (moglie dell'elettore Federico III del Palatinato), il conte Filippo di Solms-Braunfels e il conte Luigi di Stolberg-K\u00f6nigstein.\nSi sa che egli ricevette la prima istruzione a Steinau ed alla morte del padre nel 1561, gli succedette al trono, sotto la tutela di una serie di personaggi designati alla sua reggenza dalla corte imperiale di Vienna: i cugini Giovanni VI di Nassau-Dillenburg e Filippo IV di Hanau-Lichtenberg, oltre a suo zio Federico III del Palatinato. Il contrasto maggiore tra i suoi reggenti avvenne proprio tra questi ultimi due nobili in quanto l'elettore palatino, calvinista, voleva prevalere sul conte di Hanau-Lichtenberg, luterano, riguardo al credo in cui educare il piccolo Filippo Luigi I, anche se alla fine i due si accordarono per crescere comunque con la fede protestante il giovane erede.\nLa formazione.\nIl conte Filippo Luigi I ancora giovane viene descritto dai suoi insegnanti come molto intelligente e desideroso di apprendere. Dal 1563 egli inizier\u00e0 dei viaggi all'estero che condizioneranno profondamente il suo modo di vedere il mondo e di governare il suo stato, soggiornando per tre anni alla corte del suo tutore, il conte di Nassau-Dillenburg dove venne allevato assieme ad Enrico di Nassau-Dillenburg (1550-1574), fratello minore del suo tutore. Entrambi vennero poi inviati assieme in un viaggio di istruzione frequentando dal 1567 al 1569 l'Universit\u00e0 di Strasburgo e dal 1569 l'Universit\u00e0 di Tubinga, entrando qui a contatto con le feroci polemiche interne al movimento protestante di quegli anni.\nDopo il soggiorno a Tubinga, la formazione dei due giovani continu\u00f2 in Francia. Nel 1572 Filippo Luigi I incontr\u00f2 il leader degli ugonotti, l'ammiraglio Gaspard II de Coligny, signore di Ch\u00e2tillon e con lui fu partecipe alla strage della notte di San Bartolomeo dalla quale il giovane conte riusc\u00ec a sfuggire. Il 15 settembre 1572 giunse a Buchsweiler (odierna Bouxwiller), residenza dei suoi cugini, i conti di Hanau-Lichtenberg.\nEgli continu\u00f2 quindi i propri studi presso l'Universit\u00e0 di Basilea dove intraprese anche delle escursioni nella Svizzera interiore. Nel 1573 inizi\u00f2 il suo soggiorno in Italia facendo tappa in molte localit\u00e0 dell'Italia settentrionale per giungere poi all'Universit\u00e0 di Padova. Da qui part\u00ec alla volta di Roma per poi ripartire per Vienna ove giunse nel 1574 sul viaggio di ritorno verso casa. Questo programma educativo per un nobile dell'epoca era stato straordinariamente ricco e quantomai insolito.\nDi lui si sa anche che fu un attento collezionista di monete e medaglie.\nIl governo.\nUno dei primi atti ufficiali di governo che vide direttamente coinvolto Filippo Luigi I di Hanau-M\u00fcnzenberg ebbe luogo il 13 novembre 1562 quando l'Imperatore Ferdinando I, sulla strada per giungere a Francoforte sul Meno ove suo figlio Massimiliano venne incoronato re di Germania e di Boemia il 24 novembre 1562, stazion\u00f2 alla residenza di Hanau ove ebbe una trionfale accoglienza e si rec\u00f2 a caccia col giovane conte.\nNel 1563 ad Hanau egli stabil\u00ec l'ufficializzazione della dottrina riformata come religione di Stato, un processo che si concluse poi solo sotto il governo di suo figlio nel 1612 il quale si fece anche tutore di quella fede nei suoi domini.\nQuando Filippo Luigi I pot\u00e9 liberarsi delle proprie reggenze e govern\u00f2 autonomamente dal 1575, il suo spirito di governo fu caratterizzato da una serie di attente manovre tese al consolidamento di una serie di relazioni politiche nella regione e nell'Impero.\nNella contea di Hanau-M\u00fcnzenberg egli fond\u00f2 nel 1581 un'ampia biblioteca che serviva anche per accogliere i nuovi provvedimenti di legge da lui stabiliti che ebbero valenza \"de facto\" sino all'introduzione del codice civile tedesco dal 1\u00ba gennaio del 1900.\nEgli si preoccup\u00f2 anche di ampliare i confini dei propri domini acquisendo i villaggi di Ober-Eschbach e Niedereschbach, .\nLa morte.\nGi\u00e0 quattro giorni prima della morte, Filippo Luigi I denotava sintomi di debolezza e nausea, ma non se ne preoccup\u00f2 eccessivamente. Successivamente le sue condizioni si aggravarono e mor\u00ec il 4 febbraio 1580 \"quattro ore dopo mezzogiorno\".\nLa sua salma, dopo i funerali, venne sepolta nel coro della chiesa di Santa Maria di Hanau, sul lato destro, vicino alla parete sud del coro stesso, nelle immediate vicinanze del padre. Per celebrare la sua memoria venne realizzato un grande epitaffio di stile rinascimentale in cotto simile a quello del padre e della madre gi\u00e0 presente nella chiesa stessa. La scultura rimase in sede sino alla seconda guerra mondiale quando venne pesantemente danneggiata ed oggi dell'opera rimangono solo alcuni frammenti conservati al museo storico di Hanau ed un disegno preparativo realizzato dallo scultore Karl Gruber che ci d\u00e0 l'idea di come esso dovesse apparire. Quattro staffe nella parete vuota del lato sud del coro ci danno l'idea della posizione che l'epitaffio doveva occupare in chiesa.\nLa sua vedova, la contessa Maddalena , nato da Waldeck, spos\u00f2 di nuovo nel 1581 e che il conte Giovanni VII Nassau- Siegen\nMatrimonio e figli.\nFilippo Luigi I spos\u00f2 la contessa Maddalena di Waldeck (1558-1599). La data del loro matrimonio rimane ancora oggi incerta in quanto tre diverse fonti citano tre date tra loro differenti: 2 febbraio 1576, 5 febbraio 1576, 6 febbraio 1576.\nFilippo e Magdalena ebbero quattro figli:"}
{"id": "3085402", "revid": "767487", "url": "https://it.wikipedia.org/wiki?curid=3085402", "title": "L'ultimo dei Templari (film 2011)", "text": "L'ultimo dei Templari (\"Season of the Witch\") \u00e8 un film del 2011 diretto da Dominic Sena.\nTrama.\nUn gruppo di soldati al seguito di un prete si reca con tre donne, condannate per stregoneria, a un ponte affinch\u00e9 siano giustiziate. Mentre il prete chiede loro di pentirsi e confessare i loro peccati, una delle tre (credendo di poter essere risparmiata) ammette di aver praticato la stregoneria, un'altra ammette di preparare unicamente rimedi erboristici, la terza maledice il prete. Le donne, una dopo l'altra, vengono impiccate e fatte calare nell'acqua, compresa la donna che ha confessato, poich\u00e9 il prete afferma che il perdono vale solo per la sua anima. Il prete chiede ai soldati di tirarle su affinch\u00e9 possa praticare i necessari rituali dal suo libro per evitare il ritorno in vita delle donne giustiziate, ma questi, scettici, non gli danno ascolto, pertanto ritorna da solo di notte per svolgere i riti. La terza donna, inspiegabilmente tornata in vita con sinistre sembianze, d\u00e0 fuoco al libro e impicca su quello stesso ponte il sacerdote.\nNella prima met\u00e0 del XIV secolo due cavalieri, Behman (Cage) e Felson (Perlman), militano in Terrasanta durante le Crociate Smirniote. Dopo un lungo e pesante servizio, i due crociati abbandonano i compagni a causa del rimorso per aver ucciso anche donne e innocenti per volont\u00e0 della Chiesa.\nNel viaggio di rientro troveranno la propria terra devastata dalla peste. Giunti a una cittadella assediata dal morbo, i due crociati vengono riconosciuti e arrestati in quanto disertori; avendo pochi uomini a disposizione a causa dell'epidemia, viene per\u00f2 chiesto loro dal locale vescovo-conte di prendere in custodia una strega, ritenuta autrice della pestilenza, e di portarla in una remota abbazia dove i monaci possano processarla e giustiziarla per poter fermare l'epidemia.\nIl prete Debelzaq, il cavaliere in lutto per la morte di tutta la sua famiglia Eckhardt, il truffatore itinerante Hagamar e il testardo giovane chierico Kay si uniscono ai due crociati nella missione, accompagnandoli in regioni selvagge e pericolose.\nDurante il tragitto Eckhardt e Hagamar muoiono in circostanze particolari: il primo si uccide gettandosi sulla spada di Kay, in preda ad allucinazioni che gli mostravano sua figlia, mentre il secondo muore sbranato da lupi. Debelzaq accusa la prigioniera di avere impiegato la sua stregoneria per evitare di essere condotta all'abbazia e fuggire; Behmen, che inizialmente provava pena per la donna, comincia anch'egli a nutrire dei sospetti per le varie stranezze e per l'inspiegabile forza fisica della ragazza.\nGiunti all'abbazia, i quattro scoprono che la peste ha raggiunto anche quel luogo e che tutti i monaci sono oramai morti. Debelzaq ritrova la \"Chiave di Salomone\", antico libro che permette anche di fermare la presunta strega, e decide di compiere lui stesso il processo rituale per stregoneria, che dovrebbe annullare i poteri della strega. Una volta iniziato, la donna prima fa sanguinare le ferite del prete, poi tenta di confondere Behmen pronunciando le parole del suo generale di crociata e accusandolo di essere un orribile peccatore e assassino. Felson si interroga su come abbia fatto a venirne a conoscenza e il prete comprende cos\u00ec che la donna non \u00e8 in realt\u00e0 una strega ma un'anima posseduta dal demonio stesso, iniziando a compiere il rito di esorcismo che comincia ad avere effetto. Il demonio riesce per\u00f2 a distruggere la gabbia in cui \u00e8 rinchiuso e fugge, volando in una torre dell'abbazia.\nIl gruppo capisce che il demonio era realmente la causa della peste e che si era fatto appositamente portare l\u00ec per distruggere l'ultima copia rimasta del libro magico. Trovata la creatura, Debelzaq prova nuovamente a compiere il rito, ma viene ucciso dal mostro mentre gli altri sono impegnati a combattere i cadaveri dei monaci, ora posseduti a loro volta. Kay allora si sostituisce al prete per compiere il rituale mentre Behmen e Felson ingaggiano un combattimento con il demonio per tenerlo impegnato. Il rito viene portato a termine e il demonio scacciato, ma a prezzo del sacrificio dei due crociati.\nKay e Anna, la donna ora non pi\u00f9 posseduta, si mettono in viaggio portando con loro la \"Chiave di Salomone\", dopo aver seppellito i caduti.\nProduzione.\nNonostante il titolo scelto per l'edizione italiana, i protagonisti sono semplici cavalieri crociati e non templari. Non si evince alcuna loro appartenenza a ordini monastico-cavallereschi. Solo nelle prime scene del film compaiono alcuni soldati (a piedi) che indossano abiti ed effigie simili a quelli dei templari e degli ospitalieri. L'elsa delle spade dei due protagonisti rappresenta uno stemma riconducibile ai cavalieri teutonici, con l'aquila e la croce; nel film inoltre non viene mai utilizzata la parola \"templare\".\nDopo la fine delle riprese, Ron Perlman ha chiesto e ottenuto di portare con s\u00e9 sul set del film \"Conan the Barbarian\" (nel quale interpreta Corin, padre del protagonista) una delle spade usate durante la sequenza delle crociate. Nei contenuti extra della versione DVD distribuita in Italia \u00e8 stato inserito un finale alternativo.\nPromozione.\nIl primo \"teaser trailer\" \u00e8 apparso nel periodo di Halloween 2009 e recava la tagline \"\"Halloween's for amateurs, see you in spring\".\" In realt\u00e0 il film ha esordito nelle sale americane non in primavera, ma solo all'inizio del 2011.\nDistribuzione.\nIl film \u00e8 stato distribuito nelle sale cinematografiche statunitensi il 7 gennaio 2011. In Italia \u00e8 stato distribuito il 15 giugno 2011 a cura della Medusa Film.\nEra inizialmente previsto che \"L'ultimo dei Templari\" fosse distribuito il 19 marzo 2010, ma 35 giorni prima di questa data lo studio decise di bloccarne l'uscita. Lionsgate aveva originariamente un accordo con la compagnia Relativity Media, ma ci furono dei problemi di marketing e, quindi, di distribuzione. Relativity Media scelse poi nell'ottobre 2010 di pubblicare il film e stabil\u00ec la nuova data di uscita per il 7 gennaio 2011. \"L'ultimo dei Templari\" \u00e8 il secondo progetto realizzato da Relativity Media, dopo \"La via del guerriero\" del 2010.\nIl film, nel gennaio 2010, era stato classificato PG-13 (vietando quindi la visione a un pubblico di et\u00e0 inferiore ai 13 anni) dalla Motion Picture Association of America, citando \"elementi tematici violenti e contenuto inquietante\". Lo studio decise quindi di ripresentare il film alla MPAA nel novembre 2010 con un nuovo montaggio, per una nuova valutazione. Tuttavia la MPAA ha confermato nuovamente il PG-13 con le stesse motivazioni date precedentemente.\nIl film ha avuto la sua anteprima mondiale a New York il 4 gennaio 2011. Il film \u00e8 uscito al cinema il 7 gennaio 2011 negli Stati Uniti, in pi\u00f9 di 2800 sale. Dei sondaggi precedenti alla pubblicazione del film avevano indicato i giovani come i pi\u00f9 interessati al film, anche se pi\u00f9 donne di quanto previsto hanno dato opinioni favorevoli. Secondo CinemaScore, il pubblico ha dato al film un voto pari a C+.\nAccoglienza.\nIncassi.\nGli esperti avevano anticipato che il film avrebbe incassato, fra Stati Uniti e Canada, dai 10 ai 12 milioni di dollari nel weekend di apertura. In effetti \"L'ultimo dei Templari\" ha incassato 10,6 milioni di dollari, conquistandosi il terzo posto al botteghino dopo \"Il Grinta\" e \"Vi presento i nostri\", che sono stati entrambi pubblicati alla fine del 2010. Secondo Box Office Mojo, negli Stati Uniti ed in Canada, l'incasso finale del film \u00e8 stato di 24,8 milioni di dollari statunitensi, mentre nel resto del mondo di 66,8 milioni, raggiungendo un totale mondiale di 91 milioni di dollari.\nCritica.\nIl film \u00e8 stato stroncato dalla critica. Sul sito aggregatore di recensioni Rotten Tomatoes riporta un 11% di gradimento basato su 121 recensioni professionali, con un voto medio di 3,62 su 10. Il consenso critico del sito recita: \"Lento, dall\u2019aspetto economico e noioso, \"L'ultimo dei templari\" fallisce anche come commedia non intenzionale.\" Su Metacritic il film detiene un punteggio di 28 su 100, basato su 27 recensioni.\nIl film ha ricevuto due candidature durante i Razzie Awards 2011: Peggior attore protagonista per Nicolas Cage e Peggior coppia, condiviso tra Nicolas Cage e chiunque appaia nello schermo insieme a lui."}
{"id": "3085404", "revid": "729019", "url": "https://it.wikipedia.org/wiki?curid=3085404", "title": "Pacific Coast Championships 1982", "text": "Il Pacific Coast Championships 1982 \u00e8 stato un torneo di tennis giocato sul sintetico indoor. \u00c8 stata la 93\u00aa edizione del Pacific Coast Championships, che fa parte del Volvo Grand Prix 1982. Si \u00e8 giocato a San Francisco negli Stati Uniti, dal 20 al 26 settembre 1982.\nCampioni.\nSingolare.\n John McEnroe ha battuto in finale Jimmy Connors 6-1, 6-3\nDoppio.\n Fritz Buehning / Brian Teacher hanno battuto in finale Marty Davis / Chris Dunk 6-7(5-7), 6-2, 7-5"}
{"id": "3085408", "revid": "767487", "url": "https://it.wikipedia.org/wiki?curid=3085408", "title": "Hawaiian Open 1982", "text": "L'Hawaiian Open 1982 \u00e8 stato un torneo di tennis giocato sul cemento. \u00c8 stata la 9\u00aa edizione del Hawaiian Open, che fa parte del Volvo Grand Prix 1982. Si \u00e8 giocato a Maui negli Stati Uniti, dal 27 settembre al 3 ottobre 1982.\nCampioni.\nSingolare.\n John Fitzgerald ha battuto in finale Brian Teacher 6\u20132, 6\u20133\nDoppio.\n Mike Cahill / Eliot Teltscher hanno battuto in finale Francisco Gonz\u00e1lez / Bernard Mitton 6\u20134, 6\u20134"}
{"id": "3085409", "revid": "339392", "url": "https://it.wikipedia.org/wiki?curid=3085409", "title": "Kuroshitsuji II", "text": ""}
{"id": "3085414", "revid": "729019", "url": "https://it.wikipedia.org/wiki?curid=3085414", "title": "Torneo God\u00f3 1982", "text": "Il Torneo God\u00f3 1982 \u00e8 stato un torneo di tennis giocato sulla terra rossa. \u00c8 stata la 31\u00aa edizione del Torneo God\u00f3,\nche fa parte del Volvo Grand Prix 1982. Si \u00e8 giocato al Real Club de Tenis Barcelona di Barcellona in Spagna, dal 4 al 10 ottobre 1982.\nCampioni.\nSingolare.\n Mats Wilander ha battuto in finale Guillermo Vilas 6-3, 6-4, 6-3\nDoppio.\n Anders J\u00e4rryd / Hans Simonsson hanno battuto in finale Carlos Kirmayr / C\u00e1ssio Motta 6-3, 6-2"}
{"id": "3085416", "revid": "743200", "url": "https://it.wikipedia.org/wiki?curid=3085416", "title": "Melbourne Indoor 1982", "text": "Il Melbourne Indoor 1982 \u00e8 stato un torneo di tennis giocato sintetico indoor. \u00c8 stata la 3\u00aa edizione del Melbourne Indoor, che fa parte del Volvo Grand Prix 1982. Si \u00e8 giocato a Melbourne in Australia dal 4 al 10 ottobre 1982.\nCampioni.\nSingolare maschile.\n Vitas Gerulaitis ha battuto in finale Eliot Teltscher 2\u20136, 6\u20132, 6\u20132\nDoppio maschile.\n Francisco Gonz\u00e1lez / Matt Mitchell hanno battuto in finale Syd Ball / Rod Frawley 7\u20136, 7\u20136"}
{"id": "3085418", "revid": "287204", "url": "https://it.wikipedia.org/wiki?curid=3085418", "title": "Davidoff Swiss Indoors 1982", "text": "Il Davidoff Swiss Indoors 1982 \u00e8 stato un torneo di tennis giocato sul cemento indoor. \u00c8 stata la 13\u00aa edizione del torneo, che fa parte del Volvo Grand Prix 1982. Si \u00e8 giocato a Basilea in Svizzera dall'11 al 17 ottobre 1982.\nCampioni.\nSingolare maschile.\n Yannick Noah ha battuto in finale Mats Wilander 6-4, 6-2, 6-3\nDoppio maschile.\n Henri Leconte / Yannick Noah hanno battuto in finale Fritz Buehning / Pavel Slo\u017eil 6-2, 6-2"}
{"id": "3085422", "revid": "1543377", "url": "https://it.wikipedia.org/wiki?curid=3085422", "title": "Paid in Full (album Eric B. &amp; Rakim)", "text": "Paid in Full \u00e8 l'album d'esordio del duo hip hop statunitense Eric B. &amp; Rakim, pubblicato negli Stati Uniti il 7 Luglio del 1987 dalla 4th &amp; B'way Records, etichetta filiale della Island Records. Il duo registra l'album nello studio discografico di Marley Marl e ai Power Play Studios di New York. L'album entra nella Billboard 200 arrivando fino alla cinquantottesima posizione e dal primo album del duo sono estratti cinque singoli: \"Eric B. Is President\", \"I Ain't No Joke\", \"I Know You Got Soul\", \"Paid in Full\" e \"Move the Crowd\".\n\"Paid in Full\" \u00e8 considerato una pietra miliare dell'et\u00e0 d'oro dell'hip hop. Il rap di Rakim, tra i primi a usare rime interne nell'hip-hop, segna un livello pi\u00f9 elevato nei testi del genere e serve come modello per i futuri rapper. Il pesante campionamento di Eric B. nell'album diviene molto influente nelle produzioni hip hop. Il disco vende pi\u00f9 di un milione di copie e la RIAA lo certifica disco di platino nel 1995. Nel 2003, l'album appare alla posizione numero 228 della lista di \"Rolling Stone\" tra i 500 album migliori di tutti i tempi.\n\u00c8 considerato uno dei pi\u00f9 influenti album hip hop di sempre, definito \u00ableggendario\u00bb dal critico di \"The Village Voice\" Robert Christgau. \u00c8 inserito nella lista della rivista specializzata \"The Source\" tra i 100 migliori album hip hop di sempre.\nAntefatti.\nEric B. e Rakim s'incontrano nel 1985 dopo che Eric B. cercava un rapper per completare il suo lavoro di turntablist alla stazione radio WBLS di New York. Dopo che Rakim rispose alla ricerca di Eric. B come \"ottimo MC di New York\", l'amico e compagno di stanza di Eric B Marley Marl ha permesso a entrambi di usare il suo studio di registrazione a casa di Marl. La prima traccia registrata dal duo, \"Eric B. Is President\", \u00e8 pubblicata come un singolo dall'indipendente Zakia Records nel 1986. Dopo che Russell Simmons, fondatore della Def Jam Recordings, ascolta il singolo, il duo firma un contratto con la Island Records e inizia a registrare l'album nei Power Play Studios di Manhattan all'inizio del 1987. Rakim scrive le sue canzoni in approssimativamente un'ora mentre ascolta i beat, quindi registra la propria voce in studio dopo aver scritto i testi su un foglio. Il duo completa l'album in una settimana. Dicono di aver lavorato in sessioni di 48 ore, registrando in singole cassette per completare l'album entro il budget. In'intervista del 2008 ad AllHipHop, Eric B. disse: \u00absedersi qui e dire che abbiamo fatto insieme quest'album calcolato per essere un grande album sarebbe una bugia. Stavamo solo facendo delle registrazioni che ci sembravano buone.\u00bb\nIl successo di \"Paid in Full\" gli ha portato a firmare un contratto con la Uni Records e la MCA Records nel 1988, con cui pubblicano il loro secondo prodotto, \"Follow the Leader\". Eric B. &amp; Rakim sono ufficialmente accreditati alle produzioni di \"Paid in Full\". Tuttavia anche Marley Marl ha affermato di aver prodotto due tracce (\"My Melody\" ed \"Eric B. Is President\"), smentito dallo stesso Eric B. il quale ha dichiarato che Marley Marl era solo un ingegnere [del suono]. Nel 2003, Eric B. afferma che il duo non \u00e8 stato totalmente pagato per il loro lavoro e ha presentato una denuncia contro l'Island Def Jam Music Group, Lyor Cohen e Russell Simmons.\nDescrizione.\nLe rime di Rakim deviano dai modelli di rime semplici dell'hip hop primi anni novanta. Il suo stile ritmico libero ignora le linee della battuta e si guadagna paragoni con Thelonious Monk. Ben Ratliff per il \"New York Times\" scrive che il \u00abmodo di rappare veloce e fluido di Rakim ha sviluppato la [propria] forma al di l\u00e0 dei ritmi noiosi delle rime del cortile scolastico\u00bb. Mentre molti rapper hanno costruito la propria tecnica attraverso l'improvvisazione, Rakim \u00e8 uno dei primi a dimostrare i vantaggi dello stile di scrittura, come per esempio il suo pionieristico uso della rima interna. A differenza dei rapper precedenti come LL Cool J e Run DMC che hanno usato le loro voci con molta energia, Rakim ha un atteggiamento rilassato e impassibile. Secondo MTV, \u00aberavamo abituati a MC come Run e DMC, Chuck D e KRS-One che saltavano sul microfono gridando con energia e irriverenza, ma Rakim ha adottato un approccio metodico al suo microfono. Ha avuto un flow lento, e ogni linea era schietta, ipnotica.\u00bb L'abilit\u00e0 oratoria rilassata di Rakim \u00e8 dovuta alle sue influenze jazz; ha suonato il sassofono ed era un fan di John Coltrane. Il suo argomento spesso copriva le sue abilit\u00e0 nel rappare e i suoi testi erano superiori rispetto a quelli degli altri rapper.\nSteve Huey di AllMusic ha contraddistinto Rakim per le sue \u00abrime interne complesse, immagini letterarie, flow liscio, e imprevedibilmente, ritmi fuori dal beat.\u00bb Lo scrittore Jess Harvell di Pitchfork descrive il suo modo di rappare come \u00abautoritativo, brunito [e] padroneggia un impassibile senso del ritmo\u00bb. \"Paid in Full\", che contiene basi crude, pesanti e scure, segna l'inizio dei campionamenti pesanti nelle registrazioni hip hop. Delle dieci tracce del disco, tre sono strumentali.. Come un disc jockey, Eric B. ha ripristinato l'arte del missaggio del giradischi dal vivo. I suoi campionamenti pieni di soul divennero influenti nelle future produzioni hip hop.\nSingoli.\n\"Eric B. Is President\" \u00e8 stato pubblicato come primo singolo con \"My Melody\" come lato B. Raggiunge il posto numero 48 tra le Hot R&amp;B/Hip-Hop Singles &amp; Tracks e il numero 40 nella chart riservata agli Hot Dance Music/Maxi-Singles Sales. La canzone apre un dibattito sulla legittimit\u00e0 del campionamento non autorizzato quando James Brown l'ha citata in giudizio per impedire l'uso della propria musica al duo. Per Mark Anthony Neal di PopMatters \u00e8 \u00abla registrazione hip-hop pi\u00f9 ballabile\u00bb del 1986. Secondo Tour\u00e9 del \"New York Times\", \u00ab\u00e8 la destrezza verbale di Rakim cos\u00ec come la sua voce calma, profonda e scura che ha reso questa canzone un classico rap.\u00bb Il secondo singolo, \"I Ain't No Joke\", raggiunge la posizione numero 38 tra le Hot R&amp;B/Hip-Hop Singles &amp; Tracks. Descritto come uno dei \u00absingoli monumentali\u00bb dell'album, Michael Di Bella scrive nell\"'All Music Guide to Rock\" che \u00abRakim afferra l'ascoltatore per la gola e [gli] illustra la propria padronanza nell'arte della rima.\u00bb\nIl terzo singolo, \"I Know You Got Soul\", arriva alla posizione numero 39 nella classifica Hot Dance Music/Club Play, alla 34 nella Hot Dance Music/Maxi-Singles Sales e alla 64 tra gli Hot R&amp;B/Hip-Hop Singles &amp; Tracks. Il brano contribuisce alla diffusione dei campioni di James Brown nelle canzoni hip hop. Il gruppo britannico MARRS campiona la linea \"Pump up the volume\" per il proprio singolo che arriva al primo posto in Gran Bretagna, \"Pump Up the Volume\". \"Rolling Stone\" posiziona la canzone alla numero 386 tra le 500 pi\u00f9 grandi canzoni di tutti i tempi. Il quarto singolo, \"Move the Crowd\", raggiunge la terza posizione nella classifica delle Hot Dance Music/Club Play e la venticinquesima tra le Hot Dance Music/Maxi-Singles Sales. Il lato B della canzone, \"Paid in Full\", \u00e8 pubblicato come singolo nel 1987 ed \u00e8 successivamente remixato dal duo di produttori Coldcut. Il remix ha usato diversi campioni vocali, soprattutto dalla canzone \"Im Nin'Alu\" della cantante israeliana Ofra Haza. Nel 2008, la canzone \u00e8 inserita nella lista delle 100 pi\u00f9 grandi canzoni hip hop da VH1, al ventiquattresimo posto.\nAccoglienza e influenza.\nIn una recensione contemporanea per il \"Washington Post\", Mark Jenkins evidenzia il singolo \"Eric B. Is President\", ma non \u00e8 impressionato dal resto di \"Paid in Full\": \u00able basi sono monotone, e i tentativi di prendere \"jazz e la tempesta tranquilla\" e \"convertirla in forma hip-hop\" fallisce.\u00bb Il critico Robert Christgau di \"The Village Voice\" dice che [l'album] ha \u00abquattro capolavori rivoluzionari\u00bb nei brani \"I Ain't No Joke\", \"I Know You Got Soul\", \"Paid in Full\" e \"Eric B. Is President\", ma \u00e8 meno entusiasta delle altre sei canzoni: \u00absono pure, innovative, [che] ti arrivano in faccia senza dubbio. Ma sono anche turntablism con decorazioni vocali, di poco conto per chiunque non abbia interiorizzato la \"vera\" estetica hip hop.\u00bb Nell'annuale sondaggio Pazz &amp; Jop riservato ai critici, l'album \u00e8 indicato al ventisettesimo posto tra i migliori album del 1987.\n\"Paid in Full\" \u00e8 stato pubblicato durante quella che \u00e8 diventata nota come l'et\u00e0 dell'oro dell'hip hop. Nella \"The Rolling Stone Album Guide\" (2004), Sasha Frere-Jones lo nomina \u00abuna delle registrazioni perfette dell'hip-hop\u00bb, mentre Alex Ogg lo considera il capolavoro del duo nel suo libro \"The Men Behind Def Jam\". Il rap di Rakim nell'album ha fissato una solida base per i rapper futuri e ha contribuito a garantire la reputazione dell'East Coast per la tecnica lirica innovativa. L'autore William Cobb ha affermato in \"To the Break of Dawn\" che il suo rap \u00e8 \"uscito\" dalla precedente era dell'old school \u00e8 che mentre il vocabolario e l'abilit\u00e0 lirica dei rapper pi\u00f9 recenti erano migliorati, non c'era \u00abnessuno pi\u00f9 vicino a quello che Rakim aveva introdotto nel genere.\u00bb Dimitri Ehrlich per il \"New York Times\" ha descritto l'album come un \u00abriferimento artistico e commerciale\u00bb, accreditando Rakim per aver aiutato a \u00abdare vita a un genere musicale\u00bb e portando \u00abuna tranquilla rivoluzione musicale, introducendo uno stile di rap parlato con calma\u00bb. Steve Huey di Allmusic dichiara [che] \"Paid in Full\" \u00e8 uno degli album pi\u00f9 influenti dell'hip-hop e \u00abascolto essenziale\u00bb per chi fosse interessato alla \u00abfondazione musicale\u00bb del genere. MTV lo posiziona al primo posto tra gli \"Album hip-hop pi\u00f9 grandi di tutti i tempi\", affermando che ha sollevato gli standard dell'hip-hop \u00absia nel suono sia poeticamente\u00bb e lo ha descritto come \u00abaccattivante, profondo, innovativo e istantaneamente influente.\u00bb L'album \u00e8 diviso traccia per traccia da Rakim nel libro di Brian Coleman \"Check the Technique\".\nNel 2003, \"Rolling Stone\" inserisce \"Paid in Full\" al 228\u00ba posto tra i 500 migliori album di tutti i tempi, dichiarando che l'album \u00e8 \u00abfresco, rilassato, tagliente come un diamante: Rakim \u00e8 un corridore in corsa per [il titolo di] Miglior Rapper di Sempre, e questo album ne \u00e8 un grande motivo per esserlo.\u00bb In modo simile, la rivista \"Blender\" mette il disco d'esordio di Eric B. &amp; Rakim nella sua lista \"500 CD che devi possedere prima di morire\". La rivista \"Time\" lo ha inserito nel suo \"All-TIME 100\" come uno dei diciotto album degli anni ottanta; l'editore Alan Light riconosce che la registrazione cambia il \u00absuono, [il] flow e [il] potenziale\u00bb dell'hip hop e che Rakim \u00e8 uno dei \u00abpi\u00f9 grandi MC di tutti i tempi e come molti sostengono, questo album ne \u00e8 una prova.\u00bb Jess Harvell di Pitchfork si complimenta con Rakim per il suo \u00abinfinito display di pura abilit\u00e0\u00bb e descrive l'album come \u00abrilassato e funky\u00bb. Pitchfork Media posiziona \"Paid in Full\" al cinquantaduesimo posto nel suo \"migliori 100 album degli anni ottanta\". L'editore Sam Chennault scrive che Rakim ispira una generazione di MC e \u00abdefinisce quello che significa essere un autore di testi hip-hop.\u00bb Slant Magazine posiziona \"Paid in Full\" al trentaduesimo posto nella sua lista dei \"migliori album degli anni ottanta\".\nRakim \u00e8 accreditato per aver influenzato tantissimi rapper inclusi i Wu-Tang Clan, Jay-Z, 50 Cent e Nas, che cita \"Paid in Full\" come uno dei suoi album preferiti. 50 Cent ha dichiarato a \"NME\" che \"Paid in Full\" \u00e8 stato il primo album che ha comprato: \u00abusavo il registratore di mia nonna e registravo i pezzi hip-hop dalla radio. E, con Eric B. &amp; Rakim, penso che sia stato il primo momento in cui mi \u00e8 sembrato di sentirmi come se \"dovessi averlo\". \u00c8 fondamentale.\u00bb\nL'11 luglio del 1995 la RIAA certifica l'album disco di platino. Nel dicembre del 1997 ha venduto pi\u00f9 di un milione di copie.\nFormazione.\nFormazione secondo Allmusic."}
{"id": "3085424", "revid": "725642", "url": "https://it.wikipedia.org/wiki?curid=3085424", "title": "Ciao gente!", "text": "Ciao gente! \u00e8 stato un programma televisivo italiano di genere game show, andato in onda il venerd\u00ec in prima serata su Canale 5 dal 7 ottobre 1983 al 25 maggio 1984, con la conduzione di Corrado.\nIl programma.\nIl programma, ideato e condotto da Corrado assieme alla sua storica squadra d'autori, Cor\u00ecma, Stefano Jurgens, Riccardo Mantoni, Alessandro Parenzo, Jacopo Rizza, andava in onda su Canale 5 nella prima serata del venerd\u00ec.\nLa direzione d'orchestra era affidata a Gianni Mazza, la scenografia era di Carlo Cesarini da Senigallia e la regia di Lino Procacci mentre come sigla del programma veniva utilizzata la versione strumentale di \"Sei contento pap\u00e0?\" canzone eseguita da Corrado e \"Carletto\" (Simone Jurgens, figlio dell'autore Stefano) che fu un grande successo arrivando in cima alla hit parade musicale.\nIl programma prevedeva tre sfide tra due concorrenti, da realizzare durante la settimana prima della messa in onda della puntata nella propria cittadina (ad esempio la preparazione di una mega crostata) per poi essere giudicate in studio da vari giurati. Tra questi giurati vi erano anche illustri personaggi: tra gli altri, intervenuti nel corso delle puntate, si ricordano Lucio Fulci, Gi\u00f2 Pomodoro, Pasquale Festa Campanile, Ugo Tognazzi, Claudio Villa, Maurizio Merli; al termine della puntata veniva proclamato il vincitore tra i due concorrenti, ovvero colui che si era aggiudicato almeno due prove su tre.\nAltro momento del programma era quello delle esibizioni fatte dai componenti del pubblico in studio arruolati a caso da Corrado, che improvvisavano numeri di vario tipo (tale spazio \u00e8 stato a tutti gli effetti l'antesignano della \"Corrida\" televisiva); a colui o colei che aveva improvvisato la migliore performance, veniva data la possibilit\u00e0 di sfidare il concorrente vincitore della puntata al gioco finale: \"La frase misteriosa\", in cui i due partecipanti dovevano indovinare la frase scritta in un tabellone, componendola lettera per lettera.\nAlla sfida tra i due concorrenti si alternavano momenti comici, di cui era protagonista Paolo Villaggio che port\u00f2 sullo schermo, per la prima volta, il personaggio di Gemma Pontini, poi ripreso anche nel programma di Rai 2 \"Mixer\" e nel variet\u00e0 di Canale 5 \"Grand Hotel\". Inoltre, proprio a \"Ciao gente\" debutt\u00f2 l'imitatore Dario Ballantini.\nI collegamenti esterni erano curati da Antonio Miglietta che esord\u00ec come collaboratore ai testi.\nCuriosit\u00e0.\nL'unica importazione non originale e non italiana del programma era il gioco finale \"La frase misteriosa\", che era mutuato dal format americano \"Wheel of Fortune\". \"Ciao gente\" \u00e8 stato quindi il primo programma a proporre nella televisione italiana, in una versione embrionale, il gioco che poi in seguito sarebbe diventato il celebre quiz \"La ruota della fortuna\".\nAscolti.\nPartito con un ottimo ascolto (9 milioni di telespettatori), in seguito, con l'inizio del programma-rivale \"Loretta Goggi in quiz\" in onda su Rai 1 e condotto da Loretta Goggi, l'audience del programma di Corrado scese a 6 milioni di spettatori (contro i 13 milioni del programma della Goggi), tanto che non fu riconfermato in palinsesto nella stagione successiva.\nProgrammi derivati.\nIl corpus di questa trasmissione fu poi trapiantato, nel 1985, da Corrado nel segmento da lui condotto della prima edizione di \"Buona Domenica\" (presentata assieme a Maurizio Costanzo); infine, lo stesso format, senza revisioni significative, costitu\u00ec poi nel 1997 il corpus del programma \"Il gatto e la volpe\" condotto da Paolo Bonolis, Wendy Windham e Luca Laurenti, che vedeva Corrado tra gli autori."}
{"id": "3085425", "revid": "287204", "url": "https://it.wikipedia.org/wiki?curid=3085425", "title": "Japan Open Tennis Championships 1982", "text": "Il Japan Open Tennis Championships 1982 \u00e8 stato un torneo di tennis. \u00c8 stata la 10\u00aa edizione del Japan Open Tennis Championships, che fa parte della categoria del Volvo Grand Prix 1982 e del WTA Tour 1982. Sia il torneo maschile che quello femminile si sono giocati a Tokyo in Giappone, dal 18 al 27 ottobre 1982, quello maschile su terra battuta, quello femminile sul cemento.\nCampioni.\nSingolare maschile.\n Jimmy Arias ha battuto in finale Dominique Bedel 6-2, 2-6, 6-4\nSingolare femminile.\n Laura Gildemeister ha battuto in finale Pilar V\u00e1squez 3-6, 6-4, 6-0\nDoppio maschile.\n Sherwood Stewart / Ferdi Taygan hanno battuto in finale Tim Gullikson / Tom Gullikson 6-1, 3-6, 7-6\nDoppio femminile.\n Laura duPont / Barbara Jordan hanno battuto in finale Naoko Sat\u014d / B. Remilton-Ward 6-2, 6-7, 6-1"}
{"id": "3085429", "revid": "767487", "url": "https://it.wikipedia.org/wiki?curid=3085429", "title": "Cologne Grand Prix 1982", "text": "Il Cologne Grand Prix 1982 \u00e8 stato un torneo di tennis giocato sul sintetico indoor. \u00c8 stata la 7\u00aa edizione del Cologne Grand Prix, che fa parte del Volvo Grand Prix 1982. Si \u00e8 giocato a Colonia in Germania, dal 25 al 31 ottobre 1982.\nCampioni.\nSingolare.\n Kevin Curren ha battuto in finale Shlomo Glickstein 2\u20136, 6\u20132, 6\u20133\nDoppio.\n Jos\u00e9 Luis Damiani / Carlos Kirmayr hanno battuto in finale Hans-Dieter Beutel / Christoph Zipf 6\u20132, 3\u20136, 7\u20135"}
{"id": "3085432", "revid": "743200", "url": "https://it.wikipedia.org/wiki?curid=3085432", "title": "Tokyo Indoor 1982", "text": "Il Tokyo Indoor 1982 \u00e8 stato un torneo di tennis giocato sintetico indoor. \u00c8 stata la 5\u00aa edizione del Tokyo Indoor, che fa parte del Volvo Grand Prix 1982. Si \u00e8 giocato a Tokyo in Giappone dal 25 al 31 ottobre 1982.\nCampioni.\nSingolare maschile.\n John McEnroe ha battuto in finale Peter McNamara 7-6, 7-5\nDoppio maschile.\n Tim Gullikson / Tom Gullikson hanno battuto in finale John McEnroe / Peter Rennert 6-4, 3-6, 7-6"}
{"id": "3085433", "revid": "1005847", "url": "https://it.wikipedia.org/wiki?curid=3085433", "title": "Guglielmo Schiratti", "text": "Fu membro dell'Assemblea Costituente, deputato alla Camera per tre legislature e due volte membro del governo come sottosegretario al Tesoro.\nBiografia.\nIscritto alla Democrazia Cristiana, nel 1946 fu eletto all'Assemblea Costituente. Quindi entr\u00f2 alla Camera dei deputati con le elezioni del 1948 e fu confermato nelle elezioni del 1953 e del 1958. Fu sottosegretario al Tesoro dal 1959 al 1960, prima con il Governo Segni II e quindi con il Governo Tambroni."}
{"id": "3085436", "revid": "2020096", "url": "https://it.wikipedia.org/wiki?curid=3085436", "title": "DHL Fastest Lap Award", "text": "Il DHL Fastest Lap Award \u00e8 un premio, istituito nel 2007, assegnato al pilota che ottiene pi\u00f9 giri pi\u00f9 veloci in gara, durante una stagione del Campionato mondiale di Formula 1. Il trofeo \u00e8 il primo creato per premiare questo tipo di \"performance\".\nIl premio prende il nome dallo sponsor DHL, quale parte del ruolo svolto da tale azienda nella logistica della Formula 1. Dal \u00e8 stato introdotto anche il DHL Fastest Pit Stop Award, per la scuderia che, per il maggior numero di gare in una stagione, effettua il \"pit stop\" pi\u00f9 veloce.\nSecondo Bernie Ecclestone il premio ha lo scopo di \"riconoscere le qualit\u00e0 che fanno la Formula 1: velocit\u00e0 e organizzazione.\"\nIl regolamento.\nIn caso di parit\u00e0 al termine del campionato tra pi\u00f9 piloti quale discriminante per l'assegnazione del premio vengono conteggiati i secondi giri pi\u00f9 veloci e, in caso di ulteriore parit\u00e0, anche i terzi giri pi\u00f9 veloci fatti segnare dai piloti coinvolti.\nLa storia.\nNella pur breve storia del trofeo la parit\u00e0 di numero di giri pi\u00f9 veloci \u00e8 accaduta in tre occasioni; nel , quando Felipe Massa e Kimi R\u00e4ikk\u00f6nen fecero segnare sei giri veloci a testa, e due seconde migliori prestazioni, e ancora nel , quando i due piloti della Red Bull Racing-Renault, Sebastian Vettel e Mark Webber, conclusero la stagione con tre giri pi\u00f9 veloci a testa.\nLo stesso accadde nel con Fernando Alonso che prevalse su Lewis Hamilton, per il pi\u00f9 alto numero di secondi giri.\nNella stagione invece, vi fu il dominio del ferrarista R\u00e4ikk\u00f6nen che fece suoi ben 10 giri veloci, davanti al compagno di scuderia Massa che ne conquist\u00f2 tre. Ci\u00f2 rappresenta anche il record di giri veloci ottenuti, in una singola stagione, da un pilota. Tale numero era gi\u00e0 stato ottenuto da Michael Schumacher, nel , e dallo stesso pilota finlandese nel , quando per\u00f2 il trofeo non era stato ancora ideato.\nNel , Mark Webber su Red Bull Racing-Renault fece segnare 7 giri veloci in stagione. Anche nelle stagioni e il trofeo venne assegnato a un pilota della Red Bull, Sebastian Vettel.\nDal il trofeo \u00e8 stato assegnato sempre a piloti della Mercedes.\nDal , come avvenuto gi\u00e0 dal al , viene assegnato un punto al pilota che effettua il giro veloce in gara; esso viene assegnato solo se il pilota che registra il miglior rilievo cronometrico si classifica nei primi 10 posti."}
{"id": "3085442", "revid": "767487", "url": "https://it.wikipedia.org/wiki?curid=3085442", "title": "Hong Kong Open 1982", "text": "L'Hong Kong Open 1982 \u00e8 stato un torneo di tennis giocato sul cemento. \u00c8 stata la 9\u00aa edizione dell'Hong Kong Open che fa del Volvo Grand Prix 1982 e del WTA Tour 1982. Si \u00e8 giocato a Hong Kong dall'1 al 6 novembre 1982.\nCampioni.\nSingolare maschile.\n Pat Du Pr\u00e9 ha battuto in finale Morris Skip Strode 6-3, 6-3\nDoppio maschile.\n Charles Buzz Strode / Morris Skip Strode hanno battuto in finale Kim Warwick / Van Winitsky 6\u20134, 3\u20136, 6\u20132\nSingolare femminile.\n Catrin Jexell ha battuto in finale Alycia Moulton 6-3, 7-5\nDoppio femminile.\n Alycia Moulton / Laura DuPont hanno battuto in finale Yvonne Vermaak / Jennifer Mundel-Reinbold 6-2, 4-6, 7-5"}
{"id": "3085447", "revid": "376555", "url": "https://it.wikipedia.org/wiki?curid=3085447", "title": "Fumagalli", "text": ""}
{"id": "3085448", "revid": "767487", "url": "https://it.wikipedia.org/wiki?curid=3085448", "title": "Ecuador Open", "text": "L'Ecuador Open \u00e8 stato un torneo maschile di tennis facente parte dal 2015 al 2018 del circuito ATP World Tour 250 tenuto a Quito in Ecuador.\nPrecedentemente, sempre a Quito, fu giocato dal 1979 al 1982 il Quito Open, che faceva parte del Grand Prix.\nV\u00edctor Estrella Burgos \u00e8 stato il tennista pi\u00f9 vincente del torneo, ottenendo tre vittorie su quattro edizioni disputate.\nDal 2019, il torneo \u00e8 stato sostituito in calendario dal neonato C\u00f3rdoba Open."}
{"id": "3085450", "revid": "1543377", "url": "https://it.wikipedia.org/wiki?curid=3085450", "title": "Episodi di Haven (prima stagione)", "text": "La prima stagione della serie televisiva Haven, composta da 13 episodi, \u00e8 stata trasmessa in prima visione assoluta negli Stati Uniti dal canale via cavo Syfy dal 9 luglio all'8 ottobre 2010.\nIn Italia la stagione \u00e8 stata trasmessa in prima visione da Steel, canale pay della piattaforma Mediaset Premium, dal 18 ottobre 2010 al 10 gennaio 2011. La prima TV in chiaro \u00e8 invece avvenuta su Rai 4.\nBenvenuti a Haven.\nTrama.\nL'agente dell'FBI Audrey Parker viene mandata dal suo capo, l'agente Howard, a Haven, una cittadina del Maine, a dare la caccia a Jonas Lester, un criminale fuggito dalla custodia federale. Arrivata sul posto trova la collaborazione dell'agente di polizia locale Nathan Wournos, che la salva da uno strano incidente stradale, e scopre che Lester \u00e8 morto. Il suo corpo viene rinvenuto ai piedi di una scogliera, ma Audrey si convince subito che la morte non \u00e8 stata accidentale. Poco lontano dal luogo in cui \u00e8 stato rinvenuto il cadavere, vengono ritrovati un cappello e una pistola. Il cappello porta ad un abitante locale, Conrad Brauer, che nega il suo coinvolgimento nella vicenda e fornisce un alibi, confermato da un testimone, l'amica d'infanzia Marion Caldwell. La pistola invece porta a Duke Crocker, un contrabbandiere locale nei confronti del quale Nathan nutre una profonda antipatia. Tuttavia quest'ultimo ha denunciato parecchio tempo prima il furto dell'arma da fuoco e Audrey si convince presto della sua innocenza, mentre intuisce che Conrad e Marion nascondono qualcosa. Le indagini di Audrey e Nathan nel frattempo sono accompagnate da strani fenomeni atmosferici, quali un'improvvisa e intensa nebbia nel cuore della cittadina o una violenta grandinata. Grazie ad un'approfondita ricerca Audrey scopre che Lester era d'accordo con Ted, il fidanzato di Marion, per uccidere quest'ultima, in modo che lo stesso Ted possa trattenersi una somma di denaro che si era fatto dare dalla fidanzata, illudendola di volersi costruire una vita insieme a lei lontano da Haven. La sera in cui Lester era andato ad ucciderla, quest'ultima si era difesa usando un potere paranormale. Infatti Marion \u00e8 in grado di influenzare le condizioni climatiche con il suo stato d'animo, anche se non riesce a controllarlo. Audrey decide di non arrestarla, facendosi promettere da Conrad, da sempre innamorato di lei, che per difenderla si era accusato dell'omicidio di Lester, di starle accanto, aiutandola a controllare il suo potere. Nel finale, Audrey, pur avendo chiuso il caso, decide di restare ad Haven, attratta dal mistero che avvolge la cittadina, e per scoprire l'identit\u00e0 di una ragazza che le somiglia molto, apparsa diversi anni prima sul giornale locale, in una notizia che si occupava di un omicidio denominato \"The Colorado Kid\".\nFarfalle.\nTrama.\nUna palla di bronzo pesante diverse tonnellate che costituiva un monumento di fronte alla chiesa locale si sgancia dalla catene di protezione e inizia a rotolare, finendo per colpire e danneggiare un bar. Audrey e Nathan sospettano del reverendo Driscoll, poich\u00e9 non \u00e8 in buoni rapporti con il gestore del bar. Tuttavia lo stesso reverendo rimane vittima di un misterioso incidente in cui ha rischiato la vita, dopo essere stato avvicinato da una farfalla. Anche Audrey in precedenza aveva rischiato la vita, finendo rinchiusa in un gigantesco bozzolo dopo aver anche lei visto una farfalla. I sospetti quindi si spostano sulla figlia del reverendo, che stava per essere licenziata dal bar danneggiato dalla palla di bronzo, dove lavora come contabile. In realt\u00e0 non \u00e8 neanche lei la responsabile degli strani avvenimenti, ma il suo figlio adottivo, i cui incubi si sono iniziati a materializzare. Nathan intanto, spiega ad Audrey che strani avvenimenti, a cui la popolazione locale si riferisce come \"i problemi\", erano gi\u00e0 avvenuti in passato, quando lui era ragazzo, e ora sembrano essere ritornati.\nArmonia perduta.\nTrama.\nPresso l'ospedale psichiatrico locale, il primario perde la testa e inizia a manifestare un comportamento violento, nel frattempo tre pazienti fuggono. Mentre il dottore perde la testa, i pazienti sembrano per\u00f2 riacquistare le loro piene facolt\u00e0 fisiche e mentali. Il tutto \u00e8 per\u00f2 temporaneo, sia il dottore che i pazienti ritornano al loro stato originario dopo qualche ora. Audrey e Nathan cercano di capire cosa sia accaduto, ma presto il fenomeno si ripete, e lo stesso Nathan viene contagiato. Il poliziotto perde la testa e si reca al porto, dove cerca di aggredire Duke, ma viene fermato appena in tempo da Audrey, che \u00e8 costretta a paralizzarlo con un taser. Dopo aver escluso che la causa di tutto sia un farmaco sperimentale, si pensa ad una delle pazienti, Lilly, che potrebbe manifestare straordinarie abilit\u00e0. In realt\u00e0 \u00e8 il marito della paziente, Ray, che semplicemente suonando riesce a guarire i malati di mente e contemporaneamente a far andare fuori di testa le persone sane. Alla fine Audrey e Nathan acconsentono a far partire Ray e Lilly su una barca, in modo che possano riavere la loro vecchia vita senza nuocere a chi gli sta intorno. I due si portano dietro anche altri due pazienti, che dopo anni di catalessi riacquisiscono vitalit\u00e0. Uno di loro, poco prima di partire, rivela ad Audrey di aver conosciuto in passato una donna che le somigliava moltissimo, e che il suo nome era Lucy.\nSeconda chance.\nTrama.\nAd un mercato di frutta biologica, improvvisamente alcune tipologie di prodotti marciscono completamente e il fenomeno riguarda anche i frutti ancora appesi sugli alberi. Audrey e Nathan pensano subito ai \"problemi\" e ben presto si accorgono che l'unico punto in comune dei prodotti interessati \u00e8 un ristorante locale gestito da due fratelli, chiamato \"Seconda chance\". Tutti i produttori danneggiati infatti, sono anche fornitori del ristorante. Poich\u00e9 il locale ha dei problemi finanziari, un titolare di una catena di panini a base di aragosta ha avanzato un'offerta di acquisto, e finisce quindi per essere il principale sospettato. Audrey tuttavia intuisce che la causa di tutto potrebbe essere uno dei due fratelli, il cuoco: i prodotti infatti vanno a male solo dopo essere stati impiegati in cucina. Lo stesso chef viene ritrovato morto per aver mangiato cibo marcio. Alla fine si scopre che la causa dello strano fenomeno \u00e8 il fratello (Sebastian Pigott), che fa marcire tutto quello che sta mangiando se si innervosisce. A causare la morte dello chef per\u00f2, non era stato lui, ma la sua assistente in cucina, che voleva vendicarsi facendogli mangiare una sostanza a cui era allergico. Lo chef, infatti, dopo aver litigato con il fratello, aveva comunicato di volersene andare a New York, ma si era rifiutato di portare con s\u00e9 la sua assistente.\nLa sera del venerd\u00ec.\nTrama.\nI due redattori del giornale locale Vince e Dave, durante una battuta di pesca, trovano un cadavere di un uomo molto anziano abbandonato su una barca. Mentre Audrey e Nathan cercano di scoprirne l'identit\u00e0, un uomo trentenne improvvisamente invecchia precocemente e muore. La causa delle morti sembra essere una giovane donna, Helena, bellissima, che appare ogni venerd\u00ec sera in un locale sul porto, dove ha un'occasionale e passionale relazione con le vittime, la notte precedente che queste invecchiano e muoiono. Audrey scoprir\u00e0 che Helena \u00e8 in realt\u00e0 la capitana portuale, che il venerd\u00ec sera assume una nuova identit\u00e0, ringiovanendo, e avendo un'avventura amorosa con malcapitati occasionali, a seguito della quale rimane incinta. Il bambino, succhia la vitalit\u00e0 del padre, e nasce gi\u00e0 il giorno seguente, subito dopo che la capitana riprende il controllo di s\u00e9 stessa. Tra le vittime ci sar\u00e0 anche Duke, che invecchia fino al punto di morte, ma Audrey riuscir\u00e0 a salvarlo allontanando suo figlio dalla cittadina. Per evitare nuove vittime, la capitana accetta di farsi rinchiudere nel faro ogni settimana, per impedire cos\u00ec ad Helena di avere altri bambini e uccidere nuovamente.\nCaccia al lupo.\nTrama.\nMisteriosi attacchi omicidi, da parte di un presunto lupo, terrorizzano la cittadina.\nDisegni pericolosi.\nTrama.\nStrani incidenti cominciano a capitare a ricchi personaggi della cittadina. I sospetti dei due detective ricadono sui membri di un piccolo equipaggio, ma quando rimane coinvolto un ragazzo appartenente ad essi la questione sembra complicarsi. Le indagini portano a scoprire che l'ultima vittima, anch'essa membro dell'equipaggio, ha la particolare capacit\u00e0 di fare disegni attraverso i quali si pu\u00f2 colpire ci\u00f2 che vi \u00e8 raffigurato. L'autrice dei delitti e delle lesioni non \u00e8 per\u00f2 lei, bens\u00ec il suo capo che, tenendone in ostaggio il padre, usa i suoi disegni per scopi personali. \u00c8 l'intervento di Duke a salvare la situazione e impedirgi di distruggere la citt\u00e0.\nDove non c'\u00e8 il sole.\nTrama.\nUn uomo muore trapassato da una spada, l'assassino \u00e8 un'ombra. Dopo aver \"evitato\" di passare la notte con Jess, Nathan raggiunge Audrey per indagare sull'infermiere morto che lavorava al centro per malattie oncologiche dove Jess fa alcune sedute di gruppo a coloro che hanno da poco perso i loro cari, l\u00ec ricoverati. Qui tutti sono convinti che sia l'uomo oscuro ad averglieli portati via. Un'altra infermiera muore nella stessa maniera e l'ipotesi dell'uomo Oscuro inizia a prendere il sopravvento anche se gli interrogatori ai parenti dei pazienti della clinica non danno i frutti sperati visto che tutti descrivono l'uomo in maniera diversa. Nathan intanto deve affrontare la sua mancanza di sensazioni per stare con Jess, nello stesso momento l'ombra attacca Audrey che lo chiama interrompendo la nottata d'amore tra i due. Dave e Vince sono per\u00f2 riusciti a fotografarlo. Scoperto che alla clinica non somministravano farmaci contro il cancro per rivenderli grazie anche alle prove trovate da Jess in casa del marito cieco di una delle pazienti da poco scomparse, notano che proprio quest'uomo non ha l'ombra e il suo bastone sembra l'arma del delitto. La rabbia dell'uomo per coloro che hanno fatto morire cos\u00ec presto sua moglie ha prodotto l'ombra a sua insaputa. Jess decide di andarsene dalla strana citt\u00e0 e Audrey nel tentativo di consolare Nathan lo bacia su una guancia facendogli finalmente sentire qualcosa.\nCom'eri.\nTrama.\n\u00c8 il compleanno di Audrey e per lei viene organizzata una piccola festa a sorpresa, in un hotel ormai chiuso da tempo sito in un'isola non lontana da Haven. La serata si trasforma per\u00f2 in incubo quando si scopre che il vecchio proprietario era in realt\u00e0 un \"camaleonte\", che uccideva le persone per assumerne poi l'aspetto. Terrorizzati dall'idea che uno di loro possa essere ora il mostro, gli invitati cominciano a incolparsi a vicenda. \u00c8 Nathan, dopo la morte di uno degli invitati, a scoprire che l'animale ha assunto le sembianze di Audrey, la quale \u00e8 stata solo stordita e non uccisa. Una volta ucciso il mostro, Duke rivela a Audrey di essere lui il ragazzo ritratto, insieme a Lucy, nella foto di Colorado Kid.\nVisioni.\nTrama.\nAudrey vuole indagare su Lucy chiedendo ad un'altra delle persone presenti nella foto per sapere quello che Duke non ricorda pi\u00f9 di quella giornata. Nemmeno Vanessa, la consulente scolastica ed ex baby sitter di Duke per\u00f2 si ricorda nulla. La donna dopo il litigio tra due ragazzi sembra sentirsi male e dopo essere stata toccata dalla preside cerca di bloccarla, invano, dal salire in auto che subito dopo esplode uccidendola. Audrey esce con Duke per cercare chi ha scattato la foto del giornale ma il fotografo sembra totalmente pazzo. Nathan intanto cerca di affrontare le sensazioni che gli fa provare solo Audrey che nel frattempo cerca di appoggiare Julia dopo la morte di Eleanore e scopre che la dottoressa aveva steso il rapporto su Colorado Kid. Vanessa si sente nuovamente male e vede un'altra persona morirle sotto gli occhi. Un ragazzo, bollito dentro una piscina. Duke esce con Vanessa assistendo ad un'altra delle sue strane crisi mentre Nathan la collega con gli strani eventi grazie ad un identikit. In casa della donna ci sono milioni di bigliettini con descrizioni di armi, esplosioni, una lista insieme di nomi di persone tra cui quelli delle due vittime. Cercano il prossimo nome sulla lista, Matt e trovano proprio Vanessa vicino alla casa del ragazzo dove dice ci sar\u00e0 un'esplosione. La donna ha la visione dell'ultima immagine prima di morire di altre persone con cui ha un contatto e ha previsto una strage imminente oltre che la sua stessa morte. Si ricorda inoltre qualcosa su Colorado Kid, lei era l\u00ec perch\u00e9 sapeva esattamente come sarebbe morto e descrive ad Audrey quella visione. Nathan intanto collega le immagini di guerra che la donna vede ad un film e a Matt, un ragazzo disturbato presente ad ogni incidente che gestisce un cinema all'aperto e dai potenti poteri di pirocinesi. Il ragazzo si ribella alla cattura scatenando il fuoco e uccidendo Vanessa ma Audrey riesce a provocargli l'autocombustione salvando tutti. Vanessa prima di morire ha rivelato a Duke che morir\u00e0 toccato da una mano sul cui braccio c'\u00e8 un tatuaggio che Audrey e Nathan hanno gi\u00e0 visto. La stessa cosa \u00e8 successa a Colorado Kid.\nProcesso a Parker.\nTrama.\nAudrey, Julia e Duke sono sulla barca di quest' ultimo intenti a giocare a carte con due individui sospetti bari sui quali Audrey sta indagando. La raggiunge il suo ex capo, l'agente Howard, paventandole di rientrare alla base e per chiederle resoconti documentati delle sue indagini rispetto a quello che \u00e8 accaduto realmente e la interroga cercando di spingerla a eliminare le minacce rappresentate dagli abitanti di Haven. Nel mentre, i due bari rinchiudono Audrey e Howard in cabina mentre Julia e Duke in un'altra zona della barca. I due bari stanno cercando una scatola che Duke ha nascosto da qualche parte sul natante che nel frattempo imbarca acqua a seguito del formarsi di una crepa a cui in seguito l'agente Howard e il padre di Nathan faranno riferimento come di un evento anomalo. Interrogando Duke uno dei bari riesce, grazie ai suoi poteri di lettura della mente, a capire dove si trova il famigerato pacco mentre Audrey riesce ad uscire da dove \u00e8 stata rinchiusa e chiama Nathan con un telefono dandogli le coordinate della barca ed i nomi dei bari. La barca intanto continua ad affondare mentre il mandante dei due uomini sta per arrivare a prendere il famoso pacco. Grazie a un'intuizione Audrey e Duke riescono a catturare i due uomini e a tornare in porto senza far affondare la barca. Audrey si dimette dall'FBI. Howard si scopre essere stato in combutta con il padre di Nathan per riuscire a farla rimanere a Haven di cui entrambi sembrano sapere pi\u00f9 di quello che dicono.\nRiemerso.\nTrama.\nAd Haven riappare misteriosamente un relitto di una nave, portando con s\u00e9 i suoi problemi e i suoi misteri.\nSpirale.\nTrama.\nAd Haven ritorna un uomo che ha passato gli ultimi 25 anni in prigione. Si scopre che \u00e8 legato a Nathan, che finalmente riesce a chiarire con il padre tutto ci\u00f2 che non ha chiarito. Audrey scopre che Nathan riesce a sentire il suo tocco. Duke continua a cercare l'uomo con il tatuaggio sul braccio aiutato da Julia."}
{"id": "3085451", "revid": "743200", "url": "https://it.wikipedia.org/wiki?curid=3085451", "title": "Quito Open 1982", "text": "Il Quito Open 1982 \u00e8 stato un torneo di tennis giocato sulla terra battuta. \u00c8 stata la 4\u00aa edizione del Quito Open che fa del Volvo Grand Prix 1982. Si \u00e8 giocato a Quito in Ecuador dall'1 al 6 novembre 1982.\nCampioni.\nSingolare.\n Andr\u00e9s G\u00f3mez ha battuto in finale Lo\u00efc Courteau 6\u20133, 6\u20134\nDoppio.\n Jaime Fillol / Pedro Rebolledo hanno battuto in finale Egan Adams / Rocky Royer 6\u20132, 6\u20133"}
{"id": "3085455", "revid": "767487", "url": "https://it.wikipedia.org/wiki?curid=3085455", "title": "Grand Prix de Tennis de Toulouse 1982", "text": "Il Grand Prix de Tennis de Toulouse 1982 \u00e8 stato un torneo di tennis giocato sul cemento indoor. \u00c8 stata la 1\u00aa edizione del Grand Prix de Tennis de Toulouse, che fa parte del Volvo Grand Prix 1982. Il torneo si \u00e8 giocato a Tolosa in Francia, dal 6 al 12 novembre 1982.\nCampioni.\nSingolare maschile.\n Yannick Noah ha battuto in finale Tom\u00e1\u0161 \u0160m\u00edd 6-3, 6-2\nDoppio maschile.\n Pavel Slo\u017eil / Tom\u00e1\u0161 \u0160m\u00edd hanno battuto in finale Jean-Louis Haillet / Yannick Noah 6-4, 6-4"}
{"id": "3085463", "revid": "767487", "url": "https://it.wikipedia.org/wiki?curid=3085463", "title": "ATP Taipei 1982", "text": "L'ATP Taipei 1982 \u00e8 stato un torneo di tennis giocato sul sintetico indoor. \u00c8 stata la 6\u00aa edizione dell'ATP Taipei, che fa parte del Volvo Grand Prix 1982. Il torneo si \u00e8 giocato a Taipei in Taiwan, dall'8 al 14 novembre 1982.\nCampioni.\nSingolare maschile.\n Brad Gilbert ha battuto in finale Craig Wittus 6-1, 6-4\nDoppio maschile.\n Larry Stefanki / Robert Van't Hof hanno battuto in finale Fred McNair / Tim Wilkison 6-3, 7-6"}
{"id": "3085466", "revid": "149485", "url": "https://it.wikipedia.org/wiki?curid=3085466", "title": "Mithly", "text": ""}
{"id": "3085468", "revid": "729019", "url": "https://it.wikipedia.org/wiki?curid=3085468", "title": "Stazione di Venafro", "text": "La stazione di Venafro \u00e8 una stazione ferroviaria posta lungo la linea Vairano-Isernia e capolinea della diramazione Rocca d'Evandro-Venafro.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nIl fabbricato viaggiatori \u00e8 una struttura a tre corpi di cui quello centrale a due livelli. Dal lato binari, il fabbricato principale e il corpo orientale dispongono di un loggiato dove trovano posto alcune panchine.\nLa stazione \u00e8 provvista di linea elettrica, utilizzata solo dai treni merce destinati allo scalo merci presente nel vicino nucleo industriale di Pozzilli-Venafro.\nAl lato ovest della stazione \u00e8 presente una torre dell'acqua in cemento non pi\u00f9 in funzione. Sempre ad ovest c'\u00e8 un piccolo fabbricato ad un solo piano che ospita gli uffici tecnici di RFI.\nLa stazione disponeva di uno scalo merci che tuttavia \u00e8 stato smantellato (compreso il magazzino merci) ad eccezione del tronchino che garantiva l'accesso allo scalo. Tale binario \u00e8 usato sporadicamente per il ricovero dei mezzi addetti alla manutenzione della linea.\nIl piazzale si compone di tre binari tutti passanti: \nTutti i binari sono serviti da banchina e protetti da una pensilina (ad eccezione del primo binario dove i viaggiatori hanno a disposizione il loggiato) in cemento.\nServizi.\nNella stazione, che RFi classifica nella categoria \"Silver\", sono presenti i seguenti servizi:\nMovimento.\nIl servizio passeggeri \u00e8 costituito da treni regionali operati da Trenitalia nell'ambito del contratto di servizio stipulato con la Regione Molise.\nIn totale sono 34 i treni che effettuano servizio in questa stazione.\nInterscambi.\nNel piazzale antistante il fabbricato viaggiatori sorge un posteggio taxi."}
{"id": "3085470", "revid": "767487", "url": "https://it.wikipedia.org/wiki?curid=3085470", "title": "Wembley Championship 1982", "text": "Il Wembley Championship 1982 \u00e8 stato un torneo di tennis giocato sul sintetico indoor della Wembley Arena di Londra in Inghilterra. \u00c8 stata la 34\u00aa edizione del torneo che fa parte del Volvo Grand Prix 1982. Il torneo si \u00e8 giocato dall'8 al 14 novembre 1982.\nCampioni.\nSingolare maschile.\n John McEnroe ha battuto in finale Brian Gottfried 6-3, 6-2, 6-4\nDoppio maschile.\n Peter Fleming / John McEnroe hanno battuto in finale Heinz G\u00fcnthardt / Tom\u00e1\u0161 \u0160m\u00edd 7-6, 6-4"}
{"id": "3085471", "revid": "2166030", "url": "https://it.wikipedia.org/wiki?curid=3085471", "title": "Filippo Luigi II di Hanau-M\u00fcnzenberg", "text": "Biografia.\nI primi anni.\nFilippo Luigi II era figlio del conte Filippo Luigi I di Hanau-M\u00fcnzenberg e di sua moglie, Maddalena di Waldeck e nacque nel castello di Hanau il 18 novembre 1576.\nNominalmente egli succedette al padre il 4 febbraio 1580, ma sotto la reggenza di una commissioen di tutela data la sua minore et\u00e0, composta dal conte Giovanni VI di Nassau-Dillenburg (1536-1606), dal conte Luigi I di Sayn-Wittgenstein (1568-1607) e dal conte Filippo IV di Hanau-Lichtenberg (1514-1590) che rimase in carica sino al 1608. Alla morte di Filippo IV gli succedette nella carica di reggente il figlio Filippo V di Hanau-Lichtenberg.\nNel 1581 sua madre, la contessa Maddalena, si rispos\u00f2 con Giovanni VII di Nassau-Dillenburg (1561-1623), conte di Siegen, figlio di uno dei suoi tutori. Questo fatto condizion\u00f2 profondamente la crescita religiosa del piccolo Filippo Luigi II il quale fu influenzato fortemente dalla dottrina calvinista, contrastato fortemente dal co-tutore Filippo IV e pi\u00f9 tardi da suo figlio Filippo V, ferventi luterani, anche se in ultima analisi queste diatribe non ebbero influenza. Filippo Luigi II e suo fratello minore Alberto, vissero pertanto alla corte di Nassau-Dillenburg, centro a quell'epoca di fervente attivit\u00e0 riformata, molto vicina alle attivit\u00e0 della corte del palatinato renano.\nLa sua tutela ebbe fine nel 1608 per interessamento dell'elettore Federico IV del Palatinato (1574\u20131610) che, a differenza del padre, si disinteress\u00f2 al ruolo di tutore e prefer\u00ec concedere il trono completamente a Filippo Luigi ormai maggiorenne.\nLa formazione.\nFilippo Luigi II nel corso della sua giovinezza (assieme al fratello minore Alberto), frequent\u00f2 la scuola superiore di Herborn frequentando dal 1588 il corso di chimica. Nel 1591 frequent\u00f2 l'Universit\u00e0 di Heidelberg. Entrambi questi luoghi erano i capisaldi per l'epoca dell'educazione protestante e in particolare presso l'Universit\u00e0 di Heidelberg egli ricopr\u00ec anche la carica di \"Magnifico Rettore\".\nTra il 1593 e il 1595 egli prosegu\u00ec il proprio \"Grand tour\" attraverso l'Europa, toccando tappe come la Germania e i Paesi Bassi. Successivamente fu a Ratisbona e da l\u00ec visit\u00f2 la Boemia, l'Austria e l'Ungheria sino al confine con l'Impero Ottomano e la Polonia. L'ultimo viaggio che intraprese fu in Italia ove si rec\u00f2 a Roma, Napoli, Venezia, Bologna e Padova. In quest'ultima citt\u00e0 fu studente universitario e vi trascorse un anno e mezzo.\nIl governo e la costruzione costruzione della \"Nuova Hanau\".\nFilippo Luigi II, ebbe i primi contatti con i calvinisti a partire dal 1597 e nello specifico egli si era rivolto ai rifugiati francesi e olandesi. Egli concesse a costoro di trasferirsi liberamente nei confini del proprio dominio con una serie di privilegi fiscali che contribuirono nel contempo all'autodeterminazione politica del comune di Hanau rispetto alla contea di cui pure era capitale. Molte furono le affluenze, in particolare dei rifugiati che si erano stabiliti a Francoforte sul Meno, che pur essendo una citt\u00e0 luterana, non si era dimostrata particolarmente favorevole nei confronti dei calvinisti. Secondo il credo calvinista, la maggior parte di questi rifugiati era artigiano e Hanau venne investita anche da una nuova ondata di attivit\u00e0 commerciali che la arricchirono soprattutto di beni di lusso.\nLa citt\u00e0 si allarg\u00f2 progressivamente e ben presto divenne nota come \"Vecchia Hanau\" e \"Nuova Hanau\" che sono rimaste cos\u00ec suddivise (con tanto di sindaci e amministrazioni comunali differenziate) sino al 1821 per poi essere inglobate nell'unica citt\u00e0 di Hanau, anche se ancora oggi \u00e8 visibile la differenza nelle due parti della citt\u00e0, limitatamente allo stile delle case e dei monumenti. Nel 1620 sappiamo che le case presenti nella Nuova Hanau erano 370 e che dal 1611 vi venne eretta anche una chiesa che celebrava il rito anche in lingua francese e in vallone (lingua olandese).\nNel dicembre del 1603, inoltre, Filippo Luigi II accord\u00f2 uno spazio in citt\u00e0 anche per la comunit\u00e0 ebraica locale, posta tra la citt\u00e0 vecchia e quella nuova, quartiere che ancora oggi \u00e8 visibile.\nIl contratto di successione familiare.\nUn evento focale degli anni di governo di Filippo Luigi II fu il contratto di successione che egli stipul\u00f2 con il cugino Giovanni Reinardo I di Hanau-Lichtenberg nel 1610, stabilendo che in caso di estinzione della sua linea, quella di Hanau-Lichtenberg gli sarebbe succeduta pur di mantenere i possedimenti in mano ai conti di Hanau ed evitare infiltrazioni di altri stati esterni.\nQuesto passaggio avvenne due generazioni dopo Filippo Luigi II.\nAttivit\u00e0 culturale.\nFilippo Luigi II, nel 1593, contatt\u00f2 Wilhelm Antonius di Francoforte perch\u00e9 impiantasse ad Hanau una stamperia con la quale vennero tra l'altro stampati in loco i primi libri religiosi per la locale comunit\u00e0 ebraica.\nNel 1607 egli diede ordine di fondare ad Hanau una scuola superiore col nome latino di \"Gymnasium illustre\" sull'esempio di quella presso la quale aveva studiato a Herborn. La struttura originaria, in tempi successivi, \u00e8 stata demolita e ampliata in un grande polo scolastico e attualmente dell'originario edificio si conserva ancora il portale d'ingresso di stile barocco.\nLa morte.\nFilippo Luigi mor\u00ec il 9 agosto 1612 sempre per la stessa malattia ereditaria che aveva colpito la maggior parte dei suoi predecessori. Nel settembre successivo venne sepolto nella chiesa di Santa Maria di Hanau.\nPer il grande impulso culturale, religioso e politico dato alla citt\u00e0 di Hanau, nel 1897 gli venne eretto un monumento in citt\u00e0, sul lato sud della chiesa, nell'abside esterno.\nMatrimonio e figli.\nA Dillenburg, il 23 ottobre 1596, Filippo Luigi II spos\u00f2 la contessa Caterina Belgica di Nassau, figlia di Guglielmo I di Orange-Nassau detto \"il Taciturno\", uno dei maggiori personaggi della politica del suo tempo.\nLe grandiose feste per il loro matrimonio proseguirono sino al 3 novembre 1596 e la coppia ebbe in seguito i seguenti figli:"}
{"id": "3085473", "revid": "436907", "url": "https://it.wikipedia.org/wiki?curid=3085473", "title": "Episodi di Melissa &amp; Joey (prima stagione)", "text": "La prima stagione della serie televisiva Melissa &amp; Joey, composta da trenta episodi, \u00e8 stata trasmessa negli Stati Uniti per la prima volta dall'emittente ABC Family dal 17 agosto 2010 al 14 settembre 2011.\nIn Italia, \u00e8 trasmessa in prima visione sul canale satellitare Comedy Central dal 9 aprile 2012. In chiaro va in onda dal 30 settembre 2013 su Deejay TV."}
{"id": "3085474", "revid": "104458", "url": "https://it.wikipedia.org/wiki?curid=3085474", "title": "Val di Blenio", "text": ""}
{"id": "3085478", "revid": "110157", "url": "https://it.wikipedia.org/wiki?curid=3085478", "title": "Bangkok Tennis Classic", "text": "Il Bangkok Tennis Classic \u00e8 stato un torneo di tennis facente parte del Grand Prix giocato dal 1980 al 1982 a Bangkok in Thailandia su campi in sintetico indoor."}
{"id": "3085488", "revid": "767487", "url": "https://it.wikipedia.org/wiki?curid=3085488", "title": "Bangkok Tennis Classic 1982", "text": "Il Bangkok Tennis Classic 1982 \u00e8 stato un torneo di tennis giocato sul sintetico indoor. \u00c8 stata la 3\u00aa edizione del Bangkok Tennis Classic, che fa parte del Volvo Grand Prix 1982. Il torneo si \u00e8 giocato a Bangkok in Thailandia, dal 15 al 21 novembre 1982.\nCampioni.\nSingolare maschile.\n Mike Bauer ha battuto in finale Jim Gurfein 6\u20131, 6\u20132\nDoppio maschile.\n Mike Bauer / John Benson hanno battuto in finale Charles Buzz Strode / Morris Skip Strode 7\u20135, 3\u20136, 6\u20133"}
{"id": "3085490", "revid": "307923", "url": "https://it.wikipedia.org/wiki?curid=3085490", "title": "Arroyomolinos", "text": ""}
{"id": "3085491", "revid": "149485", "url": "https://it.wikipedia.org/wiki?curid=3085491", "title": "Asociaci\u00f3n de Lesbianas, Gays, Bisexuales y Transexuales Inmigrantes", "text": ""}
{"id": "3085495", "revid": "709565", "url": "https://it.wikipedia.org/wiki?curid=3085495", "title": "Nanda Parbat", "text": "Nanda Parbat \u00e8 una citt\u00e0 immaginaria nell'Universo DC. Nanda Parbat comparve per la prima volta in \"Strange Adventures\" n. 205 (ottobre 1967), e fu creata da Arnold Drake e Carmine Infantino, creatori di Deadman.\nStoria.\nIspirata dall'immaginaria Shangri-La e dalla reale Nanga Parbat in Pakistan, Nanda Parbat \u00e8 una citt\u00e0 nascosta situata sulle alte montagne del Tibet; si dice che sia un luogo di guarigione e di illuminazione osservato dalla figura quasi divina di Rama Kushna e dai suoi monaci. Come in Shangri-La, il tempo si muove in modo diverso a Nanda Parbat. I suoi visitatori sono spesso in grado di mantenere la loro giovinezza decenni dopo il loro arrivo, e tuttavia possono andare via dalla citt\u00e0 scoprendo che meno tempo \u00e8 passato nel mondo esterno.\nRama Kushna \u00e8 noto come l'entit\u00e0 responsabile della trasformazione di Boston Brand nel fantomatico Deadman. Come suo agente spirituale, Brand vaga per la Terra impossessandosi dei corpi dei viventi e facendo del bene lavorando, nella speranza di trovare un eventuale accesso al paradiso. Deadman ritorn\u00f2 a Nanda Parbat in alcune occasioni, per difenderla contro assalitori quali Il Sensei della Lega degli assassini, un guerriero antico un tempo posseduto da Jonah, un altro degli ex agenti di Rama.\nComparse note.\nRama Kushna e Nanda Parbat giocarono anche un ruolo nelle vite di altri personaggi DC:"}
{"id": "3085502", "revid": "125952370", "url": "https://it.wikipedia.org/wiki?curid=3085502", "title": "Alcide Aimi", "text": "Biografia.\nCresciuto in seminario, entr\u00f2 nel Corpo delle Guardie di Citt\u00e0 partecipando poi alla prima guerra mondiale nel 142\u00ba Reggimento fanteria con il grado di tenente. Prese parte ai combattimenti di Oppacchiasella e sul Carso.\nDurante uno scontro sul Carso fu anche ferito gravemente. Fu decorato con la Croce di guerra al valor militare e del distintivo dei feriti.\nIl sindacalismo a Parma.\nAimi prese parte alla fondazione del Fascio di Combattimento di Busseto di cui divenne segretario Vittorio Bergamaschi. mentre Aimi divenne il capo delle squadre d'azione della bassa parmense. Nella notte tra il 6 e il 7 gennaio 1921 Bergamaschi fu ucciso in un agguato mentre rientrava a casa e Aimi gli successe nella carica.\nIl giorno stesso Aimi fu tra i protagonisti dei duri scontri che si svilupparono in citt\u00e0. Assunta la guida del fascio di Busseto il 3 marzo 1921. lo rese il pi\u00f9 attivo di tutta la provincia e Aimi con l'appoggio anche degli agrari, guid\u00f2 gli assalti contro le cooperative socialiste e cattoliche. Il 20 aprile 1921 Aimi assunse la guida dei sindacati fascisti di Busseto. diventando in breve il principale esponente del sindacalismo fascista di tutta la provincia di Parma. Dopo l'arresto di diversi esponenti dello squadrismo parmense Aimi organizz\u00f2 diversi comizi nella provincia di Parma richiedendone la scarcerazione ma nel dicembre fu anch'esso imprigionato e condannato il 4 febbraio 1922 per \"attentato contro la libert\u00e0 del lavoro e oltraggio ai carabinieri\". Immediatamente scarcerato ritorn\u00f2 alla guida delle squadre d'azione. Alla devastazioni delle sedi di organizzazioni socialiste Aimi fece immediatamente seguire la fondazione di una analoghe organizzazioni fasciste in cui emigrarono gli ex socialisti.\nContrario al patto di pacificazione con i socialisti sostenne la necessit\u00e0 di proseguire la lotta armata. e sulla Gazzetta di Parma scrisse:\nIl 10 febbraio 1922 Edmondo Rossoni era stato nominato segretario generale della neonata Confederazione nazionale delle Corporazioni sindacali e Aimi fu chiamato a farne parte fin dal primo consiglio direttivo. Aimi si avvicin\u00f2 alle tesi corporativiste integrali propugnate da Rossoni abbandonando le sue posizioni conservatrici ed entrando cos\u00ec in urto con gli agrari.\nNell'estate del 1922 le azioni squadriste, alla cui testa vi erano Aimi e Davide Fossa si intensificarono. A seguito dello sciopero legalitario, proclamato dall'Alleanza del Lavoro nell'agosto 1922, entr\u00f2 a fare parte del comando di quattro persone che gestiva le operazioni a Parma e che lanci\u00f2 ai manifestanti l'ultimatum che imponeva la fine dello sciopero. Respinto l'ultimatum prese parte attivamente all'assedio della citt\u00e0, occupando il vicino comune di Sissa, e attaccando la Cooperativa socialista di Fontanelle, distruggendola. La sconfitta nel quartiere parmense di Oltretorrente delle squadre fasciste, a differenza del resto d'Italia in cui il partito fascista si era affermato provoc\u00f2 in citt\u00e0 una battuta d'arresto. Ciononostante in provincia l'espansione fascista ebbe pieno successo e l'eliminazione delle leghe socialiste fece s\u00ec che per i braccianti e i contadini ebbero come unico interlocutore i sindacati fascisti.\nNelle settimane successive avvenne la contrastata adesione al PNF di Luigi Lusignani, vecchio leader degli agrari che provoc\u00f2 forti tensioni nel partito. Nel frattempo il 29 settembre 1922 nel congresso fu eletto Enzo Ponzi con l'appoggio dei sindacalisti il quale inaugur\u00f2 subito una politica di pacificazione. I sindacalisti, pur non condividendola, furono costretti ad adattarsi alla politica di Ponzi anche perch\u00e9 Aimi l'indiscusso leader dei sindacalismo fascista di Parma era latitante poich\u00e9 ricercato dalla polizia con l'accusa di aver distrutto la Cooperativa di Fontanelle.\nLa conquista della provincia.\nLa latitanza di Aimi dur\u00f2 fino all'assoluzione pochi mesi pi\u00f9 tardi e il suo ruolo fu pertanto svolto da Davide Fossa. Il ritorno di Aimi alla guida del sindacato segn\u00f2 la ripresa dell'offensiva contro le organizzazioni socialiste e lo scontro con le associazioni agrarie accusate di non voler appoggiare il fascismo fino in fondo.\nIl rapporto con il segretario Ponzi che perseguiva una politica moderata fu in breve messo in discussione, fu accusato di aver mantenuto stretti rapporti con Lusignani e gli agrari. Il 21 febbraio Aimi port\u00f2 l'attacco decisivo contro gli agrari cui veniva intimata l'iscrizione ai sindacati e alle corporazioni fasciste. Le dimissioni di Ponzi poche settimane dopo riaprirono i giochi per la corsa alla segreteria. Commissario fu nominato Roberto Farinacci e la segreteria fu retta dal sindacalista Vittorio Stevani. I principali problemi che si ponevano al nuovo direttorio riguardavano l'opposizione dell'Associazione agraria parmense che a sciogliersi per confluire nel partito fascista e l'accessibilit\u00e0 ai quartieri popolari dell'Oltretorrente dove nell'agosto precedente si era sviluppata la resistenza armata alle squadre fasciste. Entrambe le questioni erano rilevanti per i sindacalisti guidati da Aimi e Fossa. L'obiettivo prioritario di Aimi diventava quindi \"togliere di mezzo le organizzazioni di classe, anche quelle padronali\". per cui fu aperta l'adesione anche ai vecchi squadristi degli anni precedenti.\nNel marzo 1923 le varie camere di lavoro erano state tutte chiuse ad eccezione di quella che faceva riferimento alla figura di Filippo Corridoni, che pur occupata il 23 marzo dai fascisti fu restituita ad Amilcare De Ambris il 19 aprile. Il 27 giugno fu nuovamente chiusa. Nonostante la vittoria dei fascisti a livello nazionale in Oltretorrente a Parma si concentravano ancora l'opposizione al fascismo rappresentata in particolare dagli ex arditi del popolo. Nel luglio 1923 il sindacato guidato da Aimi apr\u00ec le prime sedi in Oltretorrente ispirate alla figura di Corridoni. Al riguardo si cerc\u00f2 di creare un punto di riferimento per il proletariato urbano. Negli anni successivi in Oltretorrente fu anche edificato un monumento a Corridoni. In occasione della posa della prima pietra del monumento a Corridoni avvenuta il 23 ottobre 1925 Mussolini intervenne a Parma per presenziare alla cerimonia. Pi\u00f9 tardi Mussolini prese parte all'inaugurazione del palazzo delle Corporazioni e della Casa del Fascio. Davanti al nuovo palazzo delle corporazioni Mussolini si incontr\u00f2 con Aimi al quale volle pubblicamente esprimere il proprio apprezzamento per l'attivit\u00e0 sindacale di Aimi:\nI nuovi sindacati fascisti ottennero numerose adesioni anche nelle zone tradizionalmente socialiste tra Borgo San Donnino e Salsomaggiore. La cosa fu vista con sospetto da Aimi che non intendeva accettare all'interno del sindacato ex socialisti che non avessero dato prova di sentimenti nazionali. Mentre Remo Ranieri si fece portavoce di una linea di riconciliazione.\nLo scontro con gli agrari.\nNel 1923 il sindacato fascista che radunava gli industriali e i commercianti inizi\u00f2 ad ottenere le prime importanti adesioni soprattutto da parte degli operatori della emergente industria conserviera causando in parte l'isolamento della contrapposta \"Federazione commerciale e industriale parmense\" degli agrari. Rinforzati dalle nuove adesioni Aimi riprese gli attacchi contro gli agrari e la massoneria.\nNel frattempo nell'autunno i sindacalisti ottennero ampia rappresentanza nella federazione fascista che fu rinnovata e alla guida a Stevani subentr\u00f2 un triumvirato formato da Carlo Siliprandi, Remo Ranieri e Ampelio Pattini. Sulla difensiva gli agrari, forti del sostegno della Banca Popolare Agricola di Lusignani, respinsero le accuse di Aimi sulla Gazzetta di Parma. Nel 1923 il sindacato fascista stipul\u00f2 un nuovo patto di lavoro agricolo che sostitu\u00ec gli accordi precedenti escludendo gli agrari dagli incontri. Gli agrari contestarono il nuovo accordo da cui erano stati esclusi nonostante precedentemente esistesse una commissione paritetica composta sia da fascisti che da agrari. Lo scontro tra sindacalisti fascisti e agrari prosegu\u00ec ancora provocando il logoramento di entrambi i contendenti. Le posizioni intransigenti di Aimi alla lunga lo portarono all'isolamento all'interno del partito e, mentre gli agrari cedevano in parte, alla guida della federazione fascista fu richiamato Enzo Ponzi. Nonostante l'indebolimento, gli agrari mantenevano parte del loro potere, soprattutto nelle campagne, grazie all'appoggio della banca popolare. Il sindacato di Aimi, continuando sulla propria linea intransigente prosegu\u00ec gli attacchi contro gli agrari, contro la banca popolare e contro Lusignani che la presiedeva. Nel momento di maggior tensione, nello scontro con Lusignani che aveva nel frattempo aderito al PNF Remo Ranieri per protesta si era dimesso dal partito e aveva costituito un \"fascio dissidente\" a Borgo San Donnino.\nA Lusignani, oltre ad essere contestata l'appartenenza ai vecchi quadri politici dell'Italia giolittiana gli era imputata la questione morale.\nNel 1924 l'agraria ormai indebolita accett\u00f2 l'inglobamento nei sindacati fascisti e il fallimento della banca popolare, che la sosteneva, di due mesi dopo chiusero la questione. Nonostante la sconfitta dell'agraria il declino dei sindacati di Parma guidati dall'integralista Aimi fu inarrestabile.\nNel periodo della \"normalizzazione\" a Parma, seguito alla caduta di Lusignani. dopo che il 15 dicembre 1926 il vicesegretario nazionale Renato Ricci era stato nominato da Roberto Farinacci commissario straordinario della turbolenta federazione parmense, buona parte degli esponenti del sindacalismo fu trasferita in altre citt\u00e0 indebolendo l'autonomia del sindacato e ponendolo sotto il controllo del partito. Fossa fu trasferito in Sicilia e lo stesso Aimi fu allontanato per due mesi. Ritornato a Parma Aimi, forse con l'appoggio della massoneria, riassumendo la segreteria della Federazione corporativa provinciale. Aimi fu promosso capomanipolo della Milizia Volontaria per la Sicurezza Nazionale.\nIn seguito entr\u00f2 in contrasto anche con il nuovo federale di Parma, il console della MVSN Raul Forti.\nIl 20 agosto 1927 Aimi fu trasferito a Mantova.\nL'attivit\u00e0 successiva.\nDivenne successivamente commissario straordinario dei sindacati fascisti di Firenze e segretario generale di Massa e Carrara; ispirandosi ad Edmondo Rossoni sostiene l'idea delle \"compartecipazioni collettive\" con l'obiettivo di dare luogo alla sbracciantizzazione delle campagne creando piccole tenute agricole da dare in propriet\u00e0 ai braccianti stessi. Tema che riprender\u00e0 poi nel libro \"Dalla scomparsa del salariato alla corporazione\".\nAimi continu\u00f2 ad occuparsi di sindacalismo e, a partire dal 1930, a scrivere.\nNel 1939 fu nominato consigliere nazionale nella XXX legislatura del Regno d'Italia. come membro della corporazione dei cereali."}
{"id": "3085505", "revid": "287204", "url": "https://it.wikipedia.org/wiki?curid=3085505", "title": "Aleksandr Vladimirovi\u010d Basov", "text": "\u00c8 figlio del famoso attore/regista Vladimir Pavlovi\u010d Basov e dell'attrice Valentina Antipovna Titova."}
{"id": "3085506", "revid": "119929351", "url": "https://it.wikipedia.org/wiki?curid=3085506", "title": "Rima Toya", "text": " \u00e8 un personaggio del manga e anime \"Vampire Knight\" ideato da Matsuri Hino.\nPersonaggio.\nVampiro di sangue nobile, il suo potere le consente di controllare l'elettricit\u00e0. \u00c8, insieme a Shiki, la studentessa pi\u00f9 giovane della Night Classe. Spesso \u00e8 assegnata in gruppo con Shiki per uccidere vampiri di livello E. Sembra essere in ottimi rapporti con lo stesso Shiki, considerando il fatto che lavorano insieme come modelli e hanno lo stesso carattere. I due pare si siano conosciuti sul set di un servizio fotografico, dove tra l'altro hanno incontrato anche la loro futura manager, e da allora sono diventati inseparabili. Pare inoltre che, all'entrata nel Collegio Cross, Shiki le abbia chiesto di stare in stanza insieme, ma il direttore rifiut\u00f2 per ovvie ragioni.\nCos\u00ec, Shiki fin\u00ec in stanza con Ichijo, mentre Rima divenne compagna di camera di Ruka. \u00c8 divenuta modella per seguire le orme della madre di Shiki, la persona che rispetta di pi\u00f9. Il casato Toya appoggia, come pochi altri, la monarchia, sostenendo quindi i Kuran. Durante la possessione di Shiki, \u00e8 lei che combatte con lui e lo fa rinsavire, dicendogli che dovrebbe avere pi\u00f9 amore per s\u00e9 stesso.\nAl termine della saga di Rido, mentre il gruppo di vampiri si disperde e tutti prendono direzioni diverse, Rima decide di rimanere con Shiki e proseguire il lavoro di modelli. Condivide con Shiki l'amicizia per Ichijo, l'estroverso vicecapoclasse della Night Class e la passione per i Pocky, cio\u00e8 quegli snack che in Europa si chiamano Mikado."}
{"id": "3085508", "revid": "287204", "url": "https://it.wikipedia.org/wiki?curid=3085508", "title": "Yuki Cross", "text": ""}
{"id": "3085509", "revid": "1714743", "url": "https://it.wikipedia.org/wiki?curid=3085509", "title": "Alessandrina di Prussia (1842-1906)", "text": "Famiglia d'origine.\nAlessandrina era la figlia del principe Alberto di Prussia, figlio del re Federico Guglielmo III di Prussia e di sua moglie, la principessa Marianna di Orange-Nassau, figlia del re Guglielmo I dei Paesi Bassi. Venne battezzata con il nome di Alessandrina in onore di sua zia, Alessandrina di Prussia.\nIl matrimonio dei suoi genitori fu sciolto il 28 marzo 1849. Suo padre si rispos\u00f2 in seguito nel 1853 con una delle damigelle d'onore della corte, Rosalia von Rauch, che fu creata Contessa di Hohenau. La coppia ebbe due figli. La madre si rispos\u00f2 morganaticamente con Johannes van Rossum, un ex cocchiere, avendo dei figli.\nA causa del matrimonio travagliato dei suoi genitori, Alessandrina era a tutti gli effetti la figlia adottiva dei suoi zii, il re Federico Guglielmo IV di Prussia e della regina Elisabetta Ludovica di Baviera, andando a vivere con loro, crescendo come se fosse stata la loro figlia.\nMatrimonio.\nAlessandrina fu considerata come possibile sposa per Alberto Edoardo, Principe di Galles, ma non venne giudicataata \"intelligente o abbastanza\" da sua sorella, la principessa Vittoria. In seguito il principe spos\u00f2 Alessandra di Danimarca. Nonostante il suo commento, Vicky aveva una predilezione per Alessandrina, scrivendo a sua madre che era \"come una ragazza eccellente e molto ammirata\". C'erano anche dei vantaggi finanziari per un matrimonio con Alessandrina; aveva gi\u00e0 un milione di dollari attraverso sua madre e ne avrebbe avuto ancora pi\u00f9 quando si sarebbe sposata. Di conseguenza, Vicky cerc\u00f2 ancora una volta di sposare la ragazza con un altro parente inglese, il principe Giorgio, duca di Cambridge. \nIl 9 dicembre 1865 Alessandrina spos\u00f2 il cugino Guglielmo di Meclemburgo-Schwerin, figlio ultimogenito del granduca Paolo Federico di Meclemburgo-Schwerin e della principessa Alessandrina di Prussia. \nDal loro matrimonio nacque una figlia:\nIl matrimonio fu infelice: Guglielmo aveva la fama di avere un carattere dissoluto ed era quasi sempre ubriaco; quindi fu sorprendente che la regina Elisabetta, estremamente pia e recentemente vedova, dessee il suo consenso alla fidanzamento. In due occasioni Guglielmo era stato privato del suo comando nell'esercito prussiano e aveva recentemente proposto un matrimonio alla celebre ballerina Maria Taglioni; di conseguenza era generalmente considerato la \"pecora nera\" della famiglia. Indipendentemente da ci\u00f2, la regina le don\u00f2 un grande corredo di sontuosi vestiti e gioielli. L'altro zio, l'imperatore Guglielmo I, le regal\u00f2 una collana di diamanti opulenti, mentre la madre, la principessa Marianna, le regal\u00f2 una collana di ametiste siberiane e un diadema di smeraldi.\nDurante il loro matrimonio la coppia visse al Palazzo Bellevue a Berlino. Alessandrina visse poco a Meclemburgo. \nCerc\u00f2 di scappare pi\u00f9 volte, solo per essere costretta a tornare per le pressioni della sua potente zia Alessandrina. Guglielmo riusc\u00ec con difficolt\u00e0 a conservare un comando poco importante nell'esercito prussiano durante la guerra franco-prussiana. Venne gravemente ferito durante la guerra da un'esplosione.\nMorte.\nDopo la morte del marito, Alessandrina si dedic\u00f2 alla figlia, tenendo un ruolo minore nella vita pubblica. Mor\u00ec il 26 marzo 1906 a Schloss Marley, nei pressi di Potsdam, Brandeburgo.."}
{"id": "3085510", "revid": "767487", "url": "https://it.wikipedia.org/wiki?curid=3085510", "title": "ATP San Paolo 1982", "text": "L'ATP San Paolo 1982 \u00e8 stato un torneo di tennis giocato sulla terra battuta indoor. \u00c8 stata la 3\u00aa edizione del torneo, che fa parte del Volvo Grand Prix 1982. Si \u00e8 giocato a San Paolo in Brasile dal 15 al 21 novembre 1982.\nCampioni.\nSingolare maschile.\n Jos\u00e9 Luis Clerc ha battuto in finale Marcos Hocevar 6-2 6-7 6-3\nDoppio maschile.\n Carlos Kirmayr / C\u00e1ssio Motta hanno battuto in finale Peter McNamara / Ferdi Taygan 6-3, 6-1"}
{"id": "3085515", "revid": "767487", "url": "https://it.wikipedia.org/wiki?curid=3085515", "title": "Pierluigi Corellas", "text": "Carriera.\nGiocatore.\nVanta 10 presenze in Serie A con la maglia del Cagliari. Avviato ad un'ottima carriera, essendo uno dei migliori giovani sardi nei primi anni novanta, finisce nell'anonimato dopo tre stagioni in giro per l'Italia in Serie C prima a Cento poi e . Uscito dal professionismo gioca negli anni 2000 diverse stagioni nei campionati sardi, principalmente in Eccellenza, per poi ritirarsi nel 2008.\nAllenatore.\nUna volta ritiratosi decide di intraprendere la carriera da allenatore. Arriva quindi nello staff del Cagliari, prima come allenatore in seconda della Primavera poi nell'ottobre 2012, in seguito all'esonero di Massimo Ficcadenti entra nello staff della Prima Squadra allenata dal tandem Ivo Pulga-Diego L\u00f3pez nel ruolo di collaboratore. Curioso il fatto che alla sua prima esperienza ritrova lo Stadio Is Arenas di Quartu Sant'Elena, teatro di tante apparizioni nei suoi tanti anni al Quartu 2000."}
{"id": "3085517", "revid": "110157", "url": "https://it.wikipedia.org/wiki?curid=3085517", "title": "Arroyomolinos (Estremadura)", "text": "Arroyomolinos \u00e8 un comune spagnolo di 999 abitanti situato nella comunit\u00e0 autonoma dell'Estremadura."}
{"id": "3085523", "revid": "125410141", "url": "https://it.wikipedia.org/wiki?curid=3085523", "title": "2\u00aa Divisione CC.NN. &quot;28 ottobre&quot;", "text": "La 2\u00aa Divisione CC.NN. \"28 ottobre\"' era una divisione italiana della Milizia Volontaria per la Sicurezza Nazionale (MVSN), che fu impiegata nelle prime fasi della Campagna del Nordafrica. Venne distrutta nel gennaio 1941 nell'ambito dell'Operazione Compass.\nIl nome \"28 ottobre\" le venne dato in ricordo della data della Marcia su Roma, avvenuta il 28 ottobre 1922.\nStoria.\nLa \"28 ottobre\" venne costituita nel 1939, ed inviata in Libia nell'estate dell'anno successivo. Inizialmente alle dipendenze del XXI corpo della 10\u00aa Armata, era schierata presso il confine tunisino. A partire dal mese di ottobre, venne inquadrata nel XXIII corpo della 5\u00aa Armata, presidiando la localit\u00e0 di Sollum.\nIn seguito alla controffensiva britannica, la divisione si ritrov\u00f2 assediata a Bardia, dove venne distrutta nei primi giorni del mese di gennaio del 1941. I pochi superstiti furono impiegati per il rafforzamento di altre unit\u00e0 in Libia.\nOrdine di Battaglia (1940).\nOccorre precisare che le unit\u00e0 del genio militare ed il reggimento di artiglieria erano forniti dal Regio Esercito."}
{"id": "3085525", "revid": "1305772", "url": "https://it.wikipedia.org/wiki?curid=3085525", "title": "Bahia Open 1982", "text": "Il Bahia Open 1982 \u00e8 stato un torneo di tennis giocato sul sintetico a Bahia in Brasile. \u00c8 stata la 1\u00aa edizione del torneo che fa parte del Volvo Grand Prix 1982. Il torneo si \u00e8 giocato dal 22 al 28 novembre 1982.\nCampioni.\nSingolare maschile.\n Jaime Fillol ha battuto in finale Ricardo Acu\u00f1a 7-6, 6-4\nDoppio maschile.\n Givaldo Barbosa / Jo\u00e3o Soares hanno battuto in finale Thomaz Koch / Jose Schmidt 7-6, 2-1 ritiro"}
{"id": "3085527", "revid": "148107", "url": "https://it.wikipedia.org/wiki?curid=3085527", "title": "Risoluzione di un'equazione", "text": "In matematica, per risolvere un'equazione si intende la ricerca degli elementi (numeri, funzioni, insieme, ecc.) che soddisfino la rispettiva equazione (due espressioni unite da un'uguaglianza). Queste espressioni contengono una o pi\u00f9 incognite, che sono variabili libere per le quali sono cercati i valori che fanno s\u00ec che la condizione espressa dall'equazione sia soddisfatta. Per essere precisi, di solito si intende che questi valori non sono necessariamente valori reali, ma, in realt\u00e0, spesso sono espressioni matematiche. Una soluzione dell'equazione \u00e8 un'assegnazione di espressioni alle incognite che soddisfi l'equazione, in altre parole, quando questi risultati vengono sostituiti alle incognite, l'equazione diventa una tautologia (un'affermazione dimostrabilmente vera).\nPer esempio, l'equazione \n\u00e8 risolvibile nell'incognita formula_2 da \nin quanto sostituendo formula_2 con formula_5 l'equazione sar\u00e0 formula_6, un'affermazione vera. \u00c8 anche possibile prendere in considerazione la variabile formula_7, e quindi la soluzione questa volta sar\u00e0 formula_8. Oppure formula_2 and formula_7 possono essere trattate entrambe come incognite, e in questo caso ci sono pi\u00f9 soluzioni dell'equazione, tra cui, ad esempio, formula_11 (cio\u00e8 formula_12 e formula_13), formula_14, ed in generale formula_15 per ogni valore possibile formula_16.\nA seconda del problema, il compito potrebbe essere quello di trovare una soluzione, o qualche soluzione, o tutte le soluzioni. L'insieme di tutte le soluzioni \u00e8 detto insieme delle soluzioni. \u00c8 anche possibile che l'obiettivo sia quello di trovare, tra le possibili, la soluzione migliore sotto qualche aspetto. Problemi di questo tipo sono chiamati problemi di ottimizzazione; risolvere un problema di ottimizzazione non \u00e8 in genere chiamato \"risoluzione di un'equazione\".\nUn'affermazione come\" \"un'equazione in formula_2 e formula_7\"\", o \"risolvere per formula_2 e formula_7\", significa che le incognite sono quelle indicate: in questo caso formula_2 e formula_7.\nPanoramica.\nIn un caso generale, abbiamo una situazione come:\ndove formula_38 \u00e8 una costante, che ha un insieme delle soluzioni formula_39 della forma:\ndove formula_41 \u00e8 il dominio della funzione. Si noti che l'insieme delle soluzioni pu\u00f2 avere cardinalit\u00e0 arbitraria. Ad esempio:\nAd esempio, un'espressione come:\npu\u00f2 essere risolto, per prima cosa si cerca di riscriverla in modo pi\u00f9 leggibile matematica senza per\u00f2 modificare l'uguaglianza ad esempio possiamo portare tutto al primo membro sottraendo formula_46 da entrambi i lati dell'equazione ottenendo:\nIn questo caso particolare non vi \u00e8 solo uno soluzione dell'equazione, ma un insieme infinito di soluzioni, che pu\u00f2 essere scritto:\nUna particolare soluzione \u00e8 formula_49, formula_50, formula_51. In realt\u00e0, questo particolare insieme di soluzioni descrive un piano in tre dimensioni, che passa per il punto formula_52\nInsieme delle soluzioni.\nse l'insieme delle soluzioni \u00e8 vuoto, allora non ci sono formula_53 tali che:\ndiventa vera per un determinato formula_38.\nPer esempio, esaminiamo il classico caso di una variabile, data una funzione:\nConsideriamo l'equazione:\nL'insieme soluzione \u00e8 formula_43, in quanto nessun numero reale positivo risolve l'equazione. Tuttavia nel tentativo di trovare la soluzioni per l'equazione, se si modifica la definizione della funzione, pi\u00f9 specificamente, della funzione del \"dominio\", siamo in grado di trovare la soluzioni a questa equazione. Quindi, se definiamo:\nha una serie di soluzioni formula_61, dove formula_62 \u00e8 l'unit\u00e0 immaginaria. Questa equazione ha esattamente due soluzioni.\nAbbiamo gi\u00e0 visto che alcuni insiemi di soluzioni sono in grado di descrivere le superfici. Per esempio, nello studio della matematica elementare, si sa che l'insieme delle soluzioni di un'equazione in forma formula_63 con formula_16, formula_65, e formula_38 numeri reali a valori costanti, rappresenta una linea in uno spazio vettoriale formula_67 (cio\u00e8 bidimensionale). Tuttavia, non sempre \u00e8 facile rappresentare graficamente l'insiemi delle soluzioni.\nPer esempio, la soluzione di un'equazione della forma formula_68 (con formula_16, formula_65, formula_38, formula_72, e formula_73 valori reali costanti) \u00e8 un iperpiano formula_74.\nMetodi risolutivi.\nI metodi per risolvere le equazioni, in generale, dipendono dal tipo di equazione, sia il tipo di espressioni nell'equazione che il tipo di valori che possono assumere le incognite. La variet\u00e0 di tipi di equazioni \u00e8 vasta, tanto quando i corrispondenti metodi risolutivi. Di seguito saranno trattati solo alcuni tipi specifici, un completo esame non \u00e8 possibile.\nIn generale, data una classe di equazioni, pu\u00f2 accadere che non esista un metodo sistematico (algoritmo) che garantisce la soluzione. Ci\u00f2 pu\u00f2 essere dovuto ad una mancanza di conoscenze matematiche, infatti alcuni problemi sono stati risolti solo dopo secoli di sforzo. Ma questo fa riflettere anche che, in generale, tale metodo non pu\u00f2 esistere: alcuni problemi sono noti per essere irrisolvibili da un algoritmo, come il decimo problema di Hilbert, che \u00e8 stato dimostrato irrisolvibile nel 1970.\nPer le diverse classi di equazioni sono stati trovati algoritmi per risolverli, alcuni dei quali sono stati attuati e inseriti in sistemi di algebra computazionale, ma spesso richiedono solo \"carta e penna\". In altri casi, i metodi euristici conosciuti hanno spesso successo, ma non \u00e8 garantito che portino al successo.\nForza bruta, a tentativi ed errori, intuizione ispirata.\nSe la soluzione di un'equazione \u00e8 limitata, cio\u00e8 \u00e8 un insieme finito (come nel caso delle equazioni in aritmetica modulare, per esempio), o pu\u00f2 essere limitata a un numero finito di possibilit\u00e0 (come nel caso di alcune equazioni diofantee), l'insieme delle soluzioni pu\u00f2 essere trovato con la forza bruta, cio\u00e8 verificando tutti i possibili valori e controllando se essi risolvono l'equazione. Pu\u00f2 succedere, per\u00f2, che il numero di possibilit\u00e0 da considerare, anche se finito, sia cos\u00ec grande che una ricerca con questo metodo \u00e8 praticamente impossibile; su questa difficolt\u00e0 si basano alcuni metodi di crittografia.\nCome con tutti i tipi di problemi, procedere per tentativi ed errori pu\u00f2 talvolta produrre una soluzione, in particolare quando la forma di un'equazione, o la sua somiglianza ad un'altra equazione nota (gi\u00e0 risolta), possa portare ad un\"'intuizione ispirata\" della soluzione. Se un'intuizione, quando venga testata, non porta una soluzione, lo studio del modo in cui essa non funziona pu\u00f2 portare ad una modifica e quindi alla soluzione.\nAlgebra elementare.\nEquazioni che coinvolgono semplici funzioni razionali o lineare, con una sola incognita appartenente al insieme dei reali, diciamo formula_2, come:\npu\u00f2 essere risolta con metodi di algebra elementare, e applicando i principi di equivalenza.\nSistema di equazioni lineari.\nI piccoli sistemi di equazioni lineari possono essere risolti con i metodi dell'algebra elementare. Per la risoluzione di sistemi di grandi dimensioni numeriche, gli algoritmi utilizzati si basano sull'algebra lineare.\nEquazioni polinomiali.\nI polinomi con grado minore al quinto possono essere risolte con metodi algebrici, tra cui ad esempio la formula quadratica \u00e8 la pi\u00f9 semplice. Equazioni polinomiali con un grado superiore al quinto richiedono metodi numerici (vedi sotto) o funzioni speciali come il trasporto di radicali.\nEquazioni diofantee.\nNelle equazioni diofantee le soluzioni devono appartenere ai numeri interi. In alcuni casi per risolverle pu\u00f2 essere utilizzato un approccio mediante forza bruta, come indicato sopra. In altri casi, in particolare se l'equazione \u00e8 ad una incognita, \u00e8 possibile risolvere l'equazione per i valori razionali dell'incognita (vedi Teorema delle radici razionali), e quindi per trovare le soluzioni dell'equazione diofantea si limita la soluzione solo ai valori interi dell'insieme delle soluzioni. Ad esempio, l'equazione polinomiale\nha come soluzioni razionali formula_78 e formula_79, ma essendo un'equazione diofantea l'unica soluzione \u00e8 formula_80.\nFunzione inversa.\nNel semplice caso di una funzione ad una variabile, per esempio, formula_81, possiamo risolvere un'equazione con la forma:\nconsiderando che \u00e8 nota la \"funzione inversa\" di formula_84.\nInfatti, data una funzione formula_85, la funzione inversa (indicata con formula_86) e determinata da formula_87 \u00e8 funzione tale che:\nOra, se applichiamo la funzione inversa a entrambi i membri della funzione:\notteniamo\ne abbiamo trovato la soluzione dell'equazione. Tuttavia, a seconda della funzione, la funzione inversa pu\u00f2 essere difficile da definire, o non pu\u00f2 essere una funzione inversa se tutti i valori dell'insieme di formula_93 (o un sottoinsieme) non hanno un solo valore in formula_94.\nEsempi di funzioni inverse includono la radice n-esima (l'inverso di formula_95), il logaritmo (l'inverso di formula_96), le funzioni trigonometriche inverse, e la funzione W di Lambert (l'inversa di formula_97).\nFattorizzazione.\nSe il membro sinistro, cio\u00e8 l'espressione formula_98, di un'equazione formula_99 pu\u00f2 essere fattorizzato in formula_100, l'insieme delle soluzioni originale \u00e8 costituito dall'unione della soluzione dei due insiemi di equazioni formula_101 e formula_102.Ad esempio, l'equazione goniometrica:\npu\u00f2 essere riscritta in:\nche pu\u00f2 essere fattorizzata, utilizzando l'identit\u00e0 formula_105 (a condizione che i componenti siano definiti), diventando:\nLe due equazioni formula_107 e formula_108 hanno l'identico insieme delle soluzioni\nche \u00e8, quindi, la soluzione dell'equazione originale.\nMetodi numerici.\nCon equazioni pi\u00f9 complesse in reali o numeri complessi, i metodi semplici per risolvere l'equazioni possono fallire. Spesso, si pu\u00f2 calcolare uno zero della funzione con metodi numerici come il metodo di Newton-Raphson che, per alcune applicazioni, pu\u00f2 essere completamente sufficiente per risolvere certi problemi.\nSerie di Taylor.\nUn importante studio della matematica \u00e8 volto ad esaminare se sia possibile generare qualche semplice funzione per approssimare un'equazione molto complessa ad punto dato. In effetti, polinomi in una o pi\u00f9 variabili possono essere utilizzati per approssimare in questo modo le funzioni: queste sono note come serie di Taylor.\nEquazioni matriciali.\nLe equazioni che coinvolgono matrici e vettori di numeri reali possono spesso essere risolte utilizzando metodi di algebra lineare.\nEquazioni differenziali.\nC'\u00e8 un vasto elenco di metodi per risolvere vari tipi di equazioni differenziali, sia numericamente che analiticamente. Un metodo per la ricerca di soluzioni analitiche a tempo indeterminato \u00e8 l'algoritmo di Risch - che purtroppo \u00e8 troppo complicato per l'uso con carta e penna."}
