{"id": "9222024", "revid": "73843", "url": "https://it.wikipedia.org/wiki?curid=9222024", "title": "Modello di nudo", "text": "Un modello di nudo (modella di nudo al femminile) \u00e8 un modello che posa svestito per gli artisti, gli studenti delle accademie d'arte o dei corsi d'arte. Le quattro forme d'arte pi\u00f9 comuni che utilizzano dei modelli di nudo sono il disegno, la pittura, la scultura e la fotografia.\nCaratteristiche.\nNel corso della storia dell'arte, il modello nudo \u00e8 servito come base per lo studio del corpo umano e dell'anatomia. Nell'educazione artistica classica si insegna soprattutto a disegnare il corpo umano, attraverso un bozzetto, in tutte le sue forme, et\u00e0 ed etnie. Non sono presenti restrizioni dirette sulla scelta del modello. Lo studio della figura umana a partire dai modelli \u00e8 attestato almeno a partire dal tardo Rinascimento. Oggi i modelli di nudo vengono impiegati soprattutto nelle accademie di arte e nei corsi artistici.\nPosa.\nLe pose dei modelli possono essere suddivise in tre categorie: pose in piedi, da seduti e da sdraiati. Alcune di queste pose, come il contrapposto classico, sono difficili da sostenere per lunghi periodi di tempo. Gli artisti e gli insegnanti d'arte spesso scelgono delle pose che coinvolgono la muscolatura del soggetto rappresentato. Le sessioni di posa possono variare da pochi minuti a qualche ora: quelle di durata pi\u00f9 breve solitamente servono per la realizzazione dei bozzetti.\nStoria.\nGrecia antica.\nGli antichi Greci, per i quali la nudit\u00e0 era qualcosa di quotidiano (si pensi alle Ginnopedie a Sparta), raffiguravano molto spesso la nudit\u00e0 (soprattutto maschile) nella scultura, in contesto atletico, eroico o mitologico. Nell'et\u00e0 arcaica e in quella dello stile severo, il corpo umano e il volto del soggetto scolpito erano per lo pi\u00f9 idealizzati, ma fu con la seconda met\u00e0 del V secolo a.C., con l'et\u00e0 classica, che le statue cominciarono a essere raffigurate in modo pi\u00f9 realistico partendo da dei modelli. \nLo scultore greco antico Prassitele fu il primo autore di una statua raffigurante un nudo femminile nella storia dell'arte greca, l\"'Afrodite cnidia\", e prese come modella per quest'opera l'etera Frine. Lo scultore diede quindi alla statua le fattezze della modella dalla quale si ispirava, invece di scolpire un volto idealizzato. Lo storico romano Valerio Massimo racconta che il pittore Zeusi, non riuscendo a trovare una modella adatta alla realizzazione di un ritratto di Elena di Troia, scelse cinque diverse modelle della citt\u00e0 di Crotone per unire le loro sembianze in una bellezza ideale. Un'altra celebre modella che pos\u00f2 nuda nel mondo antico fu l'etera Campaspe, che ispir\u00f2 il pittore Apelle per un dipinto raffigurante la dea Afrodite mentre esce dal mare (\"Afrodite anadiomene\"). Secondo Plinio il Vecchio (\"Storia naturale\", XXXV, 79-97) Alessandro Magno, per cui Apelle lavorava come pittore di corte, arriv\u00f2 a concedere Campaspe al pittore che si era innamorato di lei (anche se l'episodio potrebbe essere apocrifo).\nRinascimento.\nDopo il Medioevo, durante il quale il nudo artistico era molto raro, con il Rinascimento gli artisti rincominciarono a creare delle opere d'arte aventi come soggetto la nudit\u00e0 (per esempio, Beato Angelico e Luca Signorelli dipinsero molte figure nude negli affreschi della cappella di San Brizio nel duomo di Orvieto).\nGli artisti spesso utilizzavano come modelli per i loro dipinti degli amici o dei conoscenti, come testimoniano alcuni schizzi e dipinti di Leonardo da Vinci che raffigurano il suo allievo Gian Giacomo Caprotti, detto \"Sala\u00ec\": ne \u00e8 un esempio il cosiddetto disegno \"dell'Angelo incarnato\", che raffigura una figura dai tratti androgini, avente i seni pronunciati e il fallo eretto. Si ipotizza che il volto di Venere nel dipinto \"Nascita di Venere\" di Sandro Botticelli sia quello della nobildonna ligure Simonetta Vespucci, ma il corpo non \u00e8 il suo in quanto era rarissimo che una persona di alto lignaggio posasse senza veli per un artista.\nRaffaello Sanzio \u00e8 stato uno dei primi artisti del Rinascimento a prendere delle donne vere come modello, in quanto fino ad allora si adoperavano dei maschi in et\u00e0 adolescenziale con dei seni posticci. Tra le sue opere pi\u00f9 famose si cita il dipinto \"La Fornarina\", raffigurante la sua modella e amante Margherita Luti a petto nudo. Nel 1538 Tiziano Vecellio dipinse il celebre dipinto \"Venere di Urbino\", raffigurante una donna nuda sdraiata su un letto: si ritiene che la modella di questo quadro, il cui volto si ritrova anche nel dipinto \"La Bella\" dello stesso artista, sia stata una cortigiana o un'amante di Tiziano, ma non si hanno notizie certe sulla sua vera identit\u00e0.\nNeoclassicismo.\nIn epoca moderna, con la riscoperta dell'arte classica (che avrebbe portato alla nascita del neoclassicismo) e la nascita delle accademie di belle arti, i modelli di nudo cominciarono a venire impiegati a livello professionale. Il pittore del secolo d'oro danese Christoffer Wilhelm Eckersberg introdusse le modelle di nudo femminile all'Accademia di belle arti della Danimarca e ritrasse del modelli artistici a Parigi e a Roma. In quest'ultima citt\u00e0, in particolare, soggiornarono molti artisti nordici durante la prima met\u00e0 dell'Ottocento, anche perch\u00e9 nell'Urbe era pi\u00f9 facile accedere ai modelli d'arte.\nLo storico Just Mathias Thiele nella sua opera \"Thorvaldsens Ungdomshistorie\" (1851) illustr\u00f2 come nel 1790 il giovane scultore danese Alberto Thorvaldsen studiasse il modello femminile attraverso degli esercizi pratici insieme agli studenti dell'Accademia di belle arti. Nel 1838 l'artista Constantin Hansen descrisse i pescatori nudi da lui visti lungo la Riviera di Chiaia come dei veri e propri modelli che richiamavano le figure bronzee dell'antichit\u00e0.\nIn Svezia, i modelli di nudo maschile professionisti vennero introdotti alla Reale Accademia delle Belle Arti nel 1735, l'anno della sua fondazione, in modo che gli studenti dell'accademia potessero studiare il corpo umano e la muscolatura (in riposo o in movimento) dei soggetti. Fu solo pi\u00f9 tardi, nel 1839, che anche le modelle di nudo femminile vennero ammesse all'Accademia. Le studentesse dell'Accademia, tuttavia, non furono autorizzate a raffigurare dei modelli di nudo maschile integrale fino al XX secolo, in quanto questi dovevano indossare delle mutande o dei veli per coprire i loro genitali.\nAll'epoca era ancora raro che una persona nobile posasse senza veli per un'artista, pertanto, quando la nobildonna Paolina Bonaparte pos\u00f2 seminuda per la statua neoclassica di Antonio Canova che la raffigurava come Venere vincitrice, l'opera suscit\u00f2 un certo scalpore. La scultura, realizzata tra il 1804 e il 1808, ritrae Paolina come la dea Venere sdraiata su un'agrippina e con una veste leggera che le avvolge la parte inferiore del corpo, caricando l'opera di un forte erotismo. Esiste comunque un dibattito ancora aperto sulla realizzazione dell'opera, dato che Paolina potrebbe aver realmente posato nuda cos\u00ec come il Canova potrebbe aver raffigurato solo la testa della nobildonna e averla posta su un corpo idealizzato (come aveva fatto il Botticelli secoli prima per la \"Nascita di Venere\").\nDiciannovesimo secolo.\nNel diciannovesimo secolo il nudo accademico costitu\u00ec una parte fondamentale dell'arte occidentale e dell'accademismo (\"art pompier\" in francese). In Francia, in particolare, molti artisti iniziarono a dipingere partendo da degli studi di nudo maschile fatti nelle accademie di arte (come Jean-Auguste-Dominique Ingres e William-Adolphe Bouguereau).\nCon la nascita della fotografia molti artisti cominciarono a passare dalle arti tradizionali a questa nuova forma d'arte, e nacquero anche i primi esempi di nudi fotografici, i quali, a differenza delle opere d'arte precedenti, raffiguravano direttamente il modello. Il francese Eug\u00e8ne Durieu, per esempio, realizz\u00f2 delle fotografie destinate ad essere utilizzate come studi per dei dipinti (come alcuni realizzati da Delacroix, suo amico).\nWilhelm von Gloeden, noto in Italia come \"il barone Guglielmo\", fu un celebre fotografo tedesco che, tra la seconda met\u00e0 dell'Ottocento e la prima met\u00e0 del Novecento, realizz\u00f2 molte fotografie di nudo artistico maschile. Queste fotografie raffiguravano dei modelli nudi siciliani (von Gloeden visse e mor\u00ec a Taormina) immersi in un ambiente classicheggiante o che rimandava al concetto di Arcadia.\nVentesimo secolo.\nCon il XX secolo i modelli di nudo vennero ampiamente utilizzati nel mondo della fotografia: Alice Prin, pi\u00f9 nota con il soprannome \"Kiki de Montparnasse\", pos\u00f2 senza veli per vari artisti che vissero nella Parigi degli anni Venti, come Mo\u00efse Kisling, Julien Mandel e Man Ray, il quale la ritrasse ne \"Le Violon d'Ingres\".\nAnche in ambito fotografico non era raro che un artista utilizzasse un parente come modello per le sue opere: la fotografa statunitense Imogen Cunningham \u00e8 considerata la prima fotografa donna ad aver ritratto un uomo, suo marito Roi Partridge, in una fotografia di nudo artistico. Il pittore spagnolo Salvador Dal\u00ed prese molte volte come modella sua moglie Gala \u00c9luard Dal\u00ed e la ritrasse senza veli nel dipinto \"Sogno causato dal volo di un'ape intorno a una melagrana un attimo prima del risveglio\".\nNella cultura di massa.\nIl film \"Inspiration\" del 1915, diretto da George Foster Platt e andato perduto, racconta la storia d'amore tra un artista (Thomas A. Curran) e una modella (Audrey Munson) che posa senza veli per lui. Questa pellicola \u00e8 ricordata come una delle prime della storia del cinema a mostrare un nudo femminile integrale di genere non pornografico."}
{"id": "9222041", "revid": "2519", "url": "https://it.wikipedia.org/wiki?curid=9222041", "title": "Distretto di Akim Ovest", "text": ""}
{"id": "9222046", "revid": "199745", "url": "https://it.wikipedia.org/wiki?curid=9222046", "title": "Scorzonera austriaca", "text": ""}
{"id": "9222048", "revid": "633110", "url": "https://it.wikipedia.org/wiki?curid=9222048", "title": "Kiri", "text": "Il \u00e8 stato un cacciatorpediniere della Marina imperiale giapponese, sesta unit\u00e0 della classe Matsu. Fu varato nel maggio 1944 dal cantiere navale dell'arsenale di Yokosuka.\nAppartenente alla 43\u00aa Divisione, entr\u00f2 in servizio effettivo in ottobre e partecip\u00f2 marginalmente alla battaglia del Golfo di Leyte, per poi essere coinvolto in un'importante missione di scorta a un convoglio diretto dal Giappone a Manila. Qui giunto partecip\u00f2, verso la met\u00e0 di dicembre, a una delle ultime missioni di trasportro truppe alla volta di Ormoc sull'isola di Leyte, durante la quale sub\u00ec danni a causa di un attacco aereo e salv\u00f2 l'equipaggio del cacciatorpediniere \"Yuzuki\". Riguadagnati i porti nazionali nel gennaio 1945, fu rimesso in efficienza e per i restanti mesi della seconda guerra mondiale oper\u00f2 a regime ridotto a Shanghai e nelle acque nipponiche. Dopo la formale resa giapponese fu ceduto all'Unione Sovietica nel 1947, la quale lo tenne in servizio fino al 1969.\nCaratteristiche.\nIl \"Kiri\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venti cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93 e un radar Type 22. All'entrata in servizio l'equipaggio era formato da 210 uomini.\nServizio operativo.\nCon la Marina imperiale.\nIl cacciatorpediniere \"Kiri\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 1\u00ba febbraio 1944 e il varo avvenne il 27 maggio seguente; fu completato l'11 agosto e il comando fu affidato al capitano di corvetta Makoto Kawabata. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il 10 ottobre fu inserito nella 43\u00aa Divisione cacciatorpediniere gi\u00e0 comprendente i gemelli , , \"Take\", ; la divisione faceva parte della 31\u00aa Squadriglia di scorta, da poco transitata agli ordini della Flotta Combinata che l'assegn\u00f2 alla componente aeronavale della flotta da battaglia nipponica. Il 18 il \"Kiri\", il \"Kuwa\" e il \"Maki\" seguirono la nave ammiraglia a \u014cita, dove si trovava l'ultimo membro della divisione (il \"Sugi\"). Il 20 i quattro cacciatorpediniere aprirono la strada nel Canale di Bungo alle portaerei della 3\u00aa Flotta, diretta verso le Filippine per partecipare alla battaglia del Golfo di Leyte; nel corso del viaggio essi dovettero essere riforniti, dato che non avevano ampia autonomia. Il \"Kiri\" e il \"Sugi\" ebbero solo una partecipazione marginale allo scontro, limitandosi a recuperare i piloti del gruppo imbarcato della \"Zuikaku\" che erano caduti in mare con i propri apparecchi; rimasero cos\u00ec abbastanza isolati dal resto della squadra e le si riunirono solo nel corso del ripiegamento in Giappone. Il 9 novembre la 43\u00aa Divisione al completo, il cacciatorpediniere \"Shimotsuki\" e l'incrociatore leggero \"Isuzu\" scortarono le navi da battaglia e alla base di Mako; questa formazione salp\u00f2 alla volta di Manila, carica di equipaggiamenti, materiali e scorte, ma la sera del 13 novembre l'alto comando la dirott\u00f2 nella zona fittamente ricoperta di isole a ovest di Palawan, dopo aver appreso dei ripetuti attacchi sul porto dei gruppi imbarcati statunitensi. Qui rimasero le corazzate e alcuni cacciatorpediniere in attesa di navi da trasporto veloci, mentre l\"Isuzu\" con il \"Kuwa\", il \"Momo\" e il \"Sugi\" mettevano nuovamente la prua sulla citt\u00e0 filippina; assieme all\"Ume\", il \"Kiri\" ebbe il nuovo incarico di rafforzare lo schermo difensivo a una parte importante della 2\u00aa Flotta, in ripiegamento dopo la disfatta nella battaglia del Golfo di Leyte, e rimase di pattuglia tra Brunei e Mako fino al 20 novembre. L'unit\u00e0 raggiunse a sua volta questa localit\u00e0 il 21 e fu inclusa nella scorta di un convoglio che, l'8 dicembre, approd\u00f2 a Manila; il giorno successivo il \"Kiri\" fu scelto per rinforzare lo schermo difensivo del convoglio numero 9, uno degli ultimi radunati per recare truppe e rifornimenti all'isola di Leyte, dove la guarnigione stava contenendo il terreno alle divisioni statunitensi. Sia l'andata che il ritorno furono scanditi da attacchi aerei e, durante quello del 12 dicembre, il \"Kiri\" fu mitragliato diverse volte e accus\u00f2 danni di una certa entit\u00e0: la sua mobilit\u00e0 non fu comunque intaccata e, tratti in salvo i 214 membri dell'equipaggio del vecchio cacciatorpediniere \"Yuzuki\" in affondamento (incluso il comandante della 30\u00aa Divisione, capitano di vascello Sawamura), riprese il viaggio verso Manila, toccata il giorno dopo. Gi\u00e0 il 14 riprese il mare sempre inquadrato nella scorta di un convoglio che fece tappa alla colonia di Formosa e, quindi, si ferm\u00f2 l'8 gennaio 1945 a Moji senza aver subito perdite.\nIl \"Kiri\" prosegu\u00ec per suo conto verso Kure, dove arriv\u00f2 due giorni dopo per le riparazioni. \u00c8 molto probabile che in questa occasione la contraerea di bordo fu incrementata con cinque cannoni Type 96 da 25\u00a0mm su affusto singolo (uno dei quali montato al centro dello scafo, tra il fumaiolo e la tuga) e che, sull'albero di maestra tripode, sia stato assicurato un radar Type 13 per la ricerca aerea. Sempre durante questo raddobbo o in una successiva revisione, il carico di bombe di profondit\u00e0 fu aumentato a sessanta ordigni. Il 22 gennaio salp\u00f2 da Moji per difendere con altre unit\u00e0 il convoglio Mota-33, diretto a K\u012brun carico di rinforzi e materiali; il viaggio fu tranquillo e il \"Kiri\" fu quindi distaccato a Shanghai. Da questo momento in avanti gli spostamenti e le azioni del cacciatorpediniere non sono noti; si sa soltanto che, con le navi sorelle della 31\u00aa Squadriglia di scorta, pass\u00f2 il 5 febbraio alle dipendenze della Flotta Combinata, eccettuato il periodo 15 marzo-20 aprile quando rispose agli ordini della menomata 2\u00aa Flotta, infine sciolta dopo le gravi perdite patite nell'operazione Ten-Go (7 aprile 1945). Rientr\u00f2 in Giappone in un momento imprecisato e fu dislocato con altri esemplari classe Matsu a Kure, dove and\u00f2 incontro a una ridotta attivit\u00e0 a causa della scarsit\u00e0 di carburante. L\u00ec l'equipaggio lo cedette alle autorit\u00e0 d'occupazione statunitensi verso la fine di agosto, che provvidero a rimuovere ogni arma e attrezzatura militare; il 5 ottobre successivo il \"Kiri\" fu depennato dai registri della Marina imperiale.\nCon la Marina sovietica.\nIl cacciatorpediniere fu rapidamente riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione. Nel frattempo le potenze vincitrici decisero il destino dell'unit\u00e0 e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la seconda riunione, del 17 luglio 1947, il \"Kiri\" fu assegnato all'Unione Sovietica in conto di riparazione di guerra. La cessione divenne effettiva il 29 luglio seguente e la nave fu indirizzata con un equipaggio misto alla porto secondario di Nachodka vicino a Vladivostok, da dove i giapponesi furono riportati in patria: il \"Kiri\" fu incorporato nella Flotta del Pacifico della Voenno morskoj flot con il nuovo nome \"Vozrozhdionnyy\" ma non ebbe in realt\u00e0 alcun servizio effettivo. Dopo essere stato revisionato e riequipaggiato con materiale sovietico, il 17 giugno 1949 fu riclassificato a nave bersaglio e, pertanto, ridenominato \"TsL-25\"; sempre basato a Vladivostok, il cacciatorpediniere si usur\u00f2 progressivamente e il 3 ottobre 1957 fu ricategorizzato come cannoniera con il nuovo nominativo \"PM-65\".\nL'ex \"Kiri\" fu depennato dai registri navali sovietici il 20 dicembre 1969 e avviato alla demolizione in seguito."}
{"id": "9222049", "revid": "2519", "url": "https://it.wikipedia.org/wiki?curid=9222049", "title": "Distretto di Akuapim Nord", "text": ""}
{"id": "9222060", "revid": "2519", "url": "https://it.wikipedia.org/wiki?curid=9222060", "title": "Distretto di Berekum", "text": ""}
{"id": "9222077", "revid": "770685", "url": "https://it.wikipedia.org/wiki?curid=9222077", "title": "Partito Ecologista Svizzero", "text": ""}
{"id": "9222078", "revid": "2039387", "url": "https://it.wikipedia.org/wiki?curid=9222078", "title": "Collegio elettorale di Mazara del Vallo (Camera dei deputati)", "text": "Il collegio di Mazara del Vallo fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Mazara del Vallo era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era compreso nelle province di Agrigento e di Trapani e comprendeva i seguenti comuni: Campobello di Mazara, Castelvetrano, Mazara del Vallo, Montevago, Partanna e Santa Margherita di Belice."}
{"id": "9222080", "revid": "1605525", "url": "https://it.wikipedia.org/wiki?curid=9222080", "title": "L\u00e9on L\u00e9vy Brunswick", "text": ""}
{"id": "9222083", "revid": "1096485", "url": "https://it.wikipedia.org/wiki?curid=9222083", "title": "Doc Gyneco", "text": ""}
{"id": "9222084", "revid": "2002286", "url": "https://it.wikipedia.org/wiki?curid=9222084", "title": "Mantero (azienda)", "text": "Mantero \u00e8 un'azienda tessile fondata a Como da Riccardo Mantero nel 1902 e gestita da 120 anni dalla famiglia Mantero. Produce e distribuisce tessuti ed accessori tessili di lusso, gestendo tutte le fasi del processo. L'azienda \u00e8 presente nel Registro delle Imprese Storiche. \nGli inizi.\nNel 1895 il fondatore Riccardo Mantero si trasfer\u00ec da Novi Ligure a Como trovando impiego come rappresentante presso una ditta di tessuti.\nIn quegli anni, grazie ai viaggi tra Como e Milano, cominci\u00f2 a creare le sue prime collezioni grazie anche al supporto del titolare della ditta per cui lavorava.\nNel 1902, Riccardo Mantero decise di mettersi in proprio inaugurando la Ditta Riccardo Mantero, un piccolo deposito di sete in via Mentana 12 a Como. Nel 1926 l\u2019azienda cambi\u00f2 poi la ragione sociale diventando Fabbrica Seterie Riccardo Mantero e l\u2019anno successivo entrarono in azienda Carlo e Beppe Mantero, due dei tre figli del fondatore, che avevano da poco terminato gli studi a Londra.\nIl dopoguerra e l'espansione internazionale.\nNel 1940 venne inaugurato a Menaggio il primo stabilimento tessile del gruppo, a seguito dell\u2019acquisto della Tessitura Castelli &amp; Bari. In quegli anni il regime impose l\u2019obbligo a tutti i produttori di tessuti di convertire la produzione in tela da paracadute, cosa che spinse Mantero a produrre il Crespo 108, un composto di rayon e viscosa dai costi ridotti e di ottima qualit\u00e0, grazie al quale l\u2019azienda pot\u00e9 riprendere la produzione serica nel dopoguerra.\nCon la morte del fondatore Riccardo Mantero nel 1951, l'azienda pass\u00f2 sotto il controllo del figlio Beppe, che gi\u00e0 da alcuni anni ne era alla guida. L'anno seguente venne fondata a Milano la Alitess (Azienda Lombarda Industrie Tessili Specializzate), allo scopo di produrre tessuti per l'alta moda.\nNel 1956 fu acquisita la Seterie Cugnasca dedicata ai tessuti del pr\u00eat-\u00e0-porter femminile e quattro anni dopo venne inaugurato lo stabilimento di Grandate e fondata la La Seta Industria di Como, per la progettazione e distribuzione di foulard in seta. In questo modo il gruppo Mantero arriv\u00f2 a possedere tutte le strutture per poter gestire l\u2019intero ciclo produttivo (tessitura, tintura e stampa). \nBeppe Mantero, allora presidente dell'Associazione Serica Italiana, fu inoltre a capo di una delegazione di industriali tessili che nel 1971 incontr\u00f2 il primo ministro cinese Chou En Lai e le massime gerarchie del settore allo scopo di gettare le basi per un rapporto commerciale fra Italia e Cina. Nel dopoguerra era infatti diventato difficile reperire la seta in Italia, mentre nei paesi asiatici c\u2019era grande disponibilit\u00e0 di materia prima a basso costo. Le cause principali erano individuabili nell'abbandono delle vecchie pratiche agricole legate alla bachicoltura e all\u2019abbattimento dei gelsi per far spazio a coltivazioni intensive.\nNel 1972 venne fondata anche la Interseta, per la progettazione e produzione di tessuti per cravatte, mentre cominci\u00f2 anche l\u2019espansione a livello internazionale, con la nascita nel 1976 della Mantero of America a New York e, due anni dopo, della Mantero France a Parigi . Fu inoltre aperta anche una filiale ad Hangzhou.\nBeppe Mantero fu nominato Cavaliere del Lavoro nel 1978, poco prima della sua morte avvenuta nel 1982. \nIl nuovo assetto societario e il marchio di propriet\u00e0.\nNel 1989 tutte le societ\u00e0 di propriet\u00e0 della famiglia confluirono nella Mantero S.r.l., che divent\u00f2 la holding del gruppo e venne rinominata \"Gruppo Tessile Serico\", mentre le attivit\u00e0 operative passarono sotto il controllo della Mantero Seta S.p.A.\nNel 2001 Moritz Mantero ha assunto la guida dell'azienda, avendone acquisito la maggioranza azionaria.\nDal 2011 \u00e8 subentrata a capo dell\u2019azienda la quarta generazione della famiglia Mantero, con la nomina dei fratelli Franco e Lucia rispettivamente a amministratore delegato e direttore marketing, mentre il padre Moritz resta azionista di maggioranza e presidente della societ\u00e0. Il nuovo corso ha intensificato l\u2019automatizzazione dei processi, senza accantonare la storica tecnica di stampa serigrafica ma introducendo la stampa a getto di inchiostro. \nNel 2015 viene inoltre lanciato il marchio Mantero 1902, primo marchio di propriet\u00e0 dell\u2019azienda dedicato ai foulard di seta con stampe d'archivio che vengono ogni stagione reinterpretate. Dal 2018 la linea di prodotti commercializzati sotto tale marchio \u00e8 stata allargata anche a borse in seta, sciarpe, mantelle, scialli, turbanti e proposte d'abbigliamento vintage.\nNel 2021 Franco Mantero diventa presidente e nomina come amministratori delegati Simone Mercuri e Simone Taroni. \nL\u2019archivio Mantero.\nL'archivio Mantero conta pi\u00f9 di 10.000 volumi, alcuni dei quali risalenti all\u2019800, pi\u00f9 di 60.000 foulard originali, migliaia di disegni realizzati a mano, carte prova e stampe su tessuto. \u00c8 stato nel tempo ampliato attraverso acquisizioni, oltre che con i nuovi bozzetti, gli studi preparatori e i disegni creati ogni stagione. Tra le principali acquisizioni ci sono quella della Holliday &amp; Brown nel 2013, azienda di tessuti maschili e cravatte nata a Londra nel 1926, e degli archivi Avantgard. Nel 2019 viene acquisito il marchio Ken Scott e l'usufrutto dell' archivio dell'artista.\nL'archivio Avantgard comprende circa 27.000 disegni digitali e quasi 3.000 disegni fatti a mano, oltre a una cinquantina di raccolte di tessuto e quasi 5.000 libri fotografici. La Fondazione Ken Scott Falconetto vanta invece oltre a 6.000 disegni originali, stampe a colori e in bianco e nero, foto, video e inviti originali a sfilate, mostre e eventi, pi\u00f9 di 1.000 abiti, campionari, tessuti, riviste e ricordi vari. Gucci ha utilizzato delle stampe Ken Scott per una sua produzione del 2021.\nSede storica.\nLa storica sede dell'azienda, ancora oggi di propriet\u00e0 della famiglia Mantero, fu edificata sulla base del progetto di laurea in ingegneria di Gianni Mantero, fratello del fondatore Riccardo, presso il Politecnico di Milano nel 1922. \nL\u2019edificio, incluso nelle mura medievali della citt\u00e0 di Como, \u00e8 adibito sia ad abitazione per la famiglia Mantero sia come studio di Gianni, oltre ad ospitare gli uffici e i magazzini dell'azienda. \nDurante la seconda guerra mondiale la villa fu requisita dal regime diventando la residenza di Rachele Mussolini con i figli."}
{"id": "9222086", "revid": "18323", "url": "https://it.wikipedia.org/wiki?curid=9222086", "title": "16\u00ba stormo", "text": ""}
{"id": "9222087", "revid": "93436", "url": "https://it.wikipedia.org/wiki?curid=9222087", "title": "Il cappotto di astrakan (film)", "text": ""}
{"id": "9222088", "revid": "633110", "url": "https://it.wikipedia.org/wiki?curid=9222088", "title": "Maki (cacciatorpediniere)", "text": "Il \u00e8 stato un cacciatorpediniere della Marina imperiale giapponese, settima unit\u00e0 della classe Matsu. Fu varato nel giugno 1944 dal cantiere navale dell'arsenale di Maizuru.\nAppartenente alla 43\u00aa Divisione, fece in tempo a partecipare alla battaglia del Golfo di Leyte, durante la quale si prodig\u00f2 nel salvataggio di centinaia di naufraghi e sub\u00ec seri danni per una bomba che lo colp\u00ec in pieno. Riusc\u00ec a rientrare in Giappone e, riparato, fu assegnato a compiti di difesa del traffico navale tra il territorio nazionale e Formosa, venendo danneggiato una seconda volta da un sommergibile. Torn\u00f2 in efficienza nell'inverno 1945 e fu tra le navi che accompagnarono in mare aperto la nave da battaglia all'inizio dell'operazione Ten-Go; torn\u00f2 quindi a Kure e l\u00ec fu preso in carico dagli Stati Uniti poco dopo la resa di agosto, ma fu alla fine ceduto al Regno Unito: fu presto avviato alla demolizione.\nCaratteristiche.\nIl \"Maki\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venti cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93 e un radar Type 22. All'entrata in servizio l'equipaggio era formato da 210 uomini.\nServizio operativo.\nCostruzione.\nIl cacciatorpediniere \"Maki\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Maizuru il 19 febbraio 1944 e il varo avvenne il 10 giugno seguente; fu completato il 10 agosto e il comando fu affidato al capitano di corvetta Sakae Ishizuka. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\n1944-1945.\nConclusi la messa a punto e la preparazione, il 30 settembre fu inserito nella 43\u00aa Divisione cacciatorpediniere gi\u00e0 comprendente i gemelli , \"Take\" e ; la divisione faceva parte della 31\u00aa Squadriglia di scorta, da poco transitata agli ordini della Flotta Combinata che l'assegn\u00f2 alla componente aeronavale della flotta da battaglia nipponica. Il 18 ottobre il \"Maki\", il \"Kuwa\" e il \"Kiri\" seguirono la nave ammiraglia a \u014cita, dove si trovava l'ultimo membro della divisione (il \"Sugi\"). Il 20 i quattro cacciatorpediniere aprirono la strada nel Canale di Bungo alle portaerei della 3\u00aa Flotta, diretta verso le Filippine per partecipare alla battaglia del Golfo di Leyte; nel corso del viaggio essi dovettero essere riforniti, dato che non avevano ampia autonomia. La squadra fu coinvolta nella battaglia del Golfo di Leyte in particolare il 25 ottobre: nel corso della mattinata il \"Maki\" si precipit\u00f2 in aiuto del cacciatorpediniere \"Akizuki\" saltato in aria e trasse in salvo 150 uomini dell'equipaggio, sebbene cinque morirono poco dopo per le gravi ferite; fu quindi richiamato dalla nave ammiraglia della squadriglia \"Isuzu\" per contribuire al salvataggio dei sopravvissuti della devastata portaerei . In uno degli ultimi attacchi degli apparecchi imbarcati della Task force 38, il \"Maki\" fu centrato in pieno da una bomba a poppa e ulteriormente danneggiato da altri due ordigni scoppiati in mare a poca distanza dallo scafo: pur con il timone in pessimo stato, l'unit\u00e0 pot\u00e9 ripiegare a velocit\u00e0 ridotta e con trentacinque morti (quattro dell\"Akizuki\") fino all'isola di Okinawa e, infine, in Giappone. Il 20 novembre, mentre procedevano le riparazioni, transit\u00f2 con il resto della squadriglia agli ordini della 5\u00aa Flotta, stante lo scioglimento della 3\u00aa Flotta a causa dell'affondamento di tutte le sue portaerei. \u00c8 molto probabile che risalga a questo periodo l'aggiunta di un radar Type 13 per la ricerca aerea, assicurato all'albero di maestra, e di cinque cannoni Type 96 da 25\u00a0mm in postazioni singole.\nUna volta rimesso in efficienza il \"Maki\" fu inviato nell'area della colonia di Formosa e con altre unit\u00e0 leggere costitu\u00ec la scorta alla nave da battaglia veloce e alla portaerei leggera \"Junyo\": la formazione si riun\u00ec a Mako e salp\u00f2 il 6 dicembre alla volta di Sasebo. Il 9, al largo di Mishima fu intercettata dal sommergibile , i cui siluri centrarono per\u00f2 solo il cacciatorpediniere, che accus\u00f2 danni gravi nella zona prodiera: riusc\u00ec in ogni caso a raggiungere Nagasaki, dove fu riparato quel tanto che bast\u00f2 per spostarsi fino a Sasebo, dove cominciarono le riparazioni \u2013 il personale dell'arsenale ne approfitt\u00f2 anche per incrementare la scorta di bombe di profondit\u00e0 a sessanta. Il 5 febbraio 1945 la 31\u00aa Squadriglia di scorta e le divisioni dipendenti passarono agli ordini diretti della Flotta Combinata, stante lo scioglimento della 5\u00aa Flotta; il 15 marzo il \"Maki\" e i gregari furono riassegnati alla depauperata 2\u00aa Flotta e il 26 fu assegnato di base a Kure. Con il gemello e l'ammiraglia di squadriglia \"Hanazuki\" ebbe partecipazione marginale all'estrema operazione Ten-Go: la mattina del 6 aprile segu\u00ec il grosso della squadra da Tokuyama fino al Canale di Bungo, ma non prese parte al resto della missione che si concluse con gravi perdite e la successiva disattivazione della flotta. La squadriglia torn\u00f2 cos\u00ec agli ordini della Flotta Combinata e le operazioni del \"Maki\" rimasero confinate al Mare interno di Seto, peraltro sotacolate dalla scarsit\u00e0 di carburante. Alla fine di agosto, dopo la capitolazione dell'Impero giapponese, fu ceduto dall'equipaggio alle autorit\u00e0 d'occupazione statunitensi che provvidero a rimuovere ogni arma e attrezzatura militare; il 5 ottobre successivo fu depennato dai registri della Marina imperiale.\nDestino finale.\nIl \"Maki\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione.\nNel frattempo le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la seconda riunione, del 17 luglio 1947, il \"Maki\" fu assegnato al Regno Unito in conto di riparazione di guerra. La cessione divenne effettiva il 14 agosto seguente e la nave fu indirizzata con un equipaggio misto alla base navale di Singapore, da dove i giapponesi furono riportati in patria. Ben presto sorse un problema di affollamento di ex unit\u00e0 nipponiche e, quello stesso mese, il British Iron &amp; Steel Board fece presente a Londra che in Estremo Oriente non sembravano esserci le strutture adeguate per demolirle e smantirle (la Royal Navy, infatti, non aveva alcun interesse a mantenerle in servizio). Fu quindi valutata la possibilit\u00e0 di spostare l'eterogenea flottiglia in Gran Bretagna e procedere alla demolizione, oppure di smantellare le navi in Giappone e importare i rottami ma, alla fine, le attivit\u00e0 furono eseguite proprio a Singapore: il \"Maki\" fu disassemblato in citt\u00e0 durante lo stesso 1947."}
{"id": "9222089", "revid": "46291", "url": "https://it.wikipedia.org/wiki?curid=9222089", "title": "Tourneuxia variifolia", "text": " Tourneuxia variifolia \u00e8 una specie di pianta angiosperma dicotiledone della famiglia delle Asteraceae. La specie \" Tourneuxia variifolia\" \u00e8 anche l'unica del genere Tourneuxia .\nEtimologia.\nIl nome scientifico della specie \u00e8 stato definito per la prima volta dal botanico Ernest Saint-Charles Cosson (1819-1889) nella pubblicazione \" Bulletin de la Soci\u00e9t\u00e9 Botanique de France. Paris\" ( Bull. Soc. Bot. France 6: 396) del 1859. Il nome scientifico del genere \u00e8 stato definito per la prima nella stessa pubblicazione.\nDescrizione.\nHabitus. L'habitus di queste piante \u00e8 di tipo erbaceo annuale con superfici sia glabre o mollemente pubescenti. La radice \u00e8 di tipo fittonante. Gli organi interni di queste piante contengono lattoni sesquiterpenici.\nFoglie. Le foglie lungo il fusto sono disposte in modo alterno e in genere formano una rosetta basale. La lamina \u00e8 continua con forme da lineari a spatolate, apici acuti e base attenuata. Il contorno pu\u00f2 essere intero o in alcuni casi pennatifido. I margini sono continui o dentati. La superficie \u00e8 glabra o tomentosa, ma mai ispida o irsuta. Le venature sono parallele.\nInfiorescenza. Le infiorescenza, terminali, sono composte da capolini, separati. I capolini, per lo pi\u00f9 peduncolati, omogami e radiati, sono composti da un involucro tomentoso formato da diverse brattee embricate in 2 serie che fanno da protezione al ricettacolo sul quale s'inseriscono i fiori ligulati. Le brattee hanno forme lineari/lanceolate; a volte possono essere connate. Il ricettacolo, convesso, \u00e8 nudo (senza pagliette).\nFiori. I fiori (12 e pi\u00f9 per capolino) sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e zigomorfi.\nFrutti. I frutti sono degli acheni con pappo. Gli acheni, ristretti all'apice e compressi, sono alati (come prolungamento di due nervature). La superficie glabra. Il carpoforo \u00e8 assente. Il pappo \u00e8 piumoso e scabro all'apice. Il pappo in certi casi (negli acheni periferici) si trova in posizione laterale. Dimensione degli acheni: 3 \u2013 6\u00a0mm. Lunghezza del pappo: 4 \u2013 7\u00a0mm.\nDistribuzione e habitat.\nQueste piante sono distribuite in Africa settentrionale.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere della specie d questa voce appartiene alla sottotrib\u00f9 Scorzonerinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Scorzonerinae \u00e8 il secondo clade che si \u00e8 separato dalla trib\u00f9.\nLa trib\u00f9 Scorzonerinae \u00e8 individuata dai seguenti principali caratteri:\nAll'interno della sottotrib\u00f9 sono stati individuati diversi cladi, alcuni in posizione politomica. Il genere di questa voce, da un punto di vista della filogenesi, si trova in posizione \"basale\" ed con il resto dei generi forma un \"gruppo fratello\" (\u00e8 \"fratello\" del resto della sottotrib\u00f9). In alcune analisi questo genere si trova vicino al genere \"Gelasia\" insieme potrebbero formare un \"gruppo fratello\").\nI caratteri distintivi per le specie di questo genere (\" Tourneuxia\") sono:\nIl numero cromosomico delle specie di questo genere \u00e8: 2n = 14 (diploide)."}
{"id": "9222090", "revid": "199745", "url": "https://it.wikipedia.org/wiki?curid=9222090", "title": "Tourneuxia", "text": ""}
{"id": "9222091", "revid": "2193576", "url": "https://it.wikipedia.org/wiki?curid=9222091", "title": "Stilnovo (azienda)", "text": "Stilnovo \u00e8 un'azienda italiana fondata a Milano nel 1946 specializzata nella produzione di apparecchi per l'illuminazione e complementi d'arredo.\nStoria.\nFondazione.\nStilnovo viene fondata a Milano da Bruno Gatta, il cui padre, Dino, aveva precedentemente lavorato al fianco di Camillo Olivetti - con cui si era laureato a Torino - alla creazione della CGS di Ivrea. L\u2019atto di fondazione dell\u2019azienda risale al Giugno del 1946. La sede originale \u00e8 in Via Borgonuovo 18. \nGli anni quaranta.\nNel Dicembre del 1946 Stilnovo fa la sua prima apparizione su Domus, dove vengono pubblicate due lampade da tavolo ed un vassoio in ottone. Nel 1949 il fratello di Bruno Gatta, Paolo, entra a far parte dell\u2019azienda che, nei mesi immediatamente successivi, prende la forma di Srl con un capitale sociale di 400.000 lire.\nLa ditta partecipa alla VIII Triennale del 1947, dietro invito di Piero Bottoni, commissario straordinario della Triennale, presentando lampade ed oggetti d\u2019arte decorativa in metallo.\nGli anni cinquanta.\nNel 1951 Stilnovo espone nuovamente alla IX Triennale, all\u2019interno della sezione illuminazione curata dai fratelli Achille, Livio e Pier Giacomo Castiglioni. La ditta presenta sei modelli di lampade, realizzate principalmente in metallo e marmo, di cui due verranno in seguito acquistati dalla stessa Triennale per essere utilizzati come premi del \u201creferendum\u201d indetto tra i visitatori. Sempre nel 1951 vengono messe in esposizione cinque lampade Stilnovo alla mostra mercato di arte decorativa italiana organizzata ad Oslo da Luciano Baldessari.\nStilnovo prende parte anche alla X Triennale, nel 1954, ottenendo la medaglia d\u2019argento per una lampada a braccio. Sempre per la Triennale l\u2019azienda collabora con gli architetti Baldessari e Grisotti alla realizzazione di una \u201cCasa di campagna industrializzata\u201d. Nello stesso anno viene aperta la filiale nella centralissima via Durini a Milano.\nNel 1954 una lampada da soffitto e una da tavolo di Stilnovo ottengono la nomina al Compasso d\u2019Oro. Stessa cosa avviene nel 1956 quando viene nominata per il prestigioso premio una lampada a braccio dell\u2019azienda.\nNel 1958 Bruno Gatta diventa direttore unico di Stilnovo e nello stesso anno apre la nuova sede in Via Due Macelli a Roma. L\u2019anno successivo l\u2019azienda diventer\u00e0 Societ\u00e0 per azioni.\nGli anni sessanta.\nStilnovo raggiunge l\u2019apice del successo a cavallo tra la fine degli anni \u201950 e gli anni \u201960. In questo periodo collabora con architetti e designer di alto profilo a diversi progetti. \nDel 1958 \u00e8 la nuova sede della Camera di Commercio, Industria e Agricoltura di Milano in Via Meravigli progettata a partire dall\u2019anno precedente da Achille e Pier Giacomo Castiglioni. Nella sala per le riunioni della giunta vengono impiegati lampadari a saliscendi disegnati dagli architetti milanesi per Stilnovo. Con Melchiorre Bega Stilnovo collabora in due occasioni: nel 1960 per arredare, coi lampadari a soffitto disegnati nei primi anni cinquanta da Gaetano Scolari, la sala del consiglio della societ\u00e0 Sarom nel nuovo grattacielo poi noto come Torre Galfa e sempre nello stesso anno per illuminare la nuova sala conferenze \u00a0e proiezioni alla Fiera di Milano. Anche il designer e grafico svizzero Walter Ballmer nel 1960 impiega prodotti Stilnovo per il nuovo negozio Olivetti Spazio a Milano. Nello stesso periodo le lampade Stilnovo illuminano il nuovo show-room della Innocenti a Milano progettato da Giovanni Pestalozza. Nel 1963, anno in cui Dino e Silvana Gatta, figli di Bruno, entrano in azienda, apre la nuova sede di Via Roma a Genova.\nNel 1965, in seguito alla crescita dell'azienda, viene aperto un nuovo stabilimento produttivo in Via Canova a Lainate.\nNel 1969 l\u2019immagine aziendale viene rinnovata, affidandone la cura a Italo Lupi e Giancarlo Iliprandi. Quest\u2019ultimo, in particolare, ridisegna il marchio aziendale.\nDagli anni settanta ad oggi.\nPer tutti gli anni 70 Stilnovo continuer\u00e0 a collaborare con designer affermati producendo alcuni dei \u00a0suoi pezzi pi\u00f9 importanti. Nonostante il successo presso il pubblico, a livello di vendite Stilnovo comincia a soffrire, risentendo della concorrenza con le altre grandi imprese del design italiano. Nel 1986, dopo aver ricevuto un\u2019offerta d\u2019acquisto da parte del gruppo Finvetro, Bruno Gatta si ritira definitivamente dalla societ\u00e0. Nel 1988 Stilnovo viene nuovamente ceduta. A comprarla \u00e8 il gruppo Venini che ne tenta il rilancio con alcuni nuovi modelli fino a terminare definitivamente la produzione nel 1993. Nello stesso anno Bruno Gatta si spegne all\u2019et\u00e0 di 79 anni.\nLinea Light Group, leader mondiale dell\u2019illuminazione LED, ha acquisito Stilnovo nel 2019, riavviandone la produzione.\nDesigner e prodotti iconici.\nStilnovo ha collaborato con numerosi designer di primo piano tra cui: Danilo e Corrado Aroldi, Shigeaki Asahara, Gae Aulenti, Achille Castiglioni, Livio Castiglioni, Pier Giacomo Castiglioni, Piero Castiglioni, Joe Colombo, Studio DDL, Giovanni Luigi Gorgoni, Antonio Macchi Cassia e Ettore Sottsass.\nTra i suoi prodotti di maggior successo vi sono:\nMostre e collezioni.\nLampade prodotte da Stilnovo sono state esposte in alcune mostre di settore e si trovano nelle collezioni permanenti dei principali musei di arti decorative.\nNel 1972 alla mostra \u201cItaly: The New Domestic Landscape\u201d del MoMA vengono presentate la lampada Periscopio e Nuvola, disegnata da Pietrantoni e Lucci nel 1966.\nAlla mostra inaugurale dell\u2019Israel Design Museum \u201cIntroduction to design\u201d nel 1973 viene esposta Triedro.\nLa mostra \u201cDesign en stock, 2000 objets du Fonds national d\u2019art contemporain\u201d tenutasi a Parigi presso il Palais de la Porte Dor\u00e9e nell\u2019autunno del 2005 vede presentata la lampada Topo di Colombo.\nAnche all\u2019esposizione \u201cJoe Colombo. L'invention du futur\" del Mus\u00e9e des Arts D\u00e9coratifs di Parigi nel 2007 viene messa in mostra Topo."}
{"id": "9222096", "revid": "1868855", "url": "https://it.wikipedia.org/wiki?curid=9222096", "title": "Storia di San Ginesio", "text": "La storia di San Ginesio riguarda le vicende storiche relative a San Ginesio, borgo dell'Italia centrale della Provincia di Macerata, nelle Marche.\nEt\u00e0 antica.\nLa storia di San Ginesio inizia durante l'epoca celtica: sin dal I millennio a.C. i Senoni si stanziarono nel territorio ginesino. A conferma di ci\u00f2, nel 1884 fuori dalla cinta muraria, furono ritrovati vicino ad uno scheletro, oggetti risalenti alle popolazioni celtiche. I Senoni vi restarono per lungo tempo, fino all'avvento dei romani, pi\u00f9 precisamente dal III secolo a.C al I secolo d.C., che scacciarono le popolazioni galliche e si stanziarono sul territorio. Da qui il territorio di San Ginesio divenne parte dell\"'ager Gallicus\". Numerosi resti della popolazione romana vennero rinvenuti in varie frazioni del territorio. San Ginesio si presenta con pianta urbanistica a croce, circondato da un imponente giro di mura castellane dove sono ancora visibili i rompi-tratta e tutte le strutture difensive dell'epoca, dal camminamento di ronda, alle feritoie per arcieri e ai torrioni.\nMedioevo.\nPrimi invasori e nascita del comune.\nGoti e Longobardi, questi ultimi spodestati da Carlo Magno, fecero scorrerie lungo il corso dei fiumi Chienti e Fiastra, distruggendo gli insediamenti romani di pianura, e costringendo gli abitanti a rifugiarsi nelle colline pi\u00f9 interne, dove i nobili erano soliti recarsi per le loro battute di caccia. Quando, intorno al X secolo, arrivarono i Normanni, alcuni Signori dei castelli adiacenti presero la decisione di costruire una fortificazione sul colle pi\u00f9 alto per dominare il passaggio a valle da un luogo adatto.\nCos\u00ec nacque il castello che, nel momento in cui altri nobili chiesero d'incastellarsi con i loro accoliti, si evolse in Comune. Altre ipotesi sono state avanzate nel corso degli anni da vari scrittori: Marinangelo Severini, nel 1581, scriver\u00e0 che San Ginesio sia nato per volere di Leone XII, Alberico Gentili, nel 1599, dice che sia nato grazie ai romani e che i suoi cittadini siano stati vittoriosi nella guerra sociale durante il consolato di Lucio Marcio Filippo e Sesto Giulio Cesare, Ferdinando Ughelli, nell'Italia sacra, fa risalire la fondazione al VI secolo, l'abate Telesforo Benigni, nel 1793, afferma che il paese esisteva nel XII secolo e che venne ampliato con i resti di un'antica citt\u00e0 di nome \"Castro\" devastata da alcune popolazioni barbariche, e lo storico Ottavio Turchi, nel 1872, dice che sia sorto dalle famiglie nobili di Brugiano, Alvaneto e di Trensano nel XII secolo sulle rovine della citt\u00e0 di \"Escolano\".\nGestito a mo' di Repubblica, venne governato all'inizio da due Consoli, che presto cedettero il passo al cosiddetto Magistrato, coadiuvato dal Podest\u00e0, ovvero ai cinque Priori, sorteggiati tra i maggiorenti del luogo, e un magistrato esterno che di volta in volta veniva nominato. I Priori rappresentavano le cinque contrade del Comune, che avevano preso il nome dal Signore che, dopo aver ceduto le sue terre, aveva ricevuto in cambio casa e abitazioni per s\u00e9 e per i suoi all'interno delle mura. Le prime contrade furono quelle di Alvaneto a nord (tuttora nome di una porta del paese), Trensano a est, che in seguito fu superata per importanza dalla Picena che chiude il Borgo, andando a confinare con la contrada Offuna a sud. Il \"Caput Castri\", ovvero l'attuale via \"Capocastello\" era la contrada dove fissarono dimora i nobili, e che a seguito dell'incastellamento del nobile Ascaro, prese il nome di Ascarana. San Ginesio non ebbe n\u00e9 mura n\u00e9 rocche prima del XIII secolo. Nel 1170, sotto l'imperatore Federico I, il marchese Marcualdo don\u00f2 ai ginesini il castello di Vergigno. Nel 1188 il luogo fu governato dal marchese Guarniero, che dopo la morte di Enrico IV sostenne Filippo di Svevia contro Ottone IV. Nel 1278 vi si contavano 7 000 abitanti. Tra il 1200 e il 1300, il libero comune fu uno dei pi\u00f9 potenti e temuti dell'intera Marca di Ancona, grazie alle varie vittorie militari contro la famiglia nobile sarnanese Brunforte e attraverso le acquisizioni delle propriet\u00e0 dei nobili Prontoguerra di Ripe, circostanza questa che gli scaten\u00f2 contro l'ostilit\u00e0 della Marca Fermana, di Fermo e di altri comuni concorrenti.\nLe questioni con i Brunforte, il governo dei Da Varano e la disputa contro Fermo.\nBen risapute nella storia locale sono le diatribe militari tra San Ginesio e la famiglia nobile sarnanese Brunforte, che videro vittoriose il libero comune. I possedimenti della famiglia erano minacciati dall'espansione ginesina e dall'autonomia che si stava instaurando nel Comune di Sarnano. Quando la famiglia si istaur\u00f2 in Italia, possedeva sotto il suo dominio numerosi territori, quali Roccacolonnalta e San Liberato. Fu proprio nel 1265 che San Ginesio decise di attaccare il castello, con l'appoggio del Cardinale Simone Paltanieri, poich\u00e9 nello stesso anno Rinaldo Brunforte sub\u00ec alcune condanne dallo Stato Pontificio. Lo stato di assedio dur\u00f2 fino al 1272, quando venne riconfermato il dominio dei Brunforte, ma nel 1330 il Comune acquist\u00f2 sia l'eremo di San Liberato che il castello di Roccacolonnalta dalla famiglia.\nA causa delle continue guerre esterne e delle faide interne, le costituzioni egidiane del XIV secolo, promulgate dal cardinale Egidio Albornoz al fine di mettere ordine nel Patrimonio di San Pietro mentre la sede papale era in Francia, ad Avignone, assegnarono l'irrequieto Comune ai duchi Da Varano di Camerino che lo governarono dal 1355 fino al 1434, prima sotto forma di Vicariato e poi di Feudo. I primi della dinastia furono Berardo I da Varano e Gentile II da Varano, ma i loro successori, che a molti cittadini sembravano esercitare la tirannide, furono cacciati dal popolo.\nDurante il governo dei Varano la disputa con i Fermani non cess\u00f2; anzi San Ginesio divenne il confine tra la Signoria camerte e l'antagonista Marca di Fermo, cio\u00e8 il baluardo da aggredire o da difendere in mezzo a due realt\u00e0 territoriali parimenti ambiziose e confliggenti. Nella notte del 30 novembre 1377 i fermani, guidati da Rinaldo di Monteverde, tentano una penetrazione notturna dalla parte di Brugiano, il luogo pi\u00f9 scosceso e meno difeso del paese: Una giovane fornaia, conosciuta come \"La fornarina\", che sta avviando il forno, li scopre e d\u00e0 l'allarme ai ginesini sorpresi nel sonno. I nemici vengono cacciati dopo una battaglia che si svolge ai piedi delle mura in un piano che da allora viene chiamato \"Pian del Sangue\", mentre la battaglia prende il nome di battaglia della Fornarina.\nLa caduta del governo, il controllo dello Stato Pontificio e l'antisemitismo.\nNel XV secolo San Ginesio, come altri paesi europei, furono luoghi dove si manifest\u00f2 l'antisemitismo. Nel 1409 papa Gregorio XII arruol\u00f2 220 armigeri condotti dal guelfo Rodolfo Da Varano e dai figli, e il loro stipendio era pagato dalle tasse dei giudei del comune. Tale tassa nel 1408 era di 9 ducati circa e nel 1414 sal\u00ec a 14 ducati. Nel 1448, gli ebrei di San Ginesio appaiono nella relativa elencazione fra i contribuenti mediocri.\nEssi vengono descritti come comunit\u00e0 ebraica \"molto attiva fin dagli inizi del secolo XIV, con scambi con Recanati, Fermo, Regno di Napoli e la Toscana\". Cacciati i Da Varano dal governo della Terra nel 1433, San Ginesio credette di recuperare la sua libert\u00e0 quando a partire dal 1455 torn\u00f2 definitivamente sotto il controllo dello Stato della Chiesa, come terra \"immediate subiecta\" al papato, condizione che conserv\u00f2 per tutto il resto del periodo di antico regime fino all'Unit\u00e0 d'Italia. L'indebolimento della casata dei Da Varano favor\u00ec la discesa del condottiero milanese Francesco Sforza che nel 1434 assoggett\u00f2 un gran numero di territori della Chiesa, che furono poi liberati nel 1443 dall'altro Capitano di Ventura Niccol\u00f2 Piccinino, al soldo del papato. A partire dal 1445 San Ginesio riconobbe pacificamente la sua appartenenza al dominio pontificio, di cui peraltro non aveva mai smesso di essere suddito. Tra il 1450 e l'elezione al soglio pontificio di papa Pio II Piccolomini vi fu per\u00f2 qualche tentativo di restaurare il regime precedente. Trecento sembra fossero gli autori del complotto che vennero individuati e che, esiliati, trovarono riparo nel comune di Siena. Il loro comportamento in questa citt\u00e0 fu cos\u00ec lodevole e irreprensibile che i suoi governanti inviarono ambasciatori senesi a San Ginesio per difendere la loro causa presso la magistratura ginesina, ottenendone il perdono e il permesso di rientrare in patria. Accompagnati da esponenti della citt\u00e0 di Siena, gli esuli si presentarono alla \"Porta Picena\" recando in dono un crocifisso ligneo in segno di pace e, in segno di concordia, gli Statuti senesi sui quali adeguare il nuovo ordinamento municipale che, redatto sul modello senese, papa Pio II approv\u00f2 nel 1458.\nCinquecento.\nSan Ginesio all'inizio del secolo venne colpito da una forte epidemia di peste e si chiuse con una letale contaminazione di tifo petecchiale. Le malattie colpirono notevolmente i ceti bassi, con una conseguente decimazione dei contadini che caus\u00f2 una carestia, Ad aumentare le problematiche economiche fu una tassa sul pane imposta da Roma, alla quale si ribell\u00f2 il Castello di Ripe. Lo stato di belligeranza costosissimo e non risolutivo dur\u00f2 dieci anni.\nSan Ginesio, nella Marca di Ancona, sub\u00ec le conseguenze delle scelte autoritarie dei papi che si succedettero al Soglio di Pietro, nella doppia funzione di autorit\u00e0 spirituali e di sovrani temporali, a capo di uno stato supportato da una burocrazia amministrativa diventata efficiente e soffocante. L'accorta classe sanginesina degli ottimati, non intravedendo pi\u00f9 grandi prospettive nell'imprenditoria e nei commerci che avevano arricchito le generazioni precedenti, invest\u00ec sulla formazione universitaria dei figli per l'accesso alle professioni liberali. Questo fatto gener\u00f2 conseguenze a volte costruttive, altre volte pericolose. Ci\u00f2 fu un fatto non comune che la stesura del nuovo Statuto cittadino, che rester\u00e0 in vigore fino all'Unit\u00e0 d'Italia, fu intrapreso esclusivamente da giuristi del luogo. Altro segno d'orgoglio cittadino, in un momento storico in cui l'autonomia locale si spegneva via via nel rigido accentramento verticistico della politica papale, fu la delibera del Magistrato di far scrivere la storia di San Ginesio, sulla scorta dei documenti di quello che al tempo era chiamato Archivio segreto. Un altro guizzo di vivacit\u00e0 e di condivisione di un fenomeno che andava pervadendo le corti delle Signorie italiane, fu la costruzione di un teatro in legno della capienza di mille posti per rappresentare le commedie che la giovent\u00f9 ginesina si dilettava a scrivere e a recitare, con largo seguito di spettatori.\nDall'altro lato, per\u00f2, insieme al maggior grado d'istruzione, penetravano nel luogo le istanze religiose che silenziosamente contaminavano alcune Universit\u00e0 e qualche Corte signorile, restando pi\u00f9 o meno scritte in alcuni libri che gli stampatori diffondevano, all'inizio incontrando l'entusiasmo dei vari sovrani, per poi trasformarsi, dopo i primi venti anni del secolo, in diffidenza e volont\u00e0 di controllo sulle pubblicazioni.\nLa famiglia Gentili e i casi di eresia.\nSan Ginesio rest\u00f2 coinvolta in due importanti processi per eresia. Prima che ci\u00f2 succedesse, i padri Gesuiti, inviati a fare una ricognizione in loco, descrissero il paese come \u201cRifugio di Luterani\u201d nel quale avrebbero dovuto usare tutta la loro forza di persuasione per riportare alla confessione e alla comunione nella chiesa maggiore numerosi cittadini che si erano allontanati dai sacramenti, stanandoli dalle \u201cConventicole\u201d (leggi: chiese delle Confraternite). I Gesuiti e Domenicani, che a partire dalla seconda met\u00e0 del secolo non fecero mancare la loro presenza in San Ginesio. Evidentemente, n\u00e9 il transito di Gesuiti e Domenicani, n\u00e9 il terrore per il controllo del Sant'Uffizio convinsero gli \u201ceretici\u201d ginesini a ritornare sulla retta via, tanto che nove di loro vennero imprigionati a Roma, e deferiti all'autodaf\u00e9 che si svolse nel maggio 1568, pubblicamente e con grande apparato di cardinali, nella Basilica di Santa Maria sopra Minerva.\nUna delle famiglie coinvolte fu quella dei Gentili: i due medici Pancrazio e Matteo Gentili, rappresentanti dell'antica aristocrazia ginesina. Nel 1579 Matteo, medico ad Ascoli Piceno e politico a San Ginesio, fugg\u00ec dalla penisola italica dopo varie denunce dal tribunale inquisitoriale e dopo l'arresto di alcuni membri della Confraternita dei Santissimi Tommaso e Barbara di cui Matteo era priore, dirigendosi verso il Sacro Romano Impero, precisamente in Germania, portando con s\u00e9 il figlio primogenito Alberico e pi\u00f9 tardi furono raggiunti da un altro figlio pi\u00f9 giovane, Scipione. I due fratelli si separarono dal padre e si recarono a Tubinga, una citt\u00e0 universitaria: Scipione rimase l\u00ec, mentre Alberico, dopo un soggiorno ad Heidelberg e uno a Neustadt, a met\u00e0 del 1580 giunse a Londra come esule. Il processo in contumacia ai fuggitivi si concluse nel 1581, con la \"damnatio memoriae\" dei loro nomi da tutti i documenti pubblici. La fuga compiuta dai membri della famiglia trascin\u00f2 in disgrazia anche altri cittadini e la famiglia stessa, che tra enormi sofferenze sar\u00e0 condannata \"aqua et igni\" (perdita dei beni e all'allontanamento da ogni carica pubblica) per almeno tre generazioni. Lucrezia Petrelli, moglie di Matteo e madre di Alberico e Scipione, l\u00ec disered\u00f2 dal testamento.\nAlberico e Scipione conquistarono titoli e posizioni importanti nelle societ\u00e0 protestanti: Scipione divenne Rettore di Altdorf, Universit\u00e0 della libera citt\u00e0 di Norimberga in Germania; mentre Alberico lavor\u00f2 per la monarchia inglese, diventando sia avvocato reale, sia Professore Regio di Diritto romano presso l'Universit\u00e0 di Oxford. In quanto autore del \"De iure belli\" nel 1598, \u00e8 tuttora reputato uno dei padri fondatori del Diritto internazionale moderno.\nL'eresia per\u00f2 grav\u00f2 sulla cittadina per i soliti tre anni della procedura, minacciando di scomunica, rallentando le attivit\u00e0 comunali, come la stampa del nuovo Statuto comunale, che vevve effettuato nel 1582 a Macerata. La \"Descrizione della Terra di San Ginesio\", stilata nel 1592 da un letterato locale all'attenzione del Vescovo di Camerino, fotograf\u00f2 la situazione come ricca di risorse, ma al momento molto impoverita.\nSeicento.\nIn vista del Giubileo del 1600 indetto da papa Clemente VIII, i ginesini inviarono a Roma una riedizione della processione, \u201cIl Trionfo della Chiesa\u201d, che le confraternite locali fecero sfilare durante il Giubileo indetto da papa Gregorio XIII nel 1575. La partecipazione di confraternite e cittadini manifest\u00f2 la volont\u00e0 espiatoria di una comunit\u00e0 che, coinvolta in processi inquisitori nel 1567-1570 e di nuovo nel 1578-1581, volle dichiarare la sua totale sottomissione al Papa di Roma. Lo stesso papa ne fu toccato e decret\u00f2 il dono delle braccia sinistre di Genesio di Roma e sant'Eleuterio Martire.\nPer l'arrivo delle \u201cSante Braccia\u201d, dove intercedette il cardinale Pallotta, le confraternite fecero fabbricare due braccia in argento, custodite nella Collegiata dentro una cassa di ferro. L'ingresso delle reliquie fu l'occasione di un'altra processione accompagnata dai rintocchi delle campane di tutte le chiese.\nCon il dono della \"Santa Croce\", da parte della famiglia Onofri, i ginesini attuarono una terza processione in tutto il territorio.\nAlcuni anni dopo il corteo del Magistrato e dei cittadini diede tutti gli onori a un membro della potente famiglia Tamburelli che divenne vescovo. Gli onori vennero concessi per interesse, poich\u00e9 il capitano Giovanni Benedetto Tamburelli volle finanziare la cantoria della Collegiata e la cappella sottostante commissionate alla bottega degli artisti ginesini Giuseppe e Domenico Malpiedi.\nMentre il fervore delle opere di matrice religiosa venne fatta sviluppare ardentemente, impegnando tutte le risorse umane ed economiche del comune, la lavorazione della lana entr\u00f2 in crisi, restringendo il suo commercio all'interno del territorio comunale. Una ripresa venne attuata modificando gli statuti comunali, controllando quotidianamente le tessitrici, la qualit\u00e0 dei tessuti prodotti e l'uniformit\u00e0 delle unit\u00e0 di misura, strumenti che vennero marcati col sigillo della comunit\u00e0.\nTurba la serenit\u00e0 di questo periodo un uomo che, guardando vecchi documenti di famiglia, venne a sapere che, nel corso delle passate guerre con Fermo, un suo antenato Adami venne condannato a morte a San Ginesio. Assoldata gente armata e approfittandosi della processione lauretana che teneva i ginesini occupati, volle assaltare e danneggiare l'antica Torre di Morro, monumento e baluardo della difesa sulla via di Ripe San Ginesio, a poca distanza dalla cittadina. Accertato il reale svolgimento dei fatti, la questione venne risolta senza danneggiare i rapporti tra le due citt\u00e0; l'attentatore venne condannato alla galera a vita e a riparare il danno arrecato.\nIl secolo si chiuse proprio male, infatti il 1699 inizi\u00f2 con un vento che scoperchi\u00f2 le case, e che di nuovo venne a funestare il luogo all'inizio dell'estate, portandosi dietro una grandinata di chicchi grandi che distrussero la campagna di ogni raccolto, ragione per cui i viveri divennero carissimi.\nSettecento.\nIl Settecento \u00e8 il secolo dei terremoti. La sequela delle scosse inizi\u00f2 ad abbattersi sul il 14 gennaio e il 2 febbraio 1703. Non ci furono morti, ma molte case restarono gravemente lesionate. Per la mancanza di vittime la popolazione cant\u00f2 inni di ringraziamento al Crocifisso senese.\nNel giugno del 1730 una seconda scossa violenta costrinse gli abitanti ad abbandonare le case e a decidere di portare in processione il Crocifisso, impetrando che li salvasse da ulteriore rovina.\nLa terribile sequela sismica si conclude nel luglio del 1799 quando una violentissima scossa di terremoto costringe di nuovo gli abitanti a fuggire nuovamente dalle case. Questa volta nel crollo del soffitto di un'abitazione mor\u00ec una bambina e il campanile della chiesa di Sant'Agostino precipit\u00f2. Tutta la Marca e altre parti d'Italia sentirono il terremoto. Il Consiglio comunale decide di ringraziare per lo scampato pericolo il protettore di Ascoli Piceno, sant'Emidio, santo che ha sempre preservato quella citt\u00e0 dalle conseguenze dei terremoti. D'accordo con il Capitolo della Collegiata, si delibera di erigere, a spese comunali, un altare a sfondo dalle parti del fonte battesimale; e anche in questo caso si utilizza un quadro del Malpiedi, dedicato al vescovo di Treviri venerato ad Ascoli, che fa il paio con l'altro dello stesso pittore, dedicato a san Carlo Borromeo, collocato nell'altare a sfondo di rimpetto sull'altro lato della chiesa.\nLa questione dei confini con Sarnano, ritorn\u00f2 a far discutere i due comuni in questo periodo. Gi\u00e0 le prime problematiche iniziarono alla fine del XVII secolo, con i sarnanesi che rivendicavano il possesso della chiesa e convento di San Liberato. La lite venne sedata a favore di San Ginesio, anche grazie all'intervento papale. Gli abitanti di Sarnano non si accontentarono e vollero ottenere la riconoscenza del territorio di Rocca Colonnalta. A questa rivendicazione si associavano gli abitanti della pendice del Monte Ragnolo, tra Vallato e Rocca, che pretendevano riconosciuto il diritto sulle loro terre. L'azione legale si concluse solo nel 1789 con la sentenza definitiva che confermava i tradizionali confini con Sarnano e condannava i massari di quelle Ville, non riconoscendo loro alcun diritto, salvo quello di pascere e fare legna sotto la dipendenza di San Ginesio.\nI terremoti connotano e condizionano il secolo, riducendo alla povert\u00e0 la confraternita di San Tommaso che per tutto il secolo si dibatte tra lavori di consolidamento del complesso e cause con l'architetto impresario che, pur avendo proceduto alle opere senza troppa scienza e coscienza, usufruisce di una sentenza favorevole. Di fronte a questa situazione il Capitolo Vaticano, titolare dello juspatronato sulla chiesa e ospitale, invia Visitatori; tra questi l'Abate Telesforo Benigni, personaggio di notevole caratura che, avendo preso in moglie una Barbi, figlia di illustre famiglia del luogo, si ferma oltre il suo mandato e, da storico antiquario qual era, oltre a stendere una Relazione della Visita, che \u00e8 una puntigliosissima e preziosa storia della confraternita, scrive anche una documentatissima \u201cStoria Illustrata\u201d di San Ginesio in due volumi (Fermo 1590 e 1595), che viene riportata in tempo reale nella collezione delle \u201cAntichit\u00e0 Picene\u201d, raccolte a cura di Giuseppe Colucci.\nSe questo secolo per San Ginesio \u00e8 quello dei terremoti, in tutta Europa e nel Nuovo Mondo \u00e8 il \u201cSecolo dei Lumi e delle Rivoluzioni\u201d, percorso da altri squarci ben pi\u00f9 incisivi e sommovimenti talvolta tragici. Le guerre di successione che percorrono l'Europa, in Italia si traducono in un mutamento geopolitico che segner\u00e0 il destino della dinastia dei Savoia; della Lombardia, passata dagli Spagnoli all'imperatrice Maria Teresa d'Austria; della Toscana ai Lorena e, in prospettiva, anche della gloriosa Repubblica di San Marco, ormai languente in un conservatorismo terriero che nulla ha a che fare con la sua passata proiezione marinara. Lo Stato della Chiesa risulta in effetti l'unico a rimanere impermeabile ai cambiamenti e alle novit\u00e0 del mondo.\nCi\u00f2 che invece ferveva a San Ginesio, come altrove in quello stato governato da gerarchie prevalentemente ecclesiastiche, era la cultura, ovvero la curiosit\u00e0 per le nuove aperture storiografiche e le nuove applicazioni tecnologiche, germinate dalla scienza nuova sviluppatasi sul piano teorico nei due secoli precedenti. Non sorprende che promotori e diffusori di queste nuove aspettative fossero proprio i Padri Caracciolini che nel loro convento avevano istituito un'Accademia detta degli Stellati, dove si tenevano conferenze sulle belle lettere, le scienze e la musica, attivit\u00e0 nelle quali gli aderenti erano sollecitati a cimentarsi, con componimenti musicali e teatrali, discussioni sulle nuove tendenze nella coltivazione delle terre, sulla storia patria e su quella contemporanea. Non \u00e8 un caso quindi che ben due autori si dedichino nuovamente alla narrazione della Terra, il Morichelli Riccomanni, nella \u201cCupramontana Ginesina\u201d (Loreto 1760c), con una interessante ipotesi che sposta all'indietro, a epoca romana, la data di fondazione di San Ginesio convenzionalmente accettata. Pur attenendosi allo stile di scrittura tradizionale, questa, rispetto alle narrazioni passate, lascia trasparire la novit\u00e0 dei tempi nell'interesse per e nella descrizione delle architetture del luogo, quelle esistenti e quelle di cui si conservano vestigie.\nDiverso invece \u00e8 l'approccio del Benigni che nell'opera citata s'ispira pi\u00f9 o meno al metodo rigorosamente scientifico della nuova storiografia inaugurata dal quasi coevo storico, letterato ed erudito Ludovico Antonio Muratori (1672-1750), basata su ricerca e studio della documentazione archivistica. Si pu\u00f2 dire quindi che qualcosa dei fermenti culturali internazionali penetra nella nostra Comunit\u00e0 che, proprio grazie agli scritti dell'Abate dopo due secoli di silenzio, incontra e riscopre la famiglia Gentili, Pancrazio e Matteo, e in particolare i figli di questo, Alberico e Scipione, le cui opere, pur bandite ancora dalla censura dell'Indice dei Libri Proibiti, cominciavano a essere timidamente e solo in parte stampate in Italia: a Padova, dal matematico, ingegnere e architetto Giovanni Poleno (\"Utriusque Thesauri Antiquitatum Romanorum Graecarumque nova Supplementa congesta\", Vol. I, Venezia 1737); a Napoli, nel momento storico convulso di circolazione clandestina di opere al bando, da uno dei pi\u00f9 importanti e capaci librai l\u00ec operante, il francese Giovanni Gravier (Napoli, Scipione, \"Opera Omnia\", 1763-1769; Napoli, Alberico, 1770, \"Opera Juridica Selectiora vol I e II,\" \"De Iure Belli,\" De Armis Romanis, e \"Ad titulum D. verborum significatione\").\nInsomma, un piccolo passo verso uno squarcio di luce anche per San Ginesio, mentre il mondo correva altrove lontano. In Inghilterra \u00e8 nata la cosiddetta \u201cRivoluzione industriale\u201d e tredici colonie inglesi del Nuovo Mondo si sono unite nella ribellione alla madrepatria, dando luogo alla \u201cRivoluzione americana\u201d dalla quale nasceranno gli Stati Uniti d'America. In Francia \u00e8 nato l'Illuminismo, \u00e8 stata pubblicata \"l'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\"; nell'ultimo decennio del secolo si \u00e8 vissuta tutta la \u201cRivoluzione Francese\u201d, con la decapitazione dei Sovrani, l'abbattimento dell\"'Ancien R\u00e9gime\", il Terrore, la nascita del Direttorio, e la prima calata in Italia del giovane generale Napoleone Buonaparte, preceduto dall'eco del motto rivoluzionario: \u201clibert\u00e9, fratenit\u00e9, \u00e9galit\u00e9\u201d.\nOttocento.\nEt\u00e0 napoleonica e Risorgimento.\nNel XIX secolo la storia di San Ginesio segu\u00ec la storia europea di Napoleone Bonaparte. Durante la Repubblica Romana entr\u00f2 a far parte del Distretto di Camerino, uno dei 13 cantoni che formavano il Dipartimento del Tronto, ma con l'annessione delle Marche al Regno d'Italia, fu separata da Camerino e divenne sede cantonale del Distretto di Fermo. Come sede del 3\u00ba Distretto del Dipartimento del Tronto fu residenza di un Vice-Prefetto e degli uffici del Censo, Bollo e Registro, Demanio, Dispensa dei Sali e Tabacchi. Solo nel 1811 per\u00f2 che San Ginesio divenne dipartimento, aggiungendosi a quelli gi\u00e0 esistenti di Ascoli e Fermo. Sotto la sua giurisdizione ebbe numerosi comuni e frazioni, come Ripe, Camporotondo, Caldarola, Cessapalombo, Vestignano, Sant'Angelo in Pontano, Gualdo, Roccacolonnalta con Monastero, Morico, Colmurano, Montegiorgio con Monteverde, Mogliano, Falerone, Montappone con Massa e Monte Vidon Corrado, Francavilla d'Ete, Cerreto con Alteta, Loro, Sarnano, Amandola, Montefalcone con Smerillo, Monte San Martino e Penna San Giovanni. Con la disfatta di Gioacchino Murat nel 1815, gran parte degli uffici furono trasferiti altrove, ma in pratica nulla cambi\u00f2 sotto il governo provvisorio austriaco e quello pontificio, fino al riassetto territoriale voluto da Pio VII nel 1816 con la creazione delle delegazioni apostoliche che avrebbero costituito il nucleo delle future provincie dell'Italia unita.\nIl 24 giugno 1817, durante la notte di San Lorenzo, a Macerata avvenne il primo moto carbonaro, che coinvolse vari ginesini iscritti alla vendita del carbone in paese. Le punizioni non estirp\u00f2 il sentimentalismo patriottico dei ginesini che si verific\u00f2 nuovamente in occasione dei moti del 1831, che interessarono in particolare l'antico regime pontificio, e ancora di pi\u00f9 nel breve tempo della Seconda Repubblica Romana.\nNascita del Regno d'Italia e modifiche al paese.\nLa battaglia di Castelfidardo del 18 settembre 1860 segn\u00f2 le sorti di una nuova Italia: gi\u00e0 il 20 settembre il Comune aveva designato la sua Commissione Provvisoria Municipale, confermata in ottobre dal Commissario Generale Straordinario delle Marche, Lorenzo Valerio. Con l'annessione di Marche e Umbria nel nuovo Regno d'Italia, su elettori maschi aventi diritto al voto, votarono per il s\u00ec, nessuno per il no, mentre i \u201cnon comparsi\u201d furono 452. \nA San Ginesio questi primi anni \"unitari\" furono caratterizzati dalla generosit\u00e0, dalla rettitudine e dalla capacit\u00e0 imprenditoriale di quella classe borghese nobile, intellettuale e liberale che aveva sentito profondamente la causa nazionale, ma le istituzioni pubbliche e religiose, come l'ordine degli agostiniani subirono un cambiamento. L'istruzione pubblica ginesina, con la conseguente soppressione degli ordini religiosi, ottenne il convento degli Agostiniani. Nacque cos\u00ec, nel 1881, la Scuola Normale Superiore Statale, che cambi\u00f2 nome nel 1887. La scuola, che aveva anche un convitto per gli alunni, fino alla Riforma Gentile fu intitolata a Matteo Gentili. Anche il Palazzo Defensorale del XIII secolo, situato in Piazza, venne modificato: il Comune che vi sorgeva sin dal medioevo venne trasferito presso il convento francescano lungo via Capocastello, sottratto all'ordine francescano, e al suo posto venne eretto nel 1877 il teatro comunale Giacomo Leopardi.\nDi grande importanza furono i primi interventi stradali: tutto il territorio di San Ginesio venne completamente rivisto, a partire dalle strade interne del paese fino a quelle situate in campagna. Nonostante ancora fossero tutte in breccia, le vie vennero riviste per correggere le ripide salite, i vicoli stretti e gli ingressi angusti, per dare spazio a strade pi\u00f9 facilmente percorribili, ma pi\u00f9 lunghe. Nel 1850 uno dei quadri di Domenico Malpiedi pianse per la seconda volta, mentre nel 1882 il cimitero comunale estende i suoi possedimenti terreni al vicino convento francescano oramai privo dell'ordine, in quanto soppresso dal governo napoleonico.\nLa riscoperta del giurista Alberico Gentili.\nDopo essere stato oscurato nel seicento e nel settecento e dopo essere stato censurato in Italia dallo Stato Pontificio, nel novembre del 1874 Thomas Erskine Holland, nominato professore della neonata cattedra di Diritto internazionale e Diplomazia presso l'universit\u00e0 di Oxford, pronunci\u00f2 la sua conferenza iniziale incentrandola sulla figura di Alberico Gentili, dichiarando e dimostrando che lui con la sua opera, il \"De iure belli\", pu\u00f2 essere considerato come uno dei padri fondatori del diritto internazionale. La notizia venne ben accolta nel territorio italiano: l'ambasciatore italiano inform\u00f2 il Ministero degli esteri, il quale si rivolse all'universit\u00e0 di Macerata che, proprio in quel tempo stava lottando per la sua sopravvivenza nel nuovo Regno. Il referente dell'Universit\u00e0, il giornalista Pietro Sbarbaro, si mise subito in contatto con l'amministrazione comunale di San Ginesio per raccogliere informazioni riguardo la figura del giurista. Una volta riscoperta la figura del Gentili, nacquero nuove idee per omaggiarlo, come quella di richiedere le spoglie alla chiesa anglicana di Londra, di formare un Comitato Internazionale per le onoranze e di erigere un monumento alla sua memoria. Fu proprio cos\u00ec che, nel 1875, il Consiglio Accademico dell'universit\u00e0 di Macerata, per impulso di Sbarbaro, deliber\u00f2 la costituzione del Comitato internazionale per il monumento al Gentili, che nacque in Campidoglio: questa idea venne accolta benevolmente in tutto il continente europeo: Otto von Bismarck fu uno dei leader europei ad aderire, insieme al professore dell'universit\u00e0 Ludwig Maximilian di Monaco Franz von de Holzendorff. Il giurista \u00c9douard Ren\u00e9 de Laboulaye fu scettico nei confronti della scelta di Bismarck che reputava insincera. Altre figure importanti, come Giuseppe Garibaldi e Aurelio Saffi, aderirono al Comitato.\nMentre il Comitato italiano raccoglieva le offerte in una banca romana, il Comitato internazionale non riusc\u00ec a recuperare le spoglie del Gentili, in quanto disperse a causa di un'inondazione del Tamigi. Per recuperare al danno, venne eretta nel 1877 una targa monumentale nella chiesa anglicana di Saint Elen Bishopsgate. In attesa del monumento, l'amministrazione comunale di San Ginesio dedic\u00f2 ad Alberico la piazza maggiore, a Scipione il corso e a Matteo Gentili la Scuola Normale, Perugia eresse una targa nella sua universit\u00e0 a ricordo del celebre allievo, Roma eresse un busto al Pincio, nel Viale dei Giuristi, e lo effigi\u00f2 nel soffitto della Sala Gialla del Ministero grandioso (ora sede del MEF) e l'universit\u00e0 di Macerata, edificando la nuova Aula Magna, la dedic\u00f2 ad Alberico.\nNovecento.\nNella prima met\u00e0 del XX secolo il paese fu notevolmente modernizzato con nuovi impianti di illuminazione pubblica e la costruzione, su iniziativa della popolazione, di un acquedotto, che nel marzo del 1911 alimenta ben 13 fonti d'acqua gratuita. Di questo periodo furono anche la costruzione, dal 1903 al 1904, di un poligono di tiro su progetto della direzione del Genio Civile di Ancona. Di questo periodo \u00e8 la costruzione della statua ad Alberico Gentili di Giuseppe Guastalla. L'inaugurazione avvenne nel settembre del 1908, con partecipazione del ministro della pubblica istruzione Luigi Rava. In vista della nuova opera pubblica, autorit\u00e0 come il ministro di grazia e giustizia Orlando, il senatore Canonico, i deputati Vecchini e Fusinato, Teodoro Moneta ed Ettore Ferrari hanno onorato la figura di Alberico attraverso delle lettere iniate al Comune. Dopo la prima guerra mondiale venne eretta un'altra opera pubblica, il Parco della Rimembranza, realizzato dal ginesino Guglielmo Ciarlantini.\nSeconda guerra mondiale.\nSan Ginesio, durante la seconda guerra mondiale, fu un paese di collegamento strategico tra le Marche. Il comune posto in una posizione strategica nella regione, fungeva da \"ponte\" tra il nord e il sud di essa. Sia a San Ginesio sia a Sarnano, anche in altri comuni, operavano vari gruppi militari di resistenza partigiana; a San Ginesio operava il Gruppo Vera, guidato da Girolamo Cas\u00e0, che dopo essere fuggito da Bari, aiut\u00f2 i partigiani ginesini. Il comune \u00e8 stato luogo di una missione militare inviata nella regione dal governo Badoglio II. La missione, composta da una motosilurante, dal generale Salvatore Melia e il capitano ginesino Arnaldo Angerilli, ebbe lo scopo di organizzare e controllare i partigiani, sabotaggio di apparecchiature nazifasciste, segnalazione e controllo di armi e infine intercettare informazioni militari.\nNel 1943, i fatti conosciuti sono pochi, anche se ci furono continue rivolte da parte della popolazione. Nel mese di giugno tedeschi e partigiani si contesero l'ospedale civile del comune che, dopo essere stato sotto il potere dell'Asse, fu smobilitato a causa di una protesta. Nei mesi di settembre e ottobre, ci furono soltanto azioni di ribellione al regime totalitario fascista da parte dei partigiani del luogo. Molti furono gli attacchi ed episodi di violenza avvenuti nel 1944, che la popolazione e i partigiani furono costretti a subire. I primi fatti iniziarono il 10 gennaio, quando alcuni partigiani disarmarono dei soldati nazifascisti e imposero al Podest\u00e0 la distribuzione del grano tra la popolazione. L'11 gennaio, a causa delle azioni del giorno precedente, un gruppo di nazifascisti si diresse al paese, che fu conquistato il 12 gennaio, con intenzioni punitive, causando un violento scontro.\nI fatti di Passo San Ginesio e di Pian di Pieca.\nIl 5 maggio, dopo un conflitto a fuoco tra partigiani e milizie della SS durante un rastrellamento lungo la SS 78, i tedeschi catturarono il carabiniere Glorio della Vecchia, Giovanni Fornari e Ivo Pacioni a Campanelle, per poi torturarli e fucilarli nella frazione di Passo San Ginesio. Il 16 giugno il gruppo Vera venne a conoscenza che nella frazione di Pian di Pieca era dislocato un gruppo di fascisti incaricati di spionaggio. Scoperto ci\u00f2 inviarono una squadra di tre partigiani in missione con lo scopo di vigilare la strada, che fungeva come collegamento tra Macerata e Ascoli Piceno, sorprendere le spie ed effettuare alcune operazioni di sabotaggio. Le operazioni comprendevano l'interruzione delle linee telefoniche e telegrafiche, distruzione dei ponti e dislocamento di alcuni partigiani tiratori che, nella notte fra il 16 e il 17 giugno, si appostarono intorno alla SS 78 in un campo di grano. La squadra era costituita da Tonino Bertoni, Cosimo Montaldo e Antonio D'Arduin, sotto la guida di Mario Mogliani. Il 17 giugno, sotto la pioggia, la missione fu messa in atto: dopo un \"Alt!\" incitato dai partigiani, una scarica di fucileria fu scagliata su un ufficiale tedesco che, gravemente ferito, fu trasportato da un'ambulanza della Croce Rossa all'ospedale di Sarnano. Venendo a conoscenza di ci\u00f2, i nazisti presero vari ostaggi nelle frazioni di Colle, Morichella e Pian di Pieca, tra cui il parroco del luogo, don Sesto Mosca, e setacciarono il territorio alla ricerca dei colpevoli. Nel mentre, i fuggitivi si diressero verso il Comune e trovarono riparo in una casa del luogo, ma poco dopo essersi riposati e nutriti, sentendo sparare nelle vicinanze, si divisero. Cosimo fugg\u00ec nei campi salvandosi, mentre i restanti due, fuggiti all'interno del paese, furono catturati e portati in Piazza Alberico Gentili insieme a molti civili. L'ordine dei tedeschi era la fucilazione dei due prigionieri e il gruppo di civili. Quest'ultimi furono salvati da un maresciallo ginesino di origine tedesca che, essendo affezionato al paese, convinse i nazisti a liberarli, evitando cos\u00ec un eccidio.\nA quel punto la compagnia tedesca ripart\u00ec con i due prigionieri alla volta di Pian di Pieca. Alla confluenza delle vie di Macerata, Amandola e Tolentino si trovava lo spaccio della famiglia Mancini, che disponeva di un balcone sporgente dal primo piano. Qui furono legati i primi due Mogliani e D'Arduin e alle 18 furono impiccati. Ci fu anche un terzo impiccato: il civile Benedetto Tardella, che i nazisti avevano fermato a Passo San Ginesio mentre tornava con del grano, venne reputato un partigiano e lo impiccarono insieme agli altri due. Un testimone raccont\u00f2 che il giovane urlava a squarciagola la sua innocenza mentre gli mettevano il cappio al collo e le urla si protrassero finch\u00e9 la voce non fu soffocata. Prima di continuare la ritirata, i tedeschi si divertirono a sparare sugli impiccati gi\u00e0 morti con una rivoltella. I cadaveri rimasero l\u00ec dal sabato sera al mercoled\u00ec mattina. Il 20 giugno, i partigiani liberarono il Comune. Il CLN assunse il ruolo dell'amministrazione comunale e Cesare Barbi fu nominato all'unanimit\u00e0 Sindaco. Il 21 giugno il capitano Cas\u00e0 insieme a un ingegnere si recarono a spiccare i cadaveri e depositarli nell'ufficio postale.\nI fatti di San Liberato.\nIl 16 marzo, dopo che il gruppo partigiano 201 su decisione del Comando di Vestignano e del Comitato di Liberazione Nazionale (CLN) di Macerata fu sciolto, una piccola parte dei membri presero alloggio proprio nel convento di San Liberato, diretto da Padre Sigismondo Damiani. La decisione di ricomporre il gruppo mostr\u00f2 subito dei problemi: lo spazio della struttura non permetteva di allestire un quartier generale (QG), non appena arrivati i partigiani trovarono scarsa reperibilit\u00e0 di viveri, poich\u00e9 tutte le risorse disponibili vennero utilizzate dai partigiani di Monastero e di Piobbico e una cattiva accoglienza da parte dei frati, che temevano per la loro sicurezza, in quanto ospitare dei partigiani potevano metterli contro l'autoriut\u00e0 nazista. Nessuno dei confratelli francescani, infatti, era a favore della presenza del gruppo. La voce che dei partigiani si nascondevano nel convento raggiunse i nazisti tramite una spia ed ex soldato fascista di nome Francesco Sargolini. I tedeschi, saputo ci\u00f2, dislocarono nel territorio l'unit\u00e0 II\u00b0 Brandenburg 3, stavano compiendo un'operazione di rastrellamento anti-partigiana nei pressi della zona, precisamente a Camerino. Giunti nella frazione di San Liberato, i tedeschi spararono colpi di fucileria contro due cacciatori, che scambiati per partigiani vennero uccisi. Questa azione allarm\u00f2 i partigiani nel convento, che decisero di andarsene. I nazisti, giunti al convento, minacciarono di morte Padre Damiani per aver ospitato i partigiani e per aver trovato in una delle stanze del convento una doppietta. Il frate, in sua difesa, disse che gli serviva per difendersi dai lupi che infestavano il bosco, convincendoli. Il 23 marzo si present\u00f2 al convento Francesco Sargolini, che si confront\u00f2 con Damiani. Quella stessa sera, mentre era a Monastero, Francesco Sargolini venne prelevato dai partigiani di Decio Filipponi, venne interrogato, processato e fucilato per essere una spia. Prima di morire accus\u00f2 Damiani di essere un traditore. Il 9 maggio Sigismondo Damiani costretto ad allontanarsi dal convento, ritorn\u00f2 in compagnia del nipote Padre Quinto Damiani, ma venne prelevato e ucciso.\nI processi ai colpevoli.\nNel dopoguerra, nei processi penali che seguirono, furono messi sotto accusa gli eventi accaduti nella frazione di Passo San Ginesio, Pian di Pieca e San Liberato. I sospettati dei crimini furono le truppe ignote della SS e i partigiani di Piobbico. Quest'ultimi furono assolti per insufficienza di prove, ma in sede di Appello l'11 marzo 1954 la causa fu riaperta e le nuove testimonianze diedero conferma di colpevolezza a due degli imputati: Lucas Popovich, uno slavo cui sembra che i fascisti avessero ucciso i parenti in patria e il sardo Luigi Cuccui, evaso dalle carceri di Ancona. Dalle testimonianze rilasciate da vari partigiani, tutti i sospetti su padre Damiani parvero infondati, piuttosto venne sottolineata la sua collaborazione prestata in varie occasioni alla Resistenza italiana.\nDopoguerra.\nNel 1969 Arnaldo Forlani e Ciriaco De Mita stipularono un patto che avrebbe dovuto rinnovare la Democrazia Cristiana e portarli alla testa del partito. Il patto fu chiamato il \"Patto di San Ginesio\". Il convegno si realizz\u00f2 quando Forlani divenne segretario del partito e De Mita vicesegretario, per discutere del cambio di generazione (dalla seconda alla terza) e per la successione di Giuseppe Saragat. Nel 1972, dopo l'accordo e il via libera per il governo di Centro-destra di Giulio Andreotti, con il Congresso successivo, Forlani venne sostituito da Amintore Fanfani alla segreteria della DC, quindi la seconda generazione su quelli di San Ginesio vinsero. Con le vicende di tangentopoli, il rinnovamento della DC al quale dichiaravano di ispirarsi i giovani riuniti nel paese, fu imprevedibile.\nNel 1997 San Ginesio venne colpito dal terremoto di Umbria e Marche, subendo vari danni. Il terremoto colp\u00ec alcune opere architettoniche, tra cui la chiesa di Santa Maria in Vepretis, il palazzo Morichelli d'Altemps e il teatro Giacomo Leopardi.\nXXI secolo.\nDi questo periodo sono i numerosi riconoscimenti ottenuti dal comune: Bandiera arancione dal Touring Club Italiano dal 2002, borgo pi\u00f9 bello d'Italia, Bandiera gialla dall'Associazione campeggiatori turistici d'Italia e comune amico del turismo itinerante. Il 2 dicembre 2021 ha ricevuto il riconoscimento di \"miglior villaggio turistico 2021\" per l'Italia a Madrid dall\u2019Organizzazione mondiale del turismo delle Nazioni Unite (UNWTO).\nTerremoto del 2016 e 2017 e ricostruzione.\nA causa dello sciame sismico del 2016 e 2017, il paese e alcune delle sue rispettive frazioni furono profondamente danneggiati. Il livello della ricostruzione, datata al 29 ottobre 2018, risulta dello 0,5%. Con le scosse del 2016 circa 500 abitanti del paese furono soggetti a lasciare la propria abitazione a causa dell'inagibilit\u00e0 strutturale e gli edifici pubblici che subirono i danni maggiori furono le chiese, il teatro, il municipio e pi\u00f9 della met\u00e0 delle scuole presenti nel territorio (4 su 6). Fino alla consegna delle S.A.E. gli abitanti alloggiarono provvisoriamente nell'ostello comunale. Di seguito sono presenti i dettagli delle aree S.A.E. nel territorio:\nNei giorni successivi alle scosse della fine di ottobre del 2016, dopo aver sistemato gli sfollati, il Comune e l'amministrazione decisero di puntare sulla costruzione di un grande polo scolastico all'interno del centro storico, con fondi dello Stato e il progetto dell'Universit\u00e0 di Ancona. Il 24 agosto 2016, l'allora Presidente del Consiglio dei ministri Paolo Gentiloni intraprese una visita ai paesi della zona rossa, tra cui San Ginesio, accompagnato dal Presidente della Regione Marche Luca Ceriscioli, l'allora sindaco Mario Scagnetti, al commissario straordinario per la ricostruzione Vasco Errani e al capo della Protezione Civile Fabrizio Curcio.\nLa costruzione della scuola inizi\u00f2 con l'abbattimento di campi da tennis limitrofi alla vecchia scuola materna demolita. Nel gennaio del 2017, una delle prime ordinanze del governo Gentiloni previde che la scuola poteva sorgere solo in un terreno di propriet\u00e0 pubblica. Il 20 maggio 2017 l'allora vicepresidente del Parlamento europeo David Sassoli, accompagnato dal sindaco e dall'ex assessore regionale Angelo Sciapichetti, decide di fare tappa nel paese per vederne le condizioni. Il 31 maggio 2018 venne posata la prima pietra della scuola dall'allora Commissario straordinario di Governo alla ricostruzione delle aree colpite Paola De Micheli e Mario Scagnetti. Il polo venne concepito per ospitare l'Istituto di Istruzione Superiore Alberico Gentili (liceo linguistico e liceo delle scienze umane), l'IPSIA Renzo Frau (sezioni Arredo e forniture d'interni e Meccanica), la scuola materna, la scuola elementare, un auditorium e una palestra omologabile dal CONI.\nL'ex sindaco Scagnetti, in un'intervista a \"Cronache Maceratesi\" (testata giornalistica locale), pubblicata su YouTube il 24 agosto 2016 ha sottolineato la differenza di questo terremoto dagli eventi del 1997, affermando di essersi attivato subito nella prima mattinata con la Protezione Civile locale e altri volontari. In un'intervista de \"Il Messaggero\" del 30 ottobre 2016, giorno della scossa pi\u00f9 forte, Scagnetti ribad\u00ec di aver circa 600 sfollati e di avere il centro storico altamente lesionato, mentre in un'intervista di \"TV Centro Marche\", rifer\u00ec che San Ginesio, essendo unicamente centro storico, si trovava completamente in zona rossa.\nL'11 giugno del 2018 il Ministero dei Beni Culturali, prima favorevole, blocc\u00f2 i lavori al polo per una incompatibilit\u00e0 con una legge urbanistica del 1980. Il problema nacque dalla Sovrintendenza per i beni archeologici delle Marche, che presentava gi\u00e0 problematiche con il Comune nel 2017, quando quest'ultimo invi\u00f2 una Pec sul progetto del polo scolastico, senza ottenere risposta. La Sovrintendenza, prima di allora, non partecip\u00f2 mai agli appuntamenti per discutere del progetto. Tuttora il Comune non possiede l'edificio scolastico.\nNel 2019 vennero presentate 236 domande di inagibilit\u00e0, con i fabbricati danneggiati, 61 i cantieri aperti e tutte le chiese inagibili. Delle 350 domande di inagibilit\u00e0 strutturale privata (205 lievi e 145 gravi) presentate al Comune dal 2016, 170 sono state accolte e al 2020 risultano conclusi 100 cantieri. I contributi economici arrivati al Comune sono \u20ac. L'importo stimato totale per 10 chiese del Comune dell'arcidiocesi di Camerino-San Severino Marche ammonta a \u20ac. In questo anno il Comune \u00e8 stato scelto come \"comune capofila\" della ricostruzione. Nel corso del 2020 il Commissario straordinario alla ricostruzione nominato dal governo Conte II, Giovanni Legnini, in un'intervista all\"'ANSA\", ha detto di essere al lavoro per superare la situazione di stallo e di collaborare ad alcune ipotesi risolutive con l'amministrazione comunale e la Regione Marche.\nNel giugno 2021 \u00e8 partita l'ordinanza speciale per la ricostruzione del polo scolastico e dell'area sportiva precedentemente distrutta presso l'auditorium Sant'Agostino, con la partecipazione del presidente Acquaroli, Guido Castelli e il sub-commissario Gianluca Loffredo. Il progetto \u00e8 stato affidato all'Andrea Bocelli Foundation che, dal 2016, si \u00e8 occupata di ricostruire le scuole a Sarnano, Muccia e Camerino.\nNascita del \"Ginesio Fest\".\nIl Comune dal 2020 ha istituito per iniziativa del Comitato promotore e dal sindaco Giuliano Ciabocco un premio nazionale all\u2019arte dell\u2019attore (Premio San Ginesio) e alcuni giorni festivi di agosto sotto il nome di \"Ginesio Fest\". Il progetto, presieduto da Remo Girone, nasce per dare un segno di speranza dopo i danni del terremoto del 2016 e per superare l\u2019emergenza pandemica causata dalla COVID-19. Il premio \u00e8 conferito alla migliore attrice e al migliore attore selezionati da una giuria. Gi\u00e0 dal medioevo il Comune era solito dedicare al santo romano delle festivit\u00e0 nella sua ricorrenza dal XII secolo, ma con Andrea da Perugia si aggiunsero ulteriori giorni di festa."}
{"id": "9222098", "revid": "757396", "url": "https://it.wikipedia.org/wiki?curid=9222098", "title": "Maccabi Tel Aviv B.C. 2005-2006", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 2005-2006.\nStagione.\nLa stagione 2005-2006 del Maccabi Tel Aviv B.C. \u00e8 la 52\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 9 dicembre 2021\""}
{"id": "9222099", "revid": "1605525", "url": "https://it.wikipedia.org/wiki?curid=9222099", "title": "Gabriel de Lurieu", "text": "Biografia.\nNato a Parigi il 28 ottobre 1799 (7 brumaio, anno VIII), ebbe un fratello (Jules-Joseph-Gabriel Gonyn de Lurieu, 1792-1869), anch'egli drammaturgo, con il quale \u00e8 talora confuso.\nFiglio di un capitano dei Dragoni (proveniente da una famiglia della piccola nobilt\u00e0), accanto a una carriera amministrativa, persegue la scrittura teatrale. \u00c8 autore di numerose pi\u00e8ces teatrali e libretti di opere comiche, scritte in maggior parte in collaborazione, specialmente con Th\u00e9ophile Marion Dumersan, Francis baron d'Allarde, Armand d'Artois, Nicolas Brazier, Eug\u00e8ne Scribe, Bernard Lopez, \u00c9lie Sauvage, Alexis Wafflard, Ferdinand de Villeneuve, Michel Masson, Adolphe Charles Adam, Emmanuel Th\u00e9aulon.\n\u00c8 morto il 7 febbraio 1889. In occasione del suo decesso, Jules Pr\u00e9vel, giornalista di Le Figaro e librettista, ha scritto:"}
{"id": "9222101", "revid": "633110", "url": "https://it.wikipedia.org/wiki?curid=9222101", "title": "Momi", "text": "Il \u00e8 stato un cacciatorpediniere della Marina imperiale giapponese, ottava unit\u00e0 della classe Matsu. Fu varato nel giugno 1944 dal cantiere navale dell'arsenale di Yokosuka.\nAppartenente alla 52\u00aa Divisione, fu impegnato da ottobre in missioni di scorta a convogli di navi militari e, in dicembre, fu tra le unit\u00e0 assegnate alla difesa della portaerei , comunque affondata da un sommergibile statunitense. Dirottato nell'Indocina occupata, prese in carico una nave rifornimento con il gemello per accompagnarla a Manila; sulla rotta del ritorno, il 5 gennaio 1945, le unit\u00e0 incapparono in un sommergibile e poco dopo furono raggiunte da un gruppo aereo imbarcato americano, che distrusse il \"Momi\" con l'intero equipaggio.\nCaratteristiche.\nIl \"Momi\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Momi\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 1\u00ba febbraio 1944 e il varo avvenne il 16 giugno seguente; fu completato il 7 settembre o, secondo un'altra fonte, il 3 settembre. Il comando fu affidato al capitano di corvetta Tsuneo Yonei e l'unit\u00e0 fu immediatamente assegnata all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il \"Momi\" partecip\u00f2 tra il 25 ottobre e il 2 novembre con le navi sorelle e alla scorta delle due portaerei \"Ryuho\" e , le quali salparono da Sasebo per trasferire a K\u012brun rifornimenti e aeroplani: sia l'andata che il ritorno a Kure si svolsero senza incidenti. Il 20 novembre fu assegnato all'appena attivata 52\u00aa Divisione con i gemelli , \"Kuwa\", \"Sugi\" e che, tuttavia, risultava ancora alle dipendenze dell'11\u00aa Squadriglia per la preparazione degli esemplari recentemente completati. Il 17 dicembre salp\u00f2 da Kure con l\"Hinoki\" e lo \"Shigure\" per proteggere la nuova portaerei che, carica di truppe, mezzi, rifornimenti e munizioni, sarebbe dovuta arrivare a Manila: appena due giorni pi\u00f9 tardi il gruppo fu intercettato dal sommergibile , i cui siluri sventrarono la grande unit\u00e0 senza che i cacciatorpediniere riuscissero a proteggerla. Il \"Momi\" e lo \"Shigure\" trassero in salvo appena 146 superstiti e, con l\"Hinoki\", diressero per Takao che raggiunsero quello stesso 19 dicembre. Da l\u00ec ripresero la rotta per la capitale filippina il 22, toccata il 24 ma dove sostarono poche ore: il giorno di Natale salparono con rotta su Capo St. Jacques nell'Indocina occupata, dove gettarono le ancore il 28 e rimasero in attesa della nave rifornimento \"Ikutagawa Maru\". Le tre unit\u00e0 partirono il 31 dicembre e arrivarono il 4 gennaio 1945 a Manila, dove avvenne in fretta e furia lo scarico stante il costante pericolo di attacchi aerei statunitensi. Gi\u00e0 il giorno dopo, infatti, il \"Momi\" e le altre due navi erano in mare per tornare a Capo St. Jacques, ma si imbatterono nel sommergibile ; ne segu\u00ec un serrato scontro, l\"Hinoki\" incass\u00f2 un siluro e il battello fu momentaneamente costretto a ripiegare: a questo punto il capitano Yonei decise di accompagnare indietro il cacciatorpediniere danneggiato e l\"Ikutagawa Maru\" continu\u00f2 in solitaria la traversata, che si concluse nei giorni successivi. Il \"Momi\" e l\"Hinoki\", invece, furono investiti da uno stormo di apparecchi imbarcati della Task force 77.4.1, una componente della United States Seventh Fleet che operava al largo di Luzon in preparazione allo sbarco in forze sull'isola. Il \"Momi\" fu colpito in pieno da un siluro e salt\u00f2 in aria 28 miglia a ovest-sudovest di Manila (), provocando la morte dell'intero equipaggio.\nIl 10 marzo 1945 il \"Momi\" fu depennato dai registri della Marina imperiale."}
{"id": "9222103", "revid": "400694", "url": "https://it.wikipedia.org/wiki?curid=9222103", "title": "GEDI Digital S.r.l.", "text": ""}
{"id": "9222107", "revid": "1543377", "url": "https://it.wikipedia.org/wiki?curid=9222107", "title": "Keith Hunter Jesperson", "text": "Fu soprannominato \"Happy Face Killer\" perch\u00e9 disegnava faccine sorridenti sulle sue numerose lettere ai media e alle autorit\u00e0. Molte delle sue vittime erano prostitute e senzatetto che non avevano alcun legame con lui. Lo strangolamento era il metodo di omicidio preferito da Jesperson, lo stesso metodo che usava spesso per uccidere gli animali da bambino.\nDopo il ritrovamento del corpo della sua prima vittima, Taunja Bennett, l'attenzione dei media si spost\u00f2 su Laverne Pavlinac, una donna che confess\u00f2 falsamente di aver ucciso la Bennett con l'aiuto del suo fidanzato , John Sosnovske. Infastidito dal fatto che non ricevesse alcuna attenzione da parte dei media, Jesperson disegn\u00f2 una faccina sorridente sul muro di un bagno a centinaia di miglia dalla scena del crimine e scrisse una lettera anonima in cui confessava l'omicidio della Bennett, fornendo le prove. Vedendo che non ci fu nessuna reazione, inizi\u00f2 a scrivere lettere ai media e alle autorit\u00e0.\nL'ultima vittima di Jesperson fu quella che port\u00f2 alla sua cattura. Nonostante confess\u00f2 di aver ucciso almeno 185 persone, solo otto omicidi sono stati confermati. Jesperson \u00e8 stato condannato all'ergastolo senza possibilit\u00e0 di libert\u00e0 condizionata e sta scontando la pena nel Penitenziario statale dell'Oregon.\nPrimi anni di vita.\nKeith Hunter Jesperson \u00e8 nato il 6 aprile 1955 da Leslie (Les) e Gladys Jesperson a Chilliwack, British Columbia, Canada, il figlio nato tra due fratelli e due sorelle. Il padre di Jesperson era un alcolizzato prepotente e, secondo Jesperson, suo nonno paterno era incline alla violenza. Il padre di Jesperson ha negato di essere stato un genitore violento; tuttavia, durante le indagini per il suo libro sull'assassino, l'autore Jack Olsen fu in grado di confermare gran parte degli abusi dichiarati con altri membri della famiglia.\nTrattato come un emarginato dalla sua stessa famiglia e preso in giro da altri bambini per le sue grandi dimensioni in giovane et\u00e0, Jesperson era un bambino solitario che mostrava una propensione a torturare e uccidere animali. Dopo essersi trasferito a Selah, nello stato di Washington, Stati Uniti,ebbe problemi ad ambientarsi e a fare amicizia a causa delle sue grandi dimensioni. I suoi fratelli non lo aiutarono, invece lo soprannominarono \"Igor\" o \"Ig\", un nome che gli rimase per tutti gli anni della scuola. Per questo motivo, Jesperson era un bambino timido, contento di giocare da solo per la maggior parte del tempo. Spesso si metteva nei guai per essersi comportato male, a volte in modo violento, e veniva severamente punito dal padre. Ci\u00f2 includeva percosse (a volte con una cintura davanti ad altri) e, in un caso, ricevette una scossa elettrica.\nGi\u00e0 in tenera et\u00e0 \u2014 a soli cinque anni \u2014 Jesperson catturava e torturava gli animali. Gli piaceva guardare gli animali che si uccidevano a vicenda cos\u00ec come la sensazione che provava nel togliergli la vita. Questo continu\u00f2 man mano che cresceva. Jesperson catturava uccelli e cani e gatti randagi intorno al parcheggio per roulotte dove viveva con la sua famiglia, picchiando duramente gli animali e poi strangolandoli a morte, qualcosa per cui afferma suo padre fosse orgoglioso. Negli anni successivi, Jesperson raccont\u00f2 che pensava spesso a come sarebbe stato fare lo stesso con un umano.\nQuel desiderio si manifest\u00f2 in due tentati omicidi. Il primo avvenne quando Jesperson aveva circa 10 anni, quando era amico di un ragazzo di nome Martin. I due si mettevano spesso nei guai insieme, e Jesperson sosteneva di essere stato spesso punito molte volte per le cose che Martin aveva fatto e lui veniva incolpato. Ci\u00f2 port\u00f2 Jesperson ad attaccare violentemente Martin fino a quando suo padre non lo ha allontanato. In seguito afferm\u00f2 che la sua intenzione era quella di uccidere il ragazzo. Circa un anno dopo, Jesperson stava nuotando in un lago quando un altro ragazzo lo tenne sott'acqua finch\u00e9 non svenne. Qualche tempo dopo, in una piscina pubblica, Jesperson tent\u00f2 di affogare il ragazzo tenendogli la testa sott'acqua finch\u00e9 un bagnino non lo port\u00f2 via.\nJesperson rifer\u00ec di essere stato violentato all'et\u00e0 di 14 anni. Si diplom\u00f2 al liceo nel 1973, ma non frequent\u00f2 il college perch\u00e9 suo padre non credeva che potesse farcela. Sebbene Jesperson non avesse successo con le ragazze al liceo, non avendo mai nemmeno frequentato un ballo scolastico o il suo ballo di fine anno, inizi\u00f2 una relazione dopo il liceo. Nel 1975, quando aveva 20 anni, spos\u00f2 Rose Hucke e la coppia ebbe tre figli: due femmine e un maschio. Jesperson lavor\u00f2 come camionista per sostenere la famiglia.\nDiversi anni dopo, la Hucke inizi\u00f2 a sospettare che Jesperson avesse delle relazioni quando ricevette chiamate da delle sconosciute. La tensione nel matrimonio aument\u00f2 e dopo quattordici anni, mentre Jesperson era in viaggio, Hucke fece i bagagli per lei e per i suoi figli e and\u00f2 a 200 miglia di distanza per vivere con i suoi genitori a Spokane, Washington . La figlia maggiore, Melissa, aveva dieci anni. Jesperson continu\u00f2 a trascorrere del tempo con i suoi figli quando era in citt\u00e0. La coppia ha divorziato nel 1990.\nA 35 anni, alto 2,02 metri e con un peso di 110 kg, Jesperson inizi\u00f2 ad avere l'obiettivo di entrare nella Royal Canadian Mounted Police (RCMP), ma ebbe un infortunio mentre si allenava per tale scopo. Torn\u00f2 a fare il camionista dopo essersi trasferito a Cheney. Jesperson si rese presto conto che il suo lavoro gli permetteva di uccidere senza destare sospetti.\nI crimini.\nLa prima vittima conosciuta di Jesperson fu Taunja Bennett il 21 gennaio 1990, vicino a Portland, in Oregon. Si present\u00f2 llaa Bennett in un bar e la invit\u00f2 in una casa che stava per affittare. Dopo averci litigato, la strangol\u00f2 e si sbarazz\u00f2 del corpo.\nIl 30 agosto 1992, il corpo ancora non identificato di una donna che Jesperson aveva violentato e strangolato fu trovato vicino a Blythe, in California, negli Stati Uniti. Jesperson disse che la Jane Doe si chiamava Claudia. Un mese dopo, a Turlock, sempre in California, fu scoperto il corpo di Cynthia Lyn Rose. Jesperson afferma che la Rose era una prostituta che era entrata nel suo camion a un'area di sosta mentre dormiva. La sua quarta vittima fu un'altra prostituta, Laurie Ann Pentland di Salem, in Oregon, il cui corpo fu ritrovato nel novembre 1992. Secondo Jesperson, la Pentland tent\u00f2 di raddoppiare la tariffa le aveva proposto per fare sesso con lei. Minacci\u00f2 di chiamare la polizia e lui l'ha strangolata.\nJesperson uccise la successiva vittima nel giugno 1993 a Santa Nella, in California. Era una donna non identificata che lui asser\u00ec chiamarsi \"Carla\" o \"Cindy.\" La polizia inizialmente ritenne la causa della morte una overdose. Nel settembre 1994, un'altra Jane Doe fu ritrovata a Crestview, in Florida. Jesperson dichiar\u00f2 che il suo nome era Susanne.\nJesperson venne arrestato il 30 marzo 1995, per l'omicidio di Julie Winningham. Era stato interrogato dalla polizia una settimana prima, ma non avevano prove sufficienti per arrestarlo dopo che si era rifiutato di parlare. Nei giorni seguenti, Jesperson decise che sarebbe stato sicuramente arrestato e dopo due tentativi di suicidio confess\u00f2 sperando che ci\u00f2 avrebbe alleggerito la condanna. Mentre era in custodia, Jesperson inizi\u00f2 a rivelare i dettagli delle sue uccisioni e a fare affermazioni su molti altri, la maggior parte delle quali in seguito ritratt\u00f2. Pochi giorni prima del suo arresto, scrisse una lettera al fratello in cui confess\u00f2 di aver ucciso otto persone nel corso di cinque anni. Ci\u00f2 ha portato le agenzie di polizia di diversi stati a riaprire vecchi casi, molti dei quali risultarono essere possibili vittime di Jesperson.\nSebbene Jesperson a un certo punto avesse affermato di aver ucciso ben 185 vittime, solo le otto donne uccise a Washington, Oregon, California, Florida, Nebraska e Wyoming sono state confermate. Sta scontando tre ergastoli consecutivi presso il penitenziario statale dell'Oregon a Salem. Nel settembre 2009, Jesperson fu incriminato nella contea di Riverside, in California, con l'accusa di omicidio; ed \u00e8 stato estradato nel dicembre 2009. \u00c8 stato condannato per un altro omicidio e ha ricevuto una quarta condanna all'ergastolo nel gennaio 2010.\nLaverne Pavlinac.\nAll'inizio delle indagini sull'omicidio della Bennett, Laverne Pavlinac lesse le notizie che riguardavano la sua morte e la vide come un'opportunit\u00e0 per forzare la fine della relazione abusiva a lungo termine che aveva avuto con il suo fidanzato, John Sosnovske. Pavlinac organizz\u00f2 un incontro con gli investigatori e forn\u00ec una falsa confessione, usando i dettagli che aveva letto sul giornale per raccontare una storia dettagliata di come Sosnovske l'aveva costretta a violentare, uccidere e a sbarazzarsi del corpo della Bennett. Pavlinac e Sosnovske furono entrambi arrestati il 5 marzo 1990 ed entrambi furono condannati per l'omicidio l'8 febbraio 1991. Per evitare la possibilit\u00e0 di affrontare la pena di morte, Sosnovske non si oppose. Fu condannato all'ergastolo mentre la Pavliniac fu condannata a non meno di 10 anni, una sentenza pi\u00f9 alta di quanto si aspettasse. Pavlinac ha presto ammesso di aver inventato tutta la storia, ma le sue dichiarazioni furono ignorate.\nIl 7 gennaio 1996, pi\u00f9 di cinque anni dopo la condanna, Pavlinac e Sosnovske vennero rilasciati dal carcere dopo che Jesperson e il suo avvocato offrirono la sua confessione con prove convincenti della sua colpevolezza. Aveva fornito agli agenti di polizia la posizione della borsa della vittima. La borsa non era stata trovata sulla scena del crimine e la sua posizione era considerata un'informazione che solo l'assassino poteva sapere.\n\"Happy Face Killer\".\nDopo l'omicidio della Bennett, poich\u00e9 tutta l'attenzione era rivolta a Pavlinac e Sosnovske, Jesperson scrisse una confessione sul muro del bagno di un'area di sosta per camion e la firm\u00f2 con una faccina sorridente. Questo non port\u00f2 all'attenzione che desiderava, cos\u00ec scrisse lettere ai media e ai dipartimenti di polizia confessando i suoi omicidi, a partire da una lettera di sei pagine a \"The Oregonian\" in cui rivel\u00f2 i dettagli delle sue uccisioni. Jesperson firmava ogni lettera con una faccina sorridente . Ci\u00f2 port\u00f2 Phil Stanford, il giornalista che lavorava alla storia per \"The Oregonian\", a soprannominare Jesperson \"The Happy Face Killer\".\nLa figlia di Jesperson.\nNel novembre 2008, la figlia di Jesperson, Melissa G. Moore, apparve su \"Dr. Phil\" per parlare di suo padre. \u00c8 apparsa anche in \"The Oprah Winfrey Show\", nella serie della rete Lifetime Movies \"Monster in My Family\", e in uno speciale \"20/20\" su ABC.\nNel 2008, la Moore ha pubblicato un libro intitolato \"Shattered Silence: The Untold Story of a Serial Killer's Daughter\". La Moore racconta di aver vissuto con Jesperson fino al divorzio dei suoi genitori nel 1990, e di aver notato come suo padre fosse diverso quando lei era alle elementari. La loro casa confinava con un meleto e Jesperson uccideva gatti randagi e roditori che vagavano nelle vicinanze. Un giorno vide, inorridita, il padre appendere i gattini randagi allo stendibiancheria della famiglia. Corse a prendere sua madre e, quando tornarono, i gattini giacevano a terra morti. Guardava ridendo i gattini che si aggrappavano l'un l'altro per scappare, poi li uccideva.\nScrisse un articolo riguardante il padre per la BBC nel novembre 2014.\nNel marzo 2018, \u00e8 apparsa in un episodio, intitolato \"Metti su una faccia felice\"(\"Put on a happy face\"), della serie poliziesca Investigation Discovery \", Evil Lives Here\".\n\u00c8 stata inoltre corrispondente per il Crime Watch Daily.\nNel settembre 2018, la rete di podcast HowStuffWorks ha iniziato a pubblicare uno show chiamato \"Happy Face\" con interviste a Melissa sulla sua infanzia e suo padre. La serie ha avuto 12 episodi.\nNel giugno 2021, \u00e8 apparso un trailer su iTunes per un nuovo podcast sul crimine chiamato \"Life After Happy Face\", che sar\u00e0 condotto da Melissa Moore e dalla criminologa forense Dr. Laura Pettler"}
{"id": "9222120", "revid": "594360", "url": "https://it.wikipedia.org/wiki?curid=9222120", "title": "Park Subin", "text": ""}
{"id": "9222122", "revid": "400694", "url": "https://it.wikipedia.org/wiki?curid=9222122", "title": "Franco Anselmi", "text": ""}
{"id": "9222123", "revid": "84184", "url": "https://it.wikipedia.org/wiki?curid=9222123", "title": "Borga", "text": ""}
{"id": "9222124", "revid": "76963", "url": "https://it.wikipedia.org/wiki?curid=9222124", "title": "Donnina Porro", "text": "Biografia.\nDonnina de Porri chiamata \"la Porrina\", era figlia del giureconsulto milanese Leone Porro dei conti di Brianza e dei marchesi di Trebbia.\nFu probabilmente moglie di Bernab\u00f2 Visconti, signore di Milano, forse sposata dopo la morte prima consorte Regina della Scala avvenuta nel 1384.\nFu tra le donne favorite di Bernab\u00f2, che nel suo testamento del 1379 concedesse a Donnina e alla madre di lei l'usufrutto dei beni di Niguarda e l\u2019eredit\u00e0 dei figli venne contestata dal successore Gian Galeazzo Visconti, ma riconosciuta pi\u00f9 tardi dall\u2019ultimo Visconti, Filippo Maria. \nDopo la cattura di Bernab\u00f2 per ordine di Gian Galeazzo Visconti nel 1385, Donnina segu\u00ec Bernab\u00f2 in prigione nel castello di Trezzo, dove lui mor\u00ec avvelenato il 19 dicembre 1385, ma di lei non si ebbero pi\u00f9 notizie.\nDiscendenza.\nDonnina ebbe da Bernab\u00f2:"}
{"id": "9222126", "revid": "125731389", "url": "https://it.wikipedia.org/wiki?curid=9222126", "title": "Xochitl Gomez", "text": "Biografia.\nNata in Canada e cresciuta a Los Angeles da genitori di origine messicana, Xochitl Gomez ha iniziato a recitare all'et\u00e0 di 5 anni in musical locali. Prima di apparire ne \"Il club delle babysitter\", Gomez \u00e8 apparsa nelle serie televisive \"Gentefied\", \"A casa di Raven\" e \"You're the Worst\". Nel 2020 ha vinto uno Young Artist Award come miglior attrice non protagonista per il film del 2019, \"Shadow Wolves\". Nel marzo 2021, Netflix ha rivisto il ruolo di Dawn Schafer nella stagione 2 de \"Il club delle babysitter\", affidandolo a Kyndra Sanchez, a causa di conflitti di programmazione con le riprese di \"Doctor Strange nel Multiverso della Follia\", dove interpreter\u00e0 America Chavez.\nAttivismo.\nXochitl Gomez ha marciato a sostegno del movimento Black Lives Matter e alla Women's March del 2017."}
{"id": "9222127", "revid": "125600213", "url": "https://it.wikipedia.org/wiki?curid=9222127", "title": "Manuela d'\u00c1vila", "text": "Biografia.\nOrigini.\nManuela d'\u00c1vila \u00e8 nata a Porto Alegre nel 1981, figlia della giudice Ana L\u00facia Pinto Vieira e dell'ingegnere e professore all'Universit\u00e0 Federale di Pelotas, Alfredo Lu\u00eds Mendes D'\u00c1vila; ha quattro fratelli: Luciana, Carolina, Mariana e Fernando. Per via del lavoro della madre, durante la sua infanzia la sua famiglia ha traslocato varie volte. Durante questo periodo vissero a Est\u00e2ncia Velha, S\u00e3o Louren\u00e7o do Sul, Pedro Os\u00f3rio e Rio Grande, tornando a Porto Alegre solo a quattordici anni.\nFormazione.\nSi \u00e8 laureata in giornalismo presso la Pontif\u00edcia Universidade Cat\u00f3lica do Rio Grande do Sul. Ha iniziato a fare politica nel movimento studentesco nel 1999 e nello stesso anno \u00e8 entrata nell'Uni\u00e3o da Juventude Socialista (UJS), sezione giovanile del Partito Comunista del Brasile, al quale ha aderito nel 2001. Dal 2001 al 2003 ha fatto parte della direzione nazionale dell'UJS e della vicepresidenza sud dell'Unione Nazionale degli Studenti (UNE).\nPolitica.\nL'11 settembre 2018, con la decisione della Corte Superiore Elettorale di respingere la candidatura di Lula, il PT ha ufficializzato la candidatura di Fernando Haddad alla presidenza e Manuela d'\u00c1vila alla vicepresidenza per le elezioni generali di quell'anno, vinte poi dall'avversario Jair Bolsonaro. In questo periodo, Manuela \u00e8 stata oggetto di molte fake news.\nVita privata.\n\u00c8 sposata con il cantante Duca Leindecker, leader del gruppo Cidad\u00e3o Quem. La loro prima figlia \u00e8 nata il 27 agosto 2015 e si chiama Laura."}
{"id": "9222130", "revid": "633110", "url": "https://it.wikipedia.org/wiki?curid=9222130", "title": "Sugi", "text": "Il \u00e8 stato un cacciatorpediniere della Marina imperiale giapponese, nona unit\u00e0 della classe Matsu. Fu varato nel luglio 1944 dal cantiere navale della ditta Fujinagata a Osaka.\nAppartenente alla 52\u00aa Divisione, fece una fugace apparizione alla battaglia del Golfo di Leyte, dopodich\u00e9 fu impegnato in svariate missioni di scorta e vigilanza al traffico navale nel Mar Cinese Meridionale e tra le Filippine, ove partecip\u00f2 a uno degli ultimi invii di rinforzi all'all'isola di Leyte; dopo aver preso parte all'improvviso bombardamento delle teste di ponte statunitensi sull'isola di Mindoro, all'inizio del 1945 fu inviato a Formosa e qui danneggiato durante un bombardamento aereo. Riguadagn\u00f2 i porti giapponesi a febbraio e, riparato, rimase nelle acque interne nipponiche sino alla conclusione della seconda guerra mondiale. Fu ceduto alla Repubblica nazionalista cinese nel 1947, la quale lo cannibalizz\u00f2 fino al 1954, quando fu avviato alla demolizione.\nCaratteristiche.\nIl \"Sugi\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nCostruzione.\nIl cacciatorpediniere \"Sugi\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale della ditta Fujinagata, a Osaka, il 25 febbraio 1944 e il varo avvenne il 3 luglio seguente; fu completato il 25 agosto e il comando fu affidato al tenente di vascello Toshitaka Kikuchi. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nCon la Marina imperiale.\nConclusi la messa a punto e la preparazione, il \"Sugi\" fu assegnato provvisoriamente alla 43\u00aa Divisione che comprendeva le navi sorelle \"Kiri\", \"Kuwa\" e ; lo raggiunsero a \u014cita il 18 ottobre in preparazione alla partenza con la 3\u00aa Flotta, che avvenne due giorni dopo: i quattro cacciatorpediniere aprirono la strada nel Canale di Bungo alle portaerei della squadra, diretta verso le Filippine per partecipare alla battaglia del Golfo di Leyte; nel corso del viaggio essi dovettero essere riforniti, dato che non avevano ampia autonomia. Il \"Kiri\" e il \"Sugi\" ebbero solo una partecipazione marginale allo scontro, limitandosi a recuperare i piloti del gruppo imbarcato della \"Zuikaku\" che erano caduti in mare con i propri apparecchi; rimasero cos\u00ec abbastanza isolati dal resto della squadra e le si riunirono solo nel corso del ripiegamento all'isola di Okinawa e quindi in Giappone.\nIl 9 novembre la 43\u00aa Divisione al completo, il cacciatorpediniere \"Shimotsuki\" e l'incrociatore leggero \"Isuzu\" scortarono le navi da battaglia e da Sasebo alla base di Mako; questa formazione salp\u00f2 alla volta di Manila, carica di equipaggiamenti, materiali e scorte, ma la sera del 13 novembre l'alto comando la dirott\u00f2 nella zona fittamente ricoperta di isole a ovest di Palawan, dopo aver appreso dei ripetuti attacchi sul porto dei gruppi imbarcati statunitensi. Qui rimasero le corazzate e alcuni cacciatorpediniere in attesa di navi da trasporto veloci, mentre l\"Isuzu\" con il \"Kuwa\", il \"Momo\" e il \"Sugi\" mettevano nuovamente la prua sulla citt\u00e0 filippina, dove le unit\u00e0 si liberarono dei propri carichi il 17. Nel frattempo il \"Sugi\" era stato ufficialmente inserito nell'organico dell'appena attivata 52\u00aa Divisione con i gemelli , , \"Kuwa\" e \"Momi\": il reparto fu trasferito, cinque giorni dopo, alle dipendenze della 31\u00aa Squadriglia di scorta, parte della 5\u00aa Flotta impegnata sul fronte delle Filippine. Il \"Sugi\" oper\u00f2 slegato dalla divisione d'appartenenza tra il 19 novembre e il 2 dicembre in una serie di pattugliamenti che lo portarono fino a Brunei e Miri, per poi tornare nel porto filippino attraverso le isole Spratly. Tre giorni dopo part\u00ec con la scorta del convoglio numero 8 dell'operazione TA, l'invio di sostanziosi rinforzi alla 35\u00aa Armata che, su Leyte, stava contrastando l'avanzata statunitense. Avvenuto lo sbarco di truppe e materiali a Ormoc, il convoglio prese la via del ritorno e il 7 sub\u00ec un attacco aereo; il \"Sugi\" fu mitragliato svariate volte e, pur senza lamentare alcun serio danno, ebbe trentadue morti tra l'equipaggio. Sfuggito sempre con pochi danni a una massiccia incursione statunitense sulla rada di Manila (14 dicembre), pot\u00e9 salpare il giorno successivo con rotta per la baia di Cam Ranh, dove si stavano raccogliendo parte delle navi sfuggite alla battaglia del Golfo di Leyte. Il 24 fu aggregato con il \"Kashi\" alla 2\u00aa Squadriglia del contrammiraglio Masatomi Kimura che, il 27, arriv\u00f2 al largo di Mindoro e cannoneggi\u00f2 le teste di ponte americane sull'isola prima di rientrare a Cam Ranh il 29. Il \"Sugi\" e il \"Kashi\" ripresero il mare il 1\u00ba gennaio 1945 e arrivarono il 7 a Takao nella colonia di Formosa, nelle cui acque operarono fino al 21 gennaio, quando rimasero coinvolti in un attacco aeronavale sulla citt\u00e0: entrambi furono colpiti e, perci\u00f2, subito spediti a Hong Kong, dove ricevettero sommari interventi. Il 28 si spostarono a Shanghai per prendere posto nella scorta a un convoglio che, il 2 febbraio, lev\u00f2 le ancore e fece rotta per Kitaky\u016bsh\u016b; raggiunta la meta il 7 senza ostacoli, il \"Sugi\" e il \"Kashi\" proseguirono fino a Sasebo dove si ormeggiarono per riparazioni complete. Durante i lavori fu potenziata la dotazione antisommergibile con sessanta bombe di profondit\u00e0.\nIntanto, il 5 febbraio, la 31\u00aa Squadriglia di scorta e le divisioni dipendenti erano passate agli ordini diretti della Flotta Combinata, stante lo scioglimento della 5\u00aa Flotta; il 15 marzo il \"Sugi\" e i gregari furono riassegnati alla depauperata 2\u00aa Flotta ma, a causa delle gravi perdite cagionate dall'operazione Ten-Go, essa fu disattivata il 20 aprile e la squadriglia torn\u00f2 cos\u00ec agli ordini della Flotta Combinata. Sin dal 13 marzo stanziato a Kure, per il resto delle ostilit\u00e0 il \"Sugi\" vide le proprie operazioni confinate al Mare interno di Seto, oltretutto ostacolate dalla scarsit\u00e0 di carburante. Alla fine di agosto, dopo la capitolazione dell'Impero giapponese, fu ceduto dall'equipaggio alle autorit\u00e0 d'occupazione statunitensi che provvidero a rimuovere ogni arma e attrezzatura militare; il 5 ottobre successivo fu depennato dai registri della Marina imperiale.\nCon la Marina cinese.\nIl \"Sugi\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione.\nNel frattempo le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la seconda riunione, del 17 luglio 1947, il \"Sugi\" fu assegnato alla Repubblica nazionalista cinese in conto di riparazione di guerra. La cessione divenne effettiva il 31 dello stesso mese e la nave fu indirizzata con un equipaggio misto a Shanghai, da dove i giapponesi furono riportati in patria. La Cina si trovava per\u00f2 in una grave situazione interna tra le distruzioni patite in dodici anni di guerra contro Tokyo, milioni di morti e il riaccendersi violento della guerra civile; perci\u00f2 fu decisamente difficile rimettere in piena efficienza le ex unit\u00e0 giapponesi. Il \"Sugi\", ribattezzato \"Hui Yang\", non rientr\u00f2 in servizio e nel 1949 fu trainato a Formosa poco prima che Shanghai cadesse nelle mani dell'Esercito Popolare di Liberazione. Usato da allora solo come fonte di parti di ricambio per il cacciatorpediniere \"Hatsuume\", fu radiato d'ufficio l'11 novembre 1954 e subito avviato alla demolizione."}
{"id": "9222131", "revid": "1442080", "url": "https://it.wikipedia.org/wiki?curid=9222131", "title": "Yamaha SRX", "text": "La Yamaha SRX \u00e8 una motocicletta prodotta dalla casa motociclistica giapponese Yamaha dal 1985 al 1997.\nProfilo e contesto.\nNel tentativo di ripetere il successo della SR 500, la Yamaha cre\u00f2 la SRX, utilizzando un motore pi\u00f9 moderno derivato dall'XT 600. Pur essendo un monocilindrico con un solo albero a camme in testa raffreddato ad aria, il nuovo motore dalla cilindrata di 608 cm\u00b3 presentava una testata a quattro valvole, un carburatore doppio corpo, un contralbero di equilibratura e altre migliorie tecniche. Il telaio era in acciaio mentre i cerchi in lega; il sistema frenante era costituito da un doppio disco al anteriore e un disco singolo al posteriore.\nNegli Stati Uniti, la SRX fu venduta ufficialmente solo nel 1986; in Germania le vendite sono proseguite fino al 1990; mentre in Giappone \u00e8 stato prodotto fino al 1997.\nIn Giappone la SRX veniva venduta con una cilindrata ridotta a 400 cm\u00b3 per motivi fiscali. Inoltre era dotato di un radiatore dell'olio. Nel 1988 venne introdotto il modello \"2NX\", che presentava una ruota anteriore da 17 pollici e un disco freno singolo da 320 mm. Sul mercato giapponese c'era anche una versione pi\u00f9 piccola denominata \"SRX 250\" che differiva leggermente per la presenza di un cupolino e del avviamento elettrico."}
{"id": "9222132", "revid": "72396", "url": "https://it.wikipedia.org/wiki?curid=9222132", "title": "Cornwall Terrace", "text": "Cornwall Terrace (noto anche come 1-21 Cornwall Terrace) \u00e8 un complesso di edifici classificati di Grado I di ville a schiera affiancate che si affacciano su Regent's Park nella City of Westminster a Londra. Si trova all'angolo sud-ovest del parco, vicino a Baker Street, tra York Terrace e Clarence Terrace, all'interno dello sviluppo del parco della Crown Estate. Cornwall Terrace faceva parte dello schema del principe reggente, in seguito re Giorgio IV, per sviluppare grandi abitazioni a Regent's Park..\nStoria.\nCornwall Terrace fu uno dei primi edifici costruiti a Regency Park, e la prima serie di case a schiera completata del parco. Fu costruita, tra il 1821 e il 1823, dal promotore immobiliare James Burton, su progetto greco-romano di Decimus Burton e Sir John Nash. Dopo la seconda guerra mondiale il complesso \u00e8 stato ristrutturato ed \u00e8 stato classificato come edificio di I grado il 9 gennaio 1970.\nNel gennaio 1975, alcuni gruppi hippie si trasferirono e occuparono l'intero complesso. La \"Divine Light Mission\" ha aperto un negozio di alimenti naturali. Pi\u00f9 tardi, nel 1975, dopo che gli occupanti furono sfrattati, divenne la sede della \"British Land\", una grande societ\u00e0 di sviluppo immobiliare.\nNegli anni 2000, gran parte del complesso \u00e8 stato ristrutturato da Oakmayne Developers, che ha trasformato 18 delle case in 8 residenze di lusso. La ristrutturazione deglle otto unit\u00e0 immobiliari \u00e8 stata supervisionata da English Heritage e dalla Crown Estate. Ad ogni casa \u00e8 stato dato il nome di un personaggio illustre legato al sito.\nArchitettura.\nLe caratteristiche architettoniche conferiscono all'edificio un aspetto regale. Il piano terra \u00e8 in bugnato, mentre i piani principali sono in ordine corinzio. Il blocco originariamente era costituito da 19 case, con le n. 20 e 21 costruite in seguito a partire dal padiglione sud. Il progetto originario prevedeva tre piani principali, un piano attico, padiglioni, mansarde e seminterrati, oltre a portici poco profondi, portali quadrangolari, architravi poco profonde, cornici del primo piano, parapetti balaustrati, quinte con finestre alla veneziana, balconi e ringhiere in ghisa. C'erano aste scanalate, capitelli ben proporzionati e una trabeazione, al n. 1, adornata con un arco a cariatide."}
{"id": "9222133", "revid": "367445", "url": "https://it.wikipedia.org/wiki?curid=9222133", "title": "Dionisia Garc\u00eda", "text": "Si \u00e8 laureata in Filologia Romanza all\u2019Universit\u00e0 di Murcia, citt\u00e0 in cui risiede stabilmente da oltre trenta anni. Nel suo percorso letterario ampio spazio \u00e8 dedicato alla narrativa e, soprattutto, alla poesia. Nel 2000 l\u2019Universit\u00e0 di Murcia ha instituito un premio di poesia a suo nome. Nel 2021 \u00e8 stata nominata \"Figlia Prediletta\" di Fuente-Alamo, suo paese natale, e \u201cFiglia Adottiva\u201d della citt\u00e0 di Murcia. Dionisia Garc\u00eda \u00e8 inoltre membro della Real Academia de Bellas Artes di San Telmo.\nBiografia.\nDionisia Garc\u00eda nasce a Fuente-\u00c1lamo, un comune spagnolo situato nella provincia di Albacete, nella comunit\u00e0 autonoma di Castiglia-La Mancia, il 20 marzo 1929. Figlia di Lu\u00eds Garc\u00eda, un piccolo commerciante e di Leoncia S\u00e1nchez, che muore quando la piccola Dionisia non ha che due anni. Il padre Lu\u00eds si sposa successivamente con Isabel Piqueras T\u00e1rragas, che viene considerata dall'autrice stessa come una seconda madre.Dionisia Garc\u00eda studia a Fuente-\u00c1lamo fino ai 10 anni, per poi proseguire gli studi prima ad Albacete poi a Murcia, dove conosce il marito Salvador Montesinos, dal quale avr\u00e0 quattro figli: Salvador, Concha, Luisa e Pablo.\nProduzione letteraria.\nLa carriera letteraria di Dionisia Garc\u00eda si apre in et\u00e0 adulta, a met\u00e0 degli anni 70, tuttavia le sue opere vengono subito apprezzate.\nL\u2019attivit\u00e0 si inaugura con il primo libro di poesie \"El vaho en los espejos\" (1976), seguito da \"Ant\u00edfonas\" (1978). Entrambi presentano una riflessione sulla natura della vita e sull\u2019importanza della parola poetica. Dionisia Garc\u00eda non si limita soltanto all\u2019attivit\u00e0 poetica, diventando condirettrice della rivista di poesia spagnola \"Tr\u00e1nsito\" e di Begar Ediciones, dove si pubblicano libri di Mar\u00eda Zambrano, Jorge Guill\u00e9n, Jos\u00e9 \u00c1ngel Valente, Jaime Siles, Jos\u00e9 Mar\u00eda \u00c1lvarez e Juan Gil-Albert.\nDurante gli anni 80 continua a scrivere poesia e pubblica \"Mnemosina\" (1981), i cui temi principali sono la memoria e lo scorrere del tempo. L\u2019anno successivo pubblica \"Voz Perpetua\" (1982), dedicato alla morte del padre, \"Interludio\" (1987) e \"Diario Abierto\" (1986). A met\u00e0 degli anni 80 inaugura la stagione della prosa con la pubblicazione del libro di racconti brevi \"Antiguo y Mate\" (1985).\nAgli anni 90 appartengono i libri di poesia \"Las palabras lo saben\" (1993) e \"Lugares de paso\" (1999), oltre a quelli in prosa \"Imaginaciones y Olvidos\" e \"Ideario de Oto\u00f1o\". In quest\u2019ultimo l\u2019autrice, attraverso aforismi, rivela un mondo intimo e personale.\nDionisia Garc\u00eda si dedica inoltre alla realizzazione di un saggio sulla vita e opere della poetessa Murciana Emma Egea, dal titolo \"Larga vida (Vida y obras de Emma Egea)\", del 1995. Nello stesso anno la casa editrice \"Brocal\" riunisce le opere poetiche di Dionisia Garc\u00eda nella raccolta \"Tiempos del Cantar\".\nLa raccolta di poesie \"Aun a Oscuras\" esce dalla Spagna e compare in edizione bilingue nella collezione italiana \"I quaderni della Valle, Levante Editori, Bari, 2001,\" con il titolo \"Anche se al Buio\". La traduzione dallo spagnolo all\u2019italiano \u00e8 realizzata da , ispanista, poeta e traduttore, conosciuto in Spagna per il suo impegno nel diffondere le opere degli autori spagnoli classici e moderni in Italia e quelle italiane in terra spagnola. La collezione di poesie porta il titolo della sesta delle 20 liriche che la compongono. Negli ultimi due versi della poesia si legge:\n\"Porque al final vences T\u00fa, y aun a oscuras,\"\n\"Acompa\u00f1a tu ausencia\".\nAll\u2019inizio del libro, l\u2019autrice cita un pensiero di Simone Weil: \u201dLa mente deve essere vuota, in attesa, non deve cercare alcunch\u00e9, ma essere pronta ad accogliere nella sua nuda verit\u00e0 l\u2019oggetto che sta per penetrarvi.\u201d\n\"L\u2019albero (El \u00c1rbol)\" \u00e8 il secondo libro che Emilio Coco traduce in italiano sei anni dopo. Compare in edizione bilingue spagnolo-italiano, pubblicato dalla casa editrice \"Levante editori\" di Bari. Dionisia Garc\u00eda dedica le poesie che lo compongono ai figli. Il titolo si riferisce all\u2019albero genealogico, i cui rami crescono e si fortificano con il tempo mentre generazioni diverse si ritrovano a condividere un\u2019esistenza comune.\nNel 2004 la casa editrice Renacimiento di Sevilla pubblica \"Voces detenidas (Aforismos)\", in cui la poetessa si mette alla prova con il genere letterario dell\u2019aforisma."}
{"id": "9222137", "revid": "2133646", "url": "https://it.wikipedia.org/wiki?curid=9222137", "title": "Pallamano Oderzo", "text": ""}
{"id": "9222139", "revid": "633110", "url": "https://it.wikipedia.org/wiki?curid=9222139", "title": "Hinoki (cacciatorpediniere)", "text": "L' \u00e8 stato un cacciatorpediniere della Marina imperiale giapponese, decima unit\u00e0 della classe Matsu. Fu varato nel luglio 1944 dal cantiere navale di Yokosuka.\nAppartenente alla 52\u00aa Divisione, fu impegnato da ottobre in missioni di scorta a convogli di navi militari e, in dicembre, fu tra le unit\u00e0 assegnate alla difesa della portaerei , comunque affondata da un sommergibile statunitense. Dirottato nell'Indocina occupata, prese in carico una nave rifornimento con il gemello \"Momi\" per accompagnarla a Manila; sulla rotta del ritorno, il 4 gennaio 1945, le unit\u00e0 incapparono in un sommergibile e poco dopo furono raggiunte da un gruppo aereo imbarcato americano, che distrusse il \"Momi\". L\"Hinoki\", malridotto, tent\u00f2 ugualmente di raggiungere un porto sicuro ma il 7 fu intercettato da tre cacciatorpediniere statunitensi a ovest di Manila, che lo finirono rapidamente.\nCaratteristiche.\nL\"Hinoki\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Hinoki\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 4 marzo 1944 e il varo avvenne il 4 luglio seguente; fu completato il 30 settembre e il comando fu affidato al capitano di corvetta Osamu Yamaguchi. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, l\"Hinoki\" e i cacciatorpediniere della stessa classe e parteciparono, tra il 25 ottobre e il 2 novembre, alla scorta delle due portaerei \"Ryuho\" e , le quali salparono da Sasebo per trasferire a K\u012brun rifornimenti e aeroplani: sia l'andata che il ritorno a Kure si svolsero senza incidenti. Il 15 novembre la nave fu ufficialmente riassegnata alla nuova 52\u00aa Divisione, alle dipendenze dell'11\u00aa Squadriglia e composta inoltre dal \"Kuwa\", dal \"Momi\", dal e dal \"Sugi\": il comandante del reparto, capitano di vascello J\u016bichi Iwagami, selezion\u00f2 l\"Hinoki\" come propria nave ammiraglia. Cinque giorni pi\u00f9 tardi la divisione transit\u00f2 ai diretti ordini della 31\u00aa Squadriglia di scorta, parte della 5\u00aa Flotta schierata sul fronte delle Filippine.\nPer circa un mese il servizio dell'unit\u00e0 non \u00e8 noto. Il 17 dicembre l\"Hinoki\" salp\u00f2 da Kure con il \"Momi\" e lo \"Shigure\" per proteggere la nuova portaerei che, carica di truppe, mezzi, rifornimenti e munizioni, sarebbe dovuta arrivare a Manila: appena due giorni pi\u00f9 tardi il gruppo fu intercettato dal sommergibile , i cui siluri sventrarono la grande unit\u00e0 senza che i cacciatorpediniere riuscissero a proteggerla. Il \"Momi\" e lo \"Shigure\" trassero in salvo appena 146 superstiti mentre la nave ammiraglia dette la caccia al battello avversario, riuscendo solamente a danneggiarlo; dopodich\u00e9 condusse le altre due navi a Takao, raggiunta il giorno stesso. Da l\u00ec l\"Hinoki\" e il \"Momi\" ripresero la rotta per la capitale filippina il 22 e la raggiunsero due gioni pi\u00f9 tardi, ma vi sostarono solo poche ore: il giorno di Natale salparono con rotta su Capo St. Jacques nell'Indocina occupata, dove gettarono le ancore il 28 e rimasero in attesa della nave rifornimento \"Ikutagawa Maru\". Le tre unit\u00e0 partirono il 31 dicembre e arrivarono il 4 gennaio 1945 a Manila, dove avvenne in fretta e furia lo scarico stante il costante pericolo di attacchi aerei statunitensi. Gi\u00e0 il giorno dopo, infatti, l\"Hinoki\" e le altre due navi erano in mare per tornare a Capo St. Jacques, ma si imbatterono nel sommergibile ; ne segu\u00ec un serrato scontro, l\"Hinoki\" incass\u00f2 un siluro e il battello fu momentaneamente costretto a ripiegare: a questo punto il capitano Iwagami dispose che il mercantile proseguisse da solo il viaggio (alla fine completato con successo) e decise di tornare a Manila forse per riparazioni, accompagnato dal \"Momi\". Poche ore dopo i due cacciatorpediniere furono investiti da uno stormo di apparecchi imbarcati della Task force 77.4.1, una componente della United States Seventh Fleet che operava al largo di Luzon in preparazione allo sbarco in forze sull'isola. Entrambi furono raggiunti da un siluro ma, mentre il \"Momi\" fu annientato da una grande esplosione, l\"Hinoki\" assorb\u00ec il colpo e, dopo aver rimesso in funzione le macchine, si ormeggi\u00f2 in porto di sera, con ventuno morti e quarantacinque feriti a bordo. I capitani Iwagami e Yamaguchi non rimasero per\u00f2 a Manila, ormai frequentemente attaccata dall'aeronautica americana, e gi\u00e0 il 7 gennaio ripartirono per raggiungere l'Indocina; a ovest dell'ingresso della rada di Manila (), per\u00f2, s'imbatterono nei cacciatorpediniere , , e . Per il malconcio \"Hinoki\" lo scontro fu rapido e brutale, venendo distrutto da una serie di salve d'artiglieria: ridotto a un relitto in fiamme, col\u00f2 a picco con tutto l'equipaggio e il capitano Iwagami.\nIl 10 aprile 1945 l\"Hinoki\" fu depennato dai registri della Marina imperiale."}
{"id": "9222144", "revid": "757396", "url": "https://it.wikipedia.org/wiki?curid=9222144", "title": "Fortitudo Pallacanestro Bologna 2003-2004", "text": "Questa voce raccoglie le informazioni riguardanti la Fortitudo Pallacanestro Bologna nelle competizioni ufficiali della stagione 2003-2004.\nStagione.\nLa stagione 2003-2004 della Fortitudo Pallacanestro Bologna sponsorizzata Skipper, \u00e8 la 30\u00aa nel massimo campionato italiano di pallacanestro, la Serie A.\nRoster.\n\"Aggiornato al 9 dicembre 2021.\""}
{"id": "9222150", "revid": "404449", "url": "https://it.wikipedia.org/wiki?curid=9222150", "title": "La meglio giovent\u00f9 (singolo)", "text": "La meglio giovent\u00f9 \u00e8 un singolo della cantante italiana Margherita Vicario, pubblicato il 9 dicembre 2021 dall'etichetta Island Records.\nVideo musicale.\nIl videoclip del brano, diretto da Francesco Coppola, \u00e8 stato pubblicato il 14 dicembre 2021 sul canale YouTube della cantante."}
{"id": "9222153", "revid": "190578", "url": "https://it.wikipedia.org/wiki?curid=9222153", "title": "Manuela Pinto Vieira d'\u00c1vila", "text": ""}
{"id": "9222178", "revid": "6923", "url": "https://it.wikipedia.org/wiki?curid=9222178", "title": "Clarence Terrace", "text": "Clarence Terrace si affaccia su Regent's Park a Marylebone, City of Westminster a Londra. Questo complesso di edifici \u00e8 il pi\u00f9 piccolo del parco ed \u00e8 classificato edificio Grade I.\nArchitettura.\nQuesta fila di case a schiera prende il nome da Guglielmo IV. Fu costruita da James Burton, su progetto di Decimus Burton. \u00c8 costituita da tre sezioni, una centrale e due ali, di ordine corinzio, collegate da due colonnati di ordine ionico. Il prospetto \u00e8 suddiviso in tre piani; un ingresso bugnato, che funge da basamento agli altri e due in ordine corinzio che abbelliscono il salotto e il piano notte. C'\u00e8 anche una trabeazione ben proporzionata."}
{"id": "9222188", "revid": "844563", "url": "https://it.wikipedia.org/wiki?curid=9222188", "title": "Hrvatski nogometni kup 2021-2022 (qualificazioni)", "text": ""}
{"id": "9222191", "revid": "547034", "url": "https://it.wikipedia.org/wiki?curid=9222191", "title": "Scarpaccia", "text": "La scarpaccia \u00e8 un piatto tradizionale diffuso in provincia di Lucca. Ne esistono numerose varianti, di cui le principali sono la scarpaccia viareggina, dolce, e la scarpaccia camaiorese, salata. \nLa preparazione della scarpaccia avveniva in primavera usando esclusivamente zucchine appena raccolte e di piccole dimensioni (specialmente nella versione viareggina). L'altezza della preparazione non doveva superare un centimetro. Tradizionalmente, veniva cotta dai fornai a fine giornata vuole la portassero a cuocere dal fornaio a fine giornata, sfruttando il calore residuo del forno appena spento.\nOrigine.\nSecondo una leggenda, Castruccio Castracani, si spinse con il suo esercito lungo la valle del Serchio fino al castello di Colognora, nella Val di Roggio, ai confini con l\u2019attuale Versilia. Avendo terminato i viveri, si rivolse ai contadini, i quali gli donarono zucchine, farina e qualche uovo. Con questi ingredienti e utilizzando braci di fortuna, sarebbe stata realizzata la prima scarpaccia.\nScarpaccia viareggina.\nVersione diffusa a Viareggio.\nRicetta (dosi per 6 persone).\nTagliare le zucchine a fettine sottili e i fiori a filetti (senza pistilli). Cospargere le zucchine con un po\u2019 di sale e lasciate il tutto a \u201cfare acqua\u201d per circa mezz\u2019ora. Preparare una pastella con: uova (se presenti), zucchero, farina, burro fuso (se presente), vanillina (se presente), un pizzico di sale e il latte (o alcolici). Pulire le zucchine dalla propria acqua, aggiungere alla pastella, mescolare, versare in una teglia imburrata e infarinata (o con carta da forno). Aggiungere un filo d'olio e cuocete in forno medio a 180\u00b0 C per circa 45 minuti. \nScarpaccia camaiorese.\nVersione diffusa a Camaiore. Nella versione diffusa nella frazione camaiorese di Capezzano Pianore, all'impasto viene aggiunto anche parmigiano reggiano grattugiato.\nRicetta (dosi per 6 persone).\nTagliare le zucchine e le cipolline a fette sottili. Preparare una pastella con: farina, uova (se presenti), 4 cucchiai d\u2019olio, sale, pepe, latte (se presenti) e un po\u2019 d\u2019acqua. Aggiungere zucchine, cipolline e basilico, mescolare. versare in una teglia imburrata e infarinata (o con carta da forno). Aggiungere un filo d'olio e cuocete in forno medio a 200\u00b0 C per circa un'ora. "}
{"id": "9222196", "revid": "62748", "url": "https://it.wikipedia.org/wiki?curid=9222196", "title": "York Terrace", "text": "York Terrace si affaccia sul lato sud di Regent's Park a Marylebone, City of Westminster a Londra. La sezione York Terrace West \u00e8 un edificio di Grado II poich\u00e9 costituito da immobili di interesse storico culturale. 1\u201318 York Terrace East \u00e8 elencato al grado I. \nStoria.\nSi compone di due edifici separati a schiera in stile Regency, York Terrace East e York Terrace West, che sono uniti dallo York Gate (costruito nel 1813) che incornicia la chiesa parrocchiale di St Marylebone. York Terrace \u00e8 uno degli edifici principali del parco.\nCome le vicine Cornwall Terrace e Clarence Terrace, York Terrace fu costruita dalla compagnia di James Burton, su progetto di John Nash e Decimus Burton.\nCi sono due targhe blu su York Terrace East, alla Doric Villa al n. 19 e 20, rispettivamente per lo psicanalista Ernest Jones e per l'attore-manager Sir Charles Wyndham. "}
{"id": "9222202", "revid": "2039387", "url": "https://it.wikipedia.org/wiki?curid=9222202", "title": "Collegio elettorale di Alcamo (Camera dei deputati)", "text": "Il collegio di Alcamo fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Alcamo era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era compreso nelle province di Palermo e di Trapani e comprendeva i seguenti comuni: Alcamo, Balestrate, Buseto Palizzolo, Calatafimi-Segesta, Camporeale, Castellammare del Golfo, Custonaci, Gibellina, Poggioreale, Salaparuta, San Vito Lo Capo, Santa Ninfa, Trappeto e Valderice."}
{"id": "9222206", "revid": "219355", "url": "https://it.wikipedia.org/wiki?curid=9222206", "title": "Scarpaccia viareggina", "text": ""}
{"id": "9222207", "revid": "219355", "url": "https://it.wikipedia.org/wiki?curid=9222207", "title": "Scarpaccia camaiorese", "text": ""}
{"id": "9222220", "revid": "599013", "url": "https://it.wikipedia.org/wiki?curid=9222220", "title": "Ge Manqi", "text": "Il gruppo di Ge Manqi, Yuan Qiqi, Wei Yongli e Liang Xiaojing si \u00e8 classificato primo nella Staffetta 4\u00d7100 metri femminile nella sfida IAAF di Pechino il 18 maggio 2016 . Ha segnato 11,48 secondi per i 100 metri ai Campionati nazionali di pista 2016 a Chongqing, qualificandosi cos\u00ec per le Olimpiadi estive 2016 di Rio de Janeiro."}
{"id": "9222223", "revid": "219355", "url": "https://it.wikipedia.org/wiki?curid=9222223", "title": "Cacciucco alla viareggina", "text": ""}
{"id": "9222224", "revid": "219355", "url": "https://it.wikipedia.org/wiki?curid=9222224", "title": "Cacciucco alla livornese", "text": ""}
{"id": "9222245", "revid": "8660", "url": "https://it.wikipedia.org/wiki?curid=9222245", "title": "2. divisjon 2000 (football americano norvegese)", "text": "La 2. divisjon 2000 \u00e8 l'8\u00aa edizione del campionato di football americano di secondo livello, organizzato dalla NAIF.\nStagione regolare.\nClassifiche.\nLe classifiche della regular season sono le seguenti:"}
{"id": "9222248", "revid": "104265", "url": "https://it.wikipedia.org/wiki?curid=9222248", "title": "Sarco", "text": "Il Sarco, talvolta chiamato Sarco Suicide Pod, \u00e8 un dispositivo per eutanasia costituito da una capsula removibile, stampata in 3D, montata su un supporto avente al suo interno un contenitore di azoto liquido, utile a suicidarsi attraverso l'asfissia da gas inerte. Quest'ultimo tipo di asfissia \u00e8 stato scelto poich\u00e9 evita il sopraggiungere del panico, del senso di soffocamento e quindi dell'istintiva lotta precedente allo stato di incoscienza Viene utilizzato in combinazione con un gas inerte, l'azoto, che previene il panico, il senso di soffocamento e la lotta precedenti alla caduta in uno stato di incoscienza, ovvero tutti quei meccanismi facenti parte della risposta del corpo all'ipercapnia, che sarebbero invece causati da un aumento della concentrazione di anidride carbonica nel sangue. \nIl Sarco, il cui nome deriva da un'abbreviazione di \"sarcofago\", \u00e8 stato inventato dall'attivista e sostenitore dell'eutanasia Philip Nitschke nel 2017. Nel 2021, Nitschke ha dichiarato di aver cercato e ricevuto consulenza legale sulla legalit\u00e0 del dispositivo in Svizzera, paese che nel dicembre 2021 ne ha legalizzato l'utilizzo.\nStoria.\nIl suicidio ottenuto attraverso un dispositivo Sarco \u00e8 un'evoluzione della morte per ipossia che si ottiene dal cosiddetto sacco del suicidio, il componente di un dispositivo per eutanasia costituito da un grande sacchetto di plastica con un cordoncino usato per suicidarsi per asfissia da gas inerte. Secondo un sondaggio, molte persone non prenderebbero in considerazione quest'ultimo metodo di eutanasia per motivi estetici o per paura di essere colti da un attacco di claustrofobia. Con il Sarco, Nitschke si era quindi posto l'obbiettivo di trovare una soluzione a quello che lui chiama \"fattore sacco del suicidio\".\nDopo la realizzazione del prototipo, nel 2017, il Sarco \u00e8 stato esposto in diverse manifestazioni in tutto il mondo a partire dall'Australia, patria del fondatore, suscitando sempre curiosit\u00e0 e polemiche. Tra le mostre che ne hanno visto l'esposizione compare anche l'italiana Venice Design 2019, svoltasi a palazzo Michiel dalle Colonne dove, a maggio, il Sarco \u00e8 stato posto in una saletta riservata per non urtare la sensibilit\u00e0 del pubblico.\nProcedimento.\nNelle intenzioni dell'inventore, in futuro l'accesso al Sarco potrebbe essere controllato da un test online per valutare la salute mentale del candidato utilizzatore e il fatto che la scelta dell'eutanasia sia stata da lui presa autonomamente e senza alcuna costrizione. In caso di passaggio del test, il candidato riceverebbe quindi un codice di accesso a un dispositivo Sarco valido per 24 ore.\nLa capsula Sarco \u00e8 dotata di vetri che possono essere oscurati o rimanere trasparenti. Quest'ultima opzione \u00e8 stata pensata anche per fornire all'utilizzatore la possibilit\u00e0 di far trasportare il dispositivo in un luogo in cui poter godere della vista desiderata prima di morire, secondo quanto affermato da Nitschke, infatti, \"il luogo in cui si muore \u00e8 certamente un fattore importante\".\nLa capsula di Sarco prevede una rapida diminuzione del livello di ossigeno pur mantenendo il livello di anidride carbonica costantemente basso. All'attivazione, 4 litri di azoto liquido vengono fatti vaporizzare e immessi poi nella capsula, facendo silenziosamente scendere il livello di ossigeno a meno del 5% in meno di un minuto. Secondo Nitschke, la sensazione provata dall'occupante sar\u00e0 al massimo quella di una lieve vertigine, che sar\u00e0 per\u00f2 presto sostituita dall'incoscienza e infine dalla morte. Una volta iniziato il procedimento, l'utilizzatore pu\u00f2 interromperlo quando vuole, premendo semplicemente il pulsante \"Stop\".\nIl dispositivo \u00e8 stato pensato anche come bara, poich\u00e9 la capsula pu\u00f2 essere rimossa dal basamento e utilizzata per inumare il defunto senza bisogno di rimuoverne il corpo da dentro.\nProgetto e realizzazione.\nLa realizzazione del progetto del dispositivo \u00e8 nata da una collaborazione tra Nitschke e il designer industriale olandese Alexander Bannink.\nLa capsula Sarco \u00e8 stampata in 3D in sezioni che misurano \u00d7 500 \u00d7 500 millimetri, inoltre il software di progettazione consente di realizzare dispositivi di diverse dimensioni in base alle dimensioni del cliente. Nitschke ha affermato che il design \u00e8 stato pensato per far assomigliare la capsula un'astronave, cos\u00ec da dare agli utenti la sensazione di stare per affrontare un viaggio verso il \"grande oltre\".\nNel 2018, l'inventore ha anche dichiarato di voler presto rendere i progetti open-source.\nCritiche.\nIl dispositivo ha sollevato diverse critiche, nella maggior parte dei casi i critici hanno descritto il dispositivo come \"solo una camera a gas glorificata\", mentre altri hanno sollevato preoccupazioni sul fatto che stia magnificando e spettacolarizzando il suicidio."}
{"id": "9222249", "revid": "1457965", "url": "https://it.wikipedia.org/wiki?curid=9222249", "title": "Centro storico di Catania", "text": "Il centro storico di Catania rappresenta il vecchio nucleo del territorio della citt\u00e0 di Catania. Il suo assetto urbanistico risale al XVIII secolo, essendo stato edificato nel periodo successivo al terremoto del Val di Noto del 1693 che aveva distrutto totalmente il precedente abitato della citt\u00e0 siciliana. \nNell'attuale suddivisione amministrativa del territorio comunale, il centro storico corrisponde al I Municipio.\nStoria.\nLa citt\u00e0 di \"Katane\" (\"K\u03b1\u03c4\u03acv\u03b7\") fu fondata nel 729 a.C. da una colonia di greci calcidesi guidata dal condottiero Tucle, su un preesistente villaggio della Sicilia orientale in origine abitato dai Siculi. Dopo appena un secolo dalla sua fondazione, \"Katane\" divenne una delle citt\u00e0 pi\u00f9 importanti dell'isola e fu scelta come luogo di soggiorno del poeta Stesicoro, e fu spesso visitata dal filosofo Senofane. La citt\u00e0 era caratterizzata dalla cospicua presenza di teatri, ginnasi, basiliche, terme, templi ed altri edifici di pregio. Distrutta e rasa al suolo dalle truppe di Dionisio I di Siracusa intorno al 403 a.C., venne da questi concessa ai Campani che la ricostruirono e la popolarono. \nLa citt\u00e0, divenuta \"Catanae\" sotto la dominazione romana, cadde progressivamente in rovina e and\u00f2 spopolandosi, e nel 122 a.C., con l'eruzione dell'Etna, venne danneggiata a causa dell'enorme quantit\u00e0 di cenere emessa dal vulcano. A seguito della distruzione avutasi con l'eruzione, la citt\u00e0 venne esentata dal Senato romano per dieci anni dal pagamento dei tributi, e successivamente ricostruita, rifior\u00ec e divenne centro di civilt\u00e0 dell'isola, poich\u00e9 risorgevano teatri, terme, basiliche e altri edifici pubblici, a cui si aggiungeva la costruzione dei circhi, dei ninfei e degli acquedotti. Dopo la caduta dell'Impero romano d'Occidente avvenuta nel 476, Catania si ritrov\u00f2 devastata dalle numerose incursioni dei popoli barbari: la Sicilia, come tutta la penisola italica, pass\u00f2 sotto il dominio degli Ostrogoti, e i catanesi chiesero al re Teodorico il Grande il permesso di ricostruire le mura che proteggevano la citt\u00e0 servendosi del materiale delle rovine dell'Anfiteatro eretto in epoca romana. Il sovrano ostrogoto con un decreto da lui emanato diede assenso alla richiesta, e pertanto le mura cittadine furono riedificate. Gli Ostrogoti furono cacciati dalla Sicilia nel 535 ad opera dei Bizantini: sia nel periodo gotico che in quello bizantino, a Catania furono edificate numerose chiese, tra cui si ricordano quella di San Giovanni de' Fleres (532) e quella di Santo Stefano (679). \nAll'epoca del dominio saraceno sulla Sicilia, la citt\u00e0 assunse il nome di \"Qa\u0163\u00e2n\u00eeah\", descritta nel X secolo dal geografo Muhammad al-Idrisi come una citt\u00e0 ricca di palazzi, moschee, mercati, alberghi ed un porto, racchiusa da un'imponente cinta muraria. I Normanni guidati da Ruggero d'Altavilla scacciarono gli occupanti arabi dalla citt\u00e0 nel 1080: il Conte Ruggero, che una volta assunto il pieno possesso dell'isola avvi\u00f2 la sua recristianizzazione, nel sito dove sorgevano le rovine delle Terme Achilliane, nel 1086-94 fece edificare la Cattedrale di Sant'Agata. \nLa citt\u00e0 sub\u00ec gravi distruzioni con l'eruzione dell'Etna del 1169, con l'incendio fatto appiccare nel 1195 dall'imperatore Enrico VI di Svevia - incoronato Re di Sicilia - per reprimere il tentativo di rivolta dei fedeli alla Casa reale normanna, e sotto il regno di Federico II, nel 1232 a seguito della rivolta antisveva che interess\u00f2 Catania. All'Imperatore Federico si deve l'erezione del Castello Ursino fatta avviare nel 1239 fuori dalla cinta muraria, allo scopo di assumere il pieno controllo della citt\u00e0 fino a prima ribelle, e a difesa della medesima e della sua costa da possibili scorrerie.\nFin dalla sua fondazione, Catania fu interessata da lavori di fortificazione del proprio centro abitato, e ci\u00f2 avvenne in particolare in epoca aragonese. Il terremoto del 1542 danneggi\u00f2 parzialmente la citt\u00e0 etnea, ma a questo problema, si aggiungevano le continue scorrerie dei Turchi, e per questo a partire dal 1553, sotto l'imperatore Carlo V d'Asburgo, venne dotata di un nuovo sistema difensivo basato su bastioni e nuove cortine. Catania venne fortificata nel giro di pochi anni, e da questo sistema difensivo vennero ricavate nove porte. Queste mura, che integravano quelle edificate in epoca medievale, vennero danneggiate dall'immensa colata lavica provocata dall'eruzione dell'Etna del 1669, che dopo aver travolto i casali attorno al vulcano arriv\u00f2 fino a Catania, e furono in particolare due i bastioni distrutti, quello detto di San Giorgio e la Porta Fausa. Le mura situate ad ovest dell'abitato, in alcuni punti difesero la citt\u00e0 dalla colata che rimase all'esterno di esse. \nLa colata lavica del 1669 non ebbe tuttavia grosse conseguenze sulla morfologia del nucleo principale della citt\u00e0, che rest\u00f2 all'interno del perimetro delle mura di difesa. Esso si presentava con una struttura tipicamente medievale, caratterizzato da una forte densit\u00e0 edilizia derivante dalla costruzione nel corso del XVII secolo ad opera degli ordini religiosi di chiese ed edifici monastici sempre pi\u00f9 grandi e da parte della nobilt\u00e0 di palazzi all'italiana con corti, interne, scaloni e volumi edilizi di crescente altezza. Sulla colata lavica furono ripristinati i principali percorsi esterni che gi\u00e0 esistevano precedentemente ad opera di alcuni privati che in cambio ottennero la concessione da parte del Vescovo di vaste superfici coperte dalla lava per canoni enfiteutici molto bassi. Fu cos\u00ec costruita lungo il perimetro esterno delle mura la Strada della Vittoria (oggi Via Plebiscito) per consentire la processione di Sant'Agata e Francesco Sciacca detto Gallazzo, costru\u00ec attraverso la sciara un tratto della Strada della Vittoria ed un nuovo accesso stradale per il centro cittadino dalla Piana posizionando un fondaco laddove questa strada, con un passaggio obbligato, dai terreni della piana risparmiati dal fuoco della colata, guadagnava la quota al di sopra delle rocce laviche. \nIl terremoto del Val di Noto del 1693 distrusse pressocch\u00e9 interamente l'abitato di Catania e provoc\u00f2 circa 16.050 morti su una popolazione totale di 18.914, evento che determin\u00f2 in modo significativo la morfologia dell'attuale centro storico. L'elevato numero di vittime fu certamente dovuto anche alla sua struttura, caratterizzata da strade molto strette e dallo stato fatiscente di molti edifici, talvolta realizzati con muri a secco o \"a tajo\". La ricostruzione di Catania avvenne nello stesso sito, ma con un disegno del sistema viario quasi totalmente nuovo: vennero infatti mantenuti alcuni edifici quali capisaldi di riferimento e si conferm\u00f2 la localizzazione di alcuni spazi urbani e di taluni edifici, ma la nuova maglia viaria, costituita da strade larghe e rettilinee e piazze molto pi\u00f9 ampie di quelle preesistenti, si sovrappose a quella medievale con solo rarissime, fortuite coincidenze e con qualche altrettanto rara permanenza di qualche tratto di strada medievale. Il vicer\u00e9 Juan Francisco Pacheco, duca di Uzeda invi\u00f2 a Catania Giuseppe Lanza, duca di Camastra, nominato suo vicario generale per il Val di Noto, valente urbanista a cui fu affidata la stesura del piano di ricostruzione. \nIl Duca di Camastra diresse la ricostruzione della citt\u00e0 etnea avvalendosi della collaborazione dell'ingegnere militare spagnolo Carlos de Grunenbergh, che guidava il corpo dei genieri nell'aprire i principali tracciati stradali tra gli ammassi di rovine. Il piano di ricostruzione, cui partecip\u00f2 l'ingegnere militare Giuseppe Formenti, si basava su un sommario disegno delle principali strade e piazze pubbliche, che lasciava ai privati, agli ordini monastici e alle confraternite l'iniziativa per la realizzazione della viabilit\u00e0 secondaria e di eventuali ulteriori piazze innanzi i prospetti di chiese e palazzi. Per motivi di protezione civile, il piano imponeva per i nuovi edifici un massimo di tre elevazioni e strade larghe, da un minimo di quattro a un massimo di otto canne. La normativa di riferimento era costituita principalmente dalla cosiddetta prammatica di Re Martino, emanata proprio a Catania nel 1403, che consentiva, per il decoro cittadino, a chi avesse voluto realizzare un palazzo, di acquisire forzatamente i casaleni, cio\u00e8 i fabbricati cadenti o comunque modesti del vicino, pagando un terzo in pi\u00f9 del valore stimato da due periti eletti da ciascuna delle parti, pi\u00f9 un terzo perito in caso di discordia. \nIl nuovo assetto urbanistico si svilupp\u00f2 essenzialmente su due arterie, la Strada Uzeda (odierna Via Etnea), cos\u00ec chiamata in onore al Vicer\u00e9 dell'epoca, che tagliava la citt\u00e0 da nord a sud e congiungeva la piazza della Cattedrale con la Porta di Aci, e la Strada Lanza (odierna Via di Sangiuliano), cos\u00ec nominata in omaggio al Duca di Camastra, che tagliava da ovest a est, dalla collina di Montevergine fino alla Porta Lanza. Le due strade si incrociarono ai Quattro Canti, orientate lungo gli assi che collegavano i bastioni della cinta muraria cittadina. Le strade larghe sei canne furono la Strada del Corso (odierna Via Vittorio Emanuele), la Strada di San Filippo (odierna Via Garibaldi), quest'ultima voluta dal vescovo Andrea Riggio in asse con la facciata della cattedrale. Fra le strade larghe quattro canne c'era quella che usciva dall'antica Porta di Aci (odierna Via Manzoni) e doveva arrivare nella Porta dei Canali (o di Carlo V), nell'attuale pescheria. Il Grunenbergh sugger\u00ec al Duca di Camastra l'inserimento di altre piazze, oltre quelle esistenti prima del terremoto, fra le quali Il Piano della Fiera Nuova (odierna Piazza Universit\u00e0), che sostitu\u00ec quella vecchia in cui si svolgeva il mercato cittadino. \nNella parte settentrionale del nuovo abitato si concentr\u00f2 l'edificazione di imponenti palazzi residenziali dell'aristocrazia e della borghesia mercantile, che avvenne secondo quanto previsto dal piano del Duca di Camastra. Diversamente avvenne nelle aree meridionali, dove invece si verific\u00f2 uno sviluppo edilizio disordinato e deregolamentato, in cui vi si insediarono i ceti umili, spesso immigrati provenienti dalle zone limitrofe, che vi costruirono le proprie modeste abitazioni, nonch\u00e9 opifici e magazzini. Questo processo port\u00f2 cos\u00ec alla nascita di nuovi quartieri come l'Antico Corso, gli Angeli Custodi, il Fortino, San Berillo e San Cristoforo. Tutti i quartieri, furono interessati dalla costruzione di numerosi edifici religiosi sorti nella citt\u00e0, e tra quelli sorti nel periodo della ricostruzione post-terremoto del 1693 vi furono la Chiesa di San Benedetto (1704), la Chiesa di San Giuliano (1741) e la Basilica Maria Santissima dell'Elemosina (1768). \nAlla fine del XVIII secolo si verificarono due fondamentali interventi urbanistici che segnarono la storia del centro storico di Catania e cio\u00e8 il prolungamento della Via Stesicorea (Via Etnea) sino al Borgo, dove venne collocata la fontana di Cerere che si trovava al Piano della Fiera Nuova, e la costruzione del porto di Catania. Nello stesso periodo vennero prolungate la Strada della Vittoria e la Strada di San Filippo verso ovest, e al termine di quest'ultima venne costruita la Porta Ferdinandea (1768), nuovo ingresso monumentale alla citt\u00e0 dalle floride campagne ad ovest e sul tratto iniziale della strada che andava verso Palermo. Dal punto di vista architettonico, gran parte degli edifici civili e religiosi del nuovo abitato che and\u00f2 sviluppandosi a Catania per tutto il XVIII secolo, si presentava in stile barocco. Notevole contributo venne fornito da architetti quali Alonzo di Benedetto, Stefano Ittar, Antonino Caruso, Francesco Battaglia, i messinesi Antonino Amato e Giuseppe Palazzotto, e il palermitano Giovanni Battista Vaccarini. Al Vaccarini, che oper\u00f2 a Catania tra il 1730 e il 1745, e giunto in citt\u00e0 su richiesta del vescovo Pietro Galletti, si deve la progettazione delle opere pi\u00f9 significative, quali il prospetto del Duomo, la Fontana dell'Elefante e il Palazzo Senatorio.\nNel corso del XIX secolo venne completata l'opera di ricostruzione avviata dopo il terremoto del 1693. Non vi furono in questo periodo significativi interventi edilizi, ma furono demoliti alcuni palazzi settecenteschi per fare spazio a nuovi palazzi costruiti in stile eclettico con elementi neoclassici. Rivestirono invece molta importanza i lavori di livellamento delle strade. Degna di menzione \u00e8 l'inaugurazione del Teatro Massimo del 1890, realizzato su progetto degli architetti Andrea Scala e Carlo Sada. \nL'architetto Bernardo Gentile Cusa, che nel 1887 aveva pubblicato il \"Piano Regolatore pel risanamento e per l'ampliamento della citt\u00e0 di Catania\", individuava tra i quartieri del centro storico destinatari di un progetto di sventramento e risanamento edilizio, l'Antico Corso, gli Angeli Custodi, il Carmine, il Crocifisso, la Civita, San Berillo e San Cristoforo, le cui condizioni igienico-sanitarie erano pessime, essendo diffuse le epidemie di colera e di tifo. In linea con le indicazioni fornite dal Gentile Cusa, a partire dagli anni trenta del XX secolo furono elaborati dagli urbanisti del Comune di Catania piani di risanamento edilizio che prevedevano lo sventramento di alcuni quartieri definiti \"insalubri\". A causa degli eventi bellici avvenuti successivamente non si pot\u00e9 procedere con questi interventi: i bombardamenti subiti dalla citt\u00e0 nei mesi che precedettero lo sbarco alleato del luglio 1943, provocarono invece la distruzione o il grave danneggiamento di edifici importanti ai quali si pose rimedio in alcuni casi con la ricostruzione in stile, in altri con la costruzione di edifici moderni. Al termine del conflitto, ebbero luogo il parziale sventramento dell'Antico Corso, e quello di buona parte di San Berillo, con la demolizione di interi edifici situati nel quartiere, nell'area che attualmente corrisponde al Corso Sicilia e al Corso Martiri della Libert\u00e0.\nDescrizione.\nIl centro storico di Catania \u00e8 situato nella parte centrale del territorio comunale, e a livello amministrativo corrisponde al I Municipio, la cui popolazione residente, al 1\u00b0 gennaio 2018 risultava essere di 56.754 unit\u00e0, pari al 18% della popolazione del capoluogo etneo.\nLa strada principale \u00e8 rappresentata dalla Via Etnea, che si snoda nella direttrice sud-nord, ha un andamento rettilineo ed \u00e8 lunga circa 2,8 chilometri, il cui percorso inizia da Piazza Duomo e si conclude fuori dal centro storico, al Tondo Gioeni. Nella sua parte bassa, la strada attraversa Piazza Universit\u00e0, dove si trova la sede istituzionale dell'ateneo catanese, e ai Quattro Canti interseca con la Via di Sangiuliano, che si caratterizza per la sua accentuata pendenza nella sua parte ovest. Altra piazza attraversata \u00e8 la Piazza Stesicoro, dove sono situati i resti dell'antico Anfiteatro romano e il monumento a Vincenzo Bellini, e nelle cui adiacenze si svolgono le attivit\u00e0 del Mercato di piazza Carlo Alberto.\nAltra strada importante \u00e8 la Via Vittorio Emanuele II, che attraversa Piazza Duomo, e si sviluppa lungo la direttrice ovest-est, e collega la zona della stazione con la periferia, dove si conclude, in Piazza Risorgimento, nel quartiere Cur\u00eca. Parallela ad essa la Via Garibaldi, il cui percorso inizia da Piazza Duomo e si conclude in Piazza Palestro. Ambedue le arterie intersecano nella parte alta con la Via Plebiscito, antica circonvallazione cittadina che attraversa buona parte dei quartieri popolari, il cui percorso ha inizio da Piazza Sant'Agata la Vetere e si conclude intersecandosi con Via Cristoforo Colombo, nel quartiere degli Angeli Custodi.\nIl centro storico di Catania \u00e8 caratterizzato dalla cospicua presenza di beni storico-monumentali di elevato pregio architettonico, per buona parte risalenti ai secoli XVIII e XIX."}
{"id": "9222253", "revid": "1345932", "url": "https://it.wikipedia.org/wiki?curid=9222253", "title": "Sarco Suicide Pod", "text": ""}
{"id": "9222256", "revid": "1873140", "url": "https://it.wikipedia.org/wiki?curid=9222256", "title": "The Most Beautiful Boy in the World", "text": ""}
{"id": "9222263", "revid": "1347902", "url": "https://it.wikipedia.org/wiki?curid=9222263", "title": "Volo Aeroflot 498", "text": "Il volo Aeroflot 498 era un volo passeggeri interno sovietico da Severomujsk a Ulan-Ude che si schiant\u00f2 vicino al lago Bajkal il 14 giugno 1981 in rotta verso la sua sosta prevista all'Aeroporto di Ni\u017eneangarsk. Tutti i 44 passeggeri, inclusi 13 bambini, e i 4 membri dell'equipaggio a bordo morirono e l'aereo and\u00f2 distrutto. Rimane l'incidente pi\u00f9 mortale che abbia mai coinvolto un Ilyushin Il-14.\nL'aereo.\nIl CCCP-41838 era un Ilyushin Il-14M prodotto il 1 gennaio 1957 che fino al giorno dell'incidente aveva affrontato 16\u00a0185 ore pressurizzazione totali e 18\u00a0427 cicli di decollo/atterraggio. L'aereo era dotato di motori registrati come BB 29471633 252073177. Al momento dell'incidente era gestito dalla direzione dell'aviazione civile della Siberia orientale di Ulan-Ude sotto l'Aeroflot.\nIl volo e l'incidente.\nL'equipaggio era composto dal pilota in comando Aleksej Timofeevi\u010d Mordovskij, dal copilota Aleksandr Lobsonovi\u010d Kyrmygenov e dall'ingegnere Aleksandr Vasil'evi\u010d \u017darnikov. Il volo 498 avrebbe dovuto volare da Severomujsk in direzione dell'Aeroporto Bajkal a Ulan-Ude, con una sosta programmata all'Aeroporto di Ni\u017eneangarsk nell'omonima citt\u00e0. Il volo aveva superato la sua capacit\u00e0 di peso al decollo di 186 chilogrammi e part\u00ec da Severomujsk alle 09:41 MSK.\nA causa del maltempo l'aeroporto di Ni\u017eneangarsk venne chiuso, portando l'equipaggio alla decisione di atterrare in un aeroporto nella vicina Ust-Barguzin. Le montagne che circondano il lago Bajkal a quel tempo erano oscurate dalle nubi e la visibilit\u00e0 era di soli 5 chilometri con pioggia e venti fino a 5 metri al secondo. Vennero segnalate condizioni di nebbia e scarsa visibilit\u00e0 anche sulla penisola Svjatoj Nos, che sarebbe divenuta il luogo dello schianto del velivolo. Alle 10:30 MSK, quasi un'ora dopo il decollo, i piloti segnalarono la loro presenza e alle 10:41 aprirono le comunicazioni con la torre di controllo di Ulan-Barguzin in preparazione all'atterraggio. Le condizioni intorno all'aeroporto di Ust-Barguzin erano leggermente pi\u00f9 favorevoli di quanto previsto all'altezza del velivolo. Alle 11:02, per segnalare la propria posizione, l'Ilyushin prese contatto, in violazione delle regole aeree, con la torre di controllo aereo a Ulan-Ude invece di fare rapporto a Ust-Barguzin. Inoltre non segnalarono la loro posizione o le condizioni meteorologiche. Il rilevatore di dati dell'aereo, l'ARP-6, risultava instabile, cosa di cui la torre di controllo di Ust-Barguzin avvert\u00ec il volo 498 con largo anticipo. A causa dell'equipaggiamento difettoso il volo devi\u00f2 a destra dal suo percorso di circa 32 chilometri. Alle 11:16 l'aereo pass\u00f2 da un'altezza di 3\u00a0600 metri a 2\u00a0700 metri. Poco prima dello schianto l'equipaggio di volo disinform\u00f2 intenzionalmente la torre di controllo che l'aeroporto era in vista, e il controllore diede loro le istruzioni per eseguire un atterraggio secondo le regole del volo a vista; i piloti ne presero atto alle 11:21, senza essere effettivamente in grado di vedere la pista. Il pilota aveva scambiato Svjatoj Nos per la pista d'atterraggio.\nAlle 11:22 MSK l'Il-14 si schiant\u00f2 a 1.300 metri (4.300 piedi) sul livello del mare sul fianco di una montagna situata a circa 30 chilometri dall'aeroporto di Ust-Barguzin. Al momento dell'impatto era inclinato ad un angolo di 10 gradi a sinistra con un angolo di traiettoria di 2 o 3 gradi. Tutte le 48 persone, 44 passeggeri (di cui 13 bambini) e 4 membri dell'equipaggio, morirono sul colpo e l'aereo si distrusse irreparabilmente. Purtroppo anche gran parte della strumentazione era distrutta, rendendo difficile individuare la causa esatta dell'incidente. Tra queste apparecchiature c'era la bussola radio ARC-5, rendendo impossibile determinarne l'efficienza. In definitiva la causa dell'incidente \u00e8 stata attribuita al pilotaggio passivo e all'errore umano."}
{"id": "9222264", "revid": "125474380", "url": "https://it.wikipedia.org/wiki?curid=9222264", "title": "Duca Leindecker", "text": "Biografia.\nNato nel 1970, ha iniziato a suonare diversi strumenti, e a diciassette anni ha registrato il primo album da solista; nei primi anni '90 \u00e8 stato invitato da Bob Dylan ad aprire i suoi spettacoli in Brasile.\nHa inciso sette CD con il gruppo Cidad\u00e3o Quem e ha partecipato a Rock in Rio III. \u00c8 autore di colonne sonore per telenovelas.\nNel 1999 ha pubblicato il suo primo libro \"A casa da canto\", presentato alla 45\u00b0 Fiera del Libro di Porto Alegre. Nel 2002 ha pubblicato il suo secondo libro, \"Downwind\", e nel 2013 il terzo, \"Il ragazzo che dipinge i sogni\".\nDal 2008 al 2012 Duca si \u00e8 dedicato al duo Pouca Vogal, con Humberto Gessinger che ha portato all'uscita di due album. Nel 2015 ha pubblicato il suo primo DVD solista, \"Plano Aberto\", e nel 2018 ha lanciato \"Download Armas\".\nVita privata.\nDal 2001 al 2012 \u00e8 stato sposato con l'attrice Ingra Liberato, con la quale ha generato nel 2003 il suo primo figlio, Guilherme. Nel 2012 ha sposato la giornalista e politica Manuela d'\u00c1vila, dalla quale ha avuto la figlia Laura nel 2015."}
{"id": "9222265", "revid": "1916257", "url": "https://it.wikipedia.org/wiki?curid=9222265", "title": "Istituto storico della Resistenza e dell'et\u00e0 contemporanea della provincia di Vicenza &quot;Ettore Gallo&quot;", "text": "L'Istituto storico della Resistenza e dell'et\u00e0 contemporanea della provincia di Vicenza \"Ettore Gallo\" (ISTREVI) \u00e8 un ente di ricerca storica con sede a Vicenza, associato all'Istituto nazionale Ferruccio Parri. Rete degli istituti per la Storia della Resistenza e dell'et\u00e0 contemporanea (INSMLI).\nL'ISTREVI \u00e8 nato il 19 gennaio 2002 e svolge attivit\u00e0 di ricerca storica, divulgazione scientifica e didattica legate alla storia dell'et\u00e0 contemporanea e in particolare della Resistenza vicentina. L'istituto \u00e8 intitolato a Ettore Gallo, partigiano, giurista e presidente della Corte Costituzionale al quale \u00e8 dedicato un premio annuale.\nDalla primavera del 2002 ISTREVI \u00e8 associato all'Istituto Nazionale Ferruccio Parri e dal 2020, dopo l'approvazione del nuovo Statuto nel 2019, \u00e8 iscritto al registro della Regione Veneto delle Associazioni di Promozione Sociale.\nStoria e organizzazione.\nL'idea di costituire l'Istituto \u00e8 partita inizialmente da un gruppo di docenti bassanesi che da tempo svolgevano, con il sostegno dell'ANPI, attivit\u00e0 didattiche relative alla Resistenza. L'iniziativa si \u00e8 estesa alle altre citt\u00e0 della provincia coinvolgendo anche i docenti vicentini che insegnavano Storia contemporanea negli Atenei veneti e friulani (Nico Berti, Renato Camurri, Emilio Franzina, Gian Luigi Fontana, Maddalena Guiotto, Francesco Massignani), oltre a coloro che hanno studiato la Resistenza vicentina.\nFranco Busetto, Carlo Segato, Gianni Zonta e Ivo Favo sono stati i soci fondatori dell'Istituto, la cui prima riunione si tenne nella sede dell'A.N.P.I. di Vicenza il 29 settembre 2001. In quell'occasione fu eletto come primo presidente Giuseppe Pupillo, con Ottorino Bombieri, sindaco di San Nazario, nel ruolo di vicepresidente. La fase costituente si \u00e8 conclusa con l'approvazione, nel 2005, di un nuovo Statuto approntato da un gruppo di studio composto da Franco Busetto, Maurizio Dal Lago, Pio Serafin, Giulio Vescovi e presieduto da Giorgio Sala. Il 13 dicembre 2005 si \u00e8 tenuta la prima Assemblea dei Soci.\nOspitato inizialmente dal Distretto Scolastico n. 15 di Bassano del Grappa, l'ISTREVI si \u00e8 spostato presso il Museo del Risorgimento e della Resistenza di Vicenza, prima di raggiungere, nel 2015, la nuova sede in contr\u00e0 Santa Corona, accanto al Museo naturalistico e archeologico.\nDalla nascita al 2018 l'Istituto \u00e8 stato presieduto da Giuseppe Pupillo. Dopo la vicepresidenza di Ottorino Bombieri, nel 2003 \u00e8 stato nominato in quel ruolo Giulio Vescovi al quale, nel 2006, si \u00e8 aggiunto Giorgio Sala. Nel 2012 sono stati nominati vicepresidenti Giorgio Sala e Giovanni Favero. Nel 2015, sempre con la presidenza di Pupillo, l'unico vicepresidente \u00e8 Giorgio Sala. Nel 2018 \u00e8 stata nominata presidente Carla Poncina, coaudiuvata dai vicepresidenti Giorgio Sala e Alba Lazzaretto, confermati anche con la nuova presidenza di Stefano Fracasso (eletto il 19 novembre 2020).\nIl Comitato Direttivo, riunitosi la prima volta il 16 febbraio 2002, ha assunto i compiti attuali nel 2006. Guidato inizialmente da Giovanni Cisotto, l'ISTREVI ha avuto come direttori Carla Poncina (2012), Paolo Pozzato (2018), Marina Cenzon (2019) e Massimiliano Marangon (2021).\nLo Statuto dell'Istituto prevede, inoltre, un Comitato Scientifico di cui \u00e8 stato direttore Renato Camurri (2002-2006), seguito da Giovanni Favero (2007-2018) e da Alba Lazzaretto (dal 2018).\nL'ISTREVI ha un proprio sito il cui curatore \u00e8 Federico Zanolo.\nAttivit\u00e0.\nLezioni Giuriolo.\nL'Istituto dedica dei momenti di approfondimento storico alla figura di Antonio Giuriolo, partigiano che milit\u00f2 nella Brigata Giustizia e Libert\u00e0 tra Friuli, valli bellunesi, Altopiano di Asiago e montagna tosco-emiliana, dove fu ucciso da soldati tedeschi nel dicembre del 1944. Alla figura carismatica di Antonio Giuriolo sono state dedicate dallo scrittore Luigi Meneghello importanti pagine nel saggio \"Fiori Italiani\" e nel romanzo \"I piccoli maestri\".\nTra gli storici intervenuti alle lezioni Giuriolo, organizzate dal 2008 e giunte alla X edizione, figurano Renato Camurri, Giovanni De Luna, Marcello Flores, Filippo Focardi ed Emilio Gentile.\nA Giuriolo l'ISTREVI ha dedicato alcune pubblicazioni:\nAnche i \"pellegrinaggi civili\" a Malga Fossetta, sull'Altopiano di Asiago, nati nel 2012 e giunti alla IX edizione, sono dedicati alla memoria di Antonio Giuriolo e dei \"piccoli maestri\".\nPremio \"Ettore Gallo\".\nIl premio \u201cEttore Gallo\u201d \u00e8 stato istituito nel 2004 con la finalit\u00e0, come si legge sul sito dell'Istituto, di \u201cincoraggiare la produzione scientifica di giovani studiosi nelle discipline storiche e giuridiche\u201d.\nIl premio, del valore di 6.000 euro, viene assegnato alternativamente a opere di storia contemporanea italiana (con esclusivo riferimento ai secoli XX e XXI) e a opere di diritto negli ambiti disciplinari del diritto pubblico e costituzionale, diritto e procedura penale, filosofia del diritto. La cerimonia di premiazione si tiene a Palazzo Leoni Montanari di Vicenza.\nSono state organizzate 13 edizioni, di cui 7 per le ricerche storiche e 6 nell'ambito del diritto.\nCentro studi sull'Internamento e la Deportazione \"Marina Eskenasi\" (CSID).\nIl Centro Studi sull\u2019Internamento e la Deportazione Marina Eskenasi, dedicato alla pi\u00f9 piccola degli ebrei stranieri internati nel vicentino e deportati ad Auschwitz, nasce sulla base delle ricerche degli storici Antonio Spinelli e Paolo Tagini.\nIl Centro Studi si occupa principalmente delle storie degli ebrei stranieri internati in Veneto e dei luoghi di internamento presenti nella Regione, ma si estende anche alle vicende degli internati civili e politici in Veneto o deportati nei campi nazisti.\nDidattica.\nOgni anno l\u2019ISTREVI promuove una serie di iniziative formative e didattiche rivolte sia alle scuole sia alla cittadinanza. Per gli istituti scolastici vengono attivati corsi di formazione per i docenti, ma anche una serie di proposte per gli studenti, compresi i PCTO. Le proposte dell'Istituto berico, assieme a quelle degli altri Istituti Storici della Resistenza del Veneto, sono valide su tutto il territorio regionale in base alla disponibilit\u00e0 dei docenti distaccati.\nAperti all'intera cittadinanza, l'Istituto organizza inoltre presentazioni di libri e incontri volti a favorire il dibattito su temi centrali della Storia e dell\u2019attualit\u00e0.\nIl referente per la didattica \u00e8 il docente distaccato dal Ministero dell'Istruzione e dall'USR Veneto. Negli anni si sono succeduti Sergio Lavarda (2014), Paolo Pozzato (2015), Stefania Bertelli (2019) e Antonio Spinelli (2020).\nPubblicazioni.\nIn collaborazione con alcune case editrici locali e nazionali, l'Istituto ha curato decine di pubblicazioni riguardanti vicende e figure legate alla Resistenza vicentina e veneta.\nAssieme agli altri Istituti Storici per la Resistenza del Veneto, Istrevi contribuisce alla rivista semestrale Venetica, edita da Cierre e nata nel 1984 su iniziativa di alcuni importanti storici come Emilio Franzina e Mario Isnenghi, attuale Presidente.\nBiblioteca e archivio.\nBiblioteca.\nLa biblioteca possiede i libri sulla Resistenza e l'et\u00e0 contemporanea appartenuti ad Ettore Gallo e donati dalla famiglia all'ISTREVI (735 volumi), il lascito dei libri di Ferrer Visentini (535 volumi), e altri libri frutto di donazioni ed acquisti (2411 volumi), oltre a materiale multimediale (audiocassette, VHS, CD e DVD). I libri sono prestabili tramite la Biblioteca Bertoliana, mentre le pubblicazioni pi\u00f9 datate sono consultabili solo in loco.\nArchivio.\nL'archivio ISTREVI \u00e8 costituito da materiale proveniente da donazioni fatte da partigiani viventi, da famiglie di partigiani o da semplici cittadini. L'archivio \u00e8 costituito da 44 fondi (carte di persone e collezioni di documenti raccolti per nuclei tematici) consultabili nella sede dell'Istituto."}
{"id": "9222266", "revid": "371529", "url": "https://it.wikipedia.org/wiki?curid=9222266", "title": "Alice in Wonderland (film 1966)", "text": "Alice in Wonderland \u00e8 un film per la televisione britannico, tratto dai romanzi \"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\" di Lewis Carroll, diretto da Jonathan Miller nel 1966.\nDescrizione.\nL'opera \u00e8 unica tra i film in presa diretta di \"Alice\" in quanto ha consapevolmente evitato il design dei costumi ispirato alle celebri illustrazioni di John Tenniel. La maggior parte dei personaggi del Paese delle Meraviglie sono interpretati da attori in abiti vittoriani, senza utilizzare maschere o pesanti trucchi, e con un vero gatto usato per rappresentare il Gatto del Cheshire. Miller ha giustificato il suo approccio come un tentativo di tornare a quella che percepiva come l'essenza della storia: \u00abUna volta che togli le teste degli animali, inizi a vedere di cosa si tratta. Una bambina piccola, circondata da persone frettolose e preoccupate, che pensa: \"\u00c8 cos\u00ec che si diventa da grandi?\"\u00bb.\nLa produzione include vari celebri attori britannici dell'epoca, come Michael Redgrave, John Gielgud, Peter Sellers, Peter Cook, Alan Bennett. Il ruolo della protagonista Alice venne affidato a Anne-Marie Mallik, figlia tredicenne di un avvocato del Surrey, alla sua prima ed unica prova d'attrice. Presente inoltre in un piccolo ruolo, non accreditato, un giovane Eric Idle, anni prima di raggiungere la fama con i Monty Python.\nRavi Shankar scrisse la musica per il film televisivo, che venne trasmesso il 28 dicembre 1966 dalla BBC.\nRiprese.\nLe scene in interni furono girate presso il Netley Hospital, un edificio del XIX secolo che fu demolito poco tempo dopo la fine delle riprese. Le scene sulla spiaggia con il grifone e la finta tartaruga furono girate nei pressi del villaggio di Pett nel Sussex orientale.\nLa scena del tribunale venne girata negli Ealing Studios della BBC e necessit\u00f2 la costruzione del set pi\u00f9 grande che lo Stage 2 di Ealing avesse mai visto."}
{"id": "9222270", "revid": "190578", "url": "https://it.wikipedia.org/wiki?curid=9222270", "title": "Eduardo Tavares Leindecker", "text": ""}
{"id": "9222273", "revid": "2039387", "url": "https://it.wikipedia.org/wiki?curid=9222273", "title": "Collegio elettorale di Cefal\u00f9 (Camera dei deputati)", "text": "Il collegio di Cefal\u00f9 fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Cefal\u00f9 era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era compreso nelle province di Caltanissetta e di Palermo e comprendeva i seguenti comuni: Alia, Alimena, Aliminusa, Blufi, Bompietro, Caltavuturo, Campofelice di Roccella, Castelbuono, Castellana Sicula, Cefal\u00f9, Cerda, Collesano, Gangi, Geraci Siculo, Gratteri, Isnello, Lascari, Montemaggiore Belsito, Petralia Soprana, Petralia Sottana, Polizzi Generosa, Pollina, Resuttano, San Mauro Castelverde, Sciara, Scillato, Sclafani Bagni e Valledolmo."}
{"id": "9222289", "revid": "499020", "url": "https://it.wikipedia.org/wiki?curid=9222289", "title": "Castello di Castano", "text": "Il castello di Castano \u00e8 una fortificazione situata nell'omonima frazione del comune italiano di Agazzano, in provincia di Piacenza.\nIl castello si trova in val Luretta sulle ultime propaggini collinari dell'Appennino ligure nella zona in cui esse lasciano il posto alla pianura Padana, lungo la strada provinciale che collega Agazzano con la ex strada statale 412 della Val Tidone. Costruito in posizione strategica con ottima visuale sulla pianura, si trova tra il castello della Boffalora a ovest, il castello di Agazzano a est, la torre di Montebolzone a nord e il castello di Montecanino a sud.\nStoria.\nCostruito probabilmente durante il XIII secolo ed originariamente di propriet\u00e0 del casato nobiliare degli Scotti, la prima citazione certa riguardo l'edificio, indicato come \"Cassetano\", risale al 1412 quando il duca di Milano Filippo Maria Visconti lo concesse, insieme ad altri castelli e possedimenti della zona, a Filippo e Bartolomeo Arcelli, che erano stati creati conti della val Tidone. A seguito del declino dei fratelli Arcelli, il castello fu poi concesso dallo stesso duca milanese ad altri uomini d'arme posti al suo servizio.\nAlla met\u00e0 del XV secolo il fortilizio faceva parte dei beni di Michele Guazzardi, mentre nel 1467 la propriet\u00e0 del castello fu concessa, insieme alla vicina Verdeto, da parte del duca di Milano a Daniele Rossi. Pervenuto in eredit\u00e0 a Giulia Rossi, nel 1595 pass\u00f2 alla figlia Flavia, tramite la quale divenne, come dote matrimoniale, di propriet\u00e0 della famiglia Barattieri. All'estinzione della casata con la morte di Marco Antonio Barattieri, figlio di Flavia, l'edificio fu avocato dalla Camera Ducale farnesiana, venendo poi assegnato ad Alberico Portapuglia, la cui famiglia ne mantenne la propriet\u00e0 fino alla met\u00e0 del XIX secolo, prima di venderlo alla famiglia Bianchi, i quali, a loro volta, nel 1861 lo vendettero al Collegio Morigi di Piacenza che lo cedette nel 1881 alla famiglia Marchesi.\nRistrutturato nei primi anni duemila, l'edificio \u00e8 stato adibito a sede per conferenze e feste.\nStruttura.\nIl castello presenta una struttura rettangolare formata da una serie di corpi di fabbrica tra loro disomogenei con torri di forma cilindrica poste ai lati della cinta muraria e dotate di grandi feritoie; l'aspetto del complesso si discosta da quello originario a causa di alcune alterazioni effettuate nel corso dei secoli, prima fra tutte la costruzione di case addossate alle cortine di cinta; l'edificio presenta sia elementi tipicamente medievali sia elementi rinascimentali.\nAll'interno si trovano diversi mobili d'epoca e sale decorate ad affresco"}
{"id": "9222291", "revid": "6923", "url": "https://it.wikipedia.org/wiki?curid=9222291", "title": "Pietra di Bath", "text": "La pietra di Bath \u00e8 un calcare oolitico costituito da frammenti granulari di carbonato di calcio. Originariamente ottenuto dalle miniere di Combe Down e Bathampton Down sotto Combe Down, Somerset, in Inghilterra, la sua calda colorazione color miele conferisce alla citt\u00e0 di Bath, in Inghilterra, Patrimonio dell'umanit\u00e0, il suo aspetto distintivo. Una caratteristica importante della pietra di Bath \u00e8 che \u00e8 una \"pietra da taglio\", cos\u00ec chiamata perch\u00e9 pu\u00f2 essere segata o \"squadrata\" in qualsiasi direzione, a differenza di altre rocce come l'ardesia, che formano strati distinti.\nLa pietra di Bath \u00e8 stata ampiamente utilizzata come materiale da costruzione in tutto il sud dell'Inghilterra, per chiese, case ed edifici pubblici come le stazioni ferroviarie. Alcune cave sono ancora in uso, ma la maggior parte sono state convertite per altri scopi.\nFormazione geologica.\nLa roccia risale al periodo giurassico (da 195 a 135 milioni di anni fa) quando la regione dove oggi si trova Bath era sotto un mare poco profondo. Si depositarono strati di sedimenti marini e singoli grani sferici, rivestiti di calce, mentre rotolavano intorno al fondo del mare, formando le rocce del Bathoniano. Al microscopio, questi grani o ooliti (\"pietre d'uovo\") sono rocce sedimentarie formate da ooidi: granelli sferici composti da strati concentrici. Tale nome deriva dalla parola ellenica \"\u00f2oion\" per uovo. Le ooliti sono costituite da ooidi di diametro 0,25-2\u00a0mm, mentre le rocce composte da ooidi pi\u00f9 grandi di 2\u00a0mm sono chiamate pisoliti. Spesso contengono minuscoli frammenti di conchiglie e talvolta persino scheletri di vita marina in decomposizione. La pietra di Bath veniva estratta dalla cava di oolite di Bath e da quella di Combe Down nella formazione oolitica di Chalfield, parte del Great Oolite Group.\nUtilizzo come pietra da costruzione.\nUna caratteristica importante della pietra di Bath \u00e8 il fatto che \u00e8 una pietra da taglio, cio\u00e8 che pu\u00f2 essere segata o \"squadrata\" in qualsiasi direzione. Nei periodi romano e medievale, venne ampiamente utilizzata in progetti di ingegneria domestica, ecclesiastica e civile come i ponti.\nIl Royal National Hospital for Rheumatic Diseases, fondato nel 1738, fu progettato da John Wood il Vecchio e costruito con la pietra di Bath donata da Allen. Si tratta di un edificio di interesse storico culturale di II grado. Ha un bel frontone, in pietra di Bath, che raffigura la Parabola del buon samaritano.\nLa chiesa di St Stephens, situata su Lansdown Hill, a Bath, venne costruita con un calcare proveniente dalla miniera di Limpley Stoke, che si trova nella Limpley Stoke Valley. La chiesa \u00e8 stata recentemente restaurata.\nIl materiale \u00e8 stato ampiamente utilizzato anche al di fuori della stessa Bath. La stazione di pompaggio di Claverton a Claverton, costruita in pietra di Bath nel 1810 circa, pompa l'acqua dal fiume Avon al canale Kennet and Avon, utilizzando l'energia del flusso del fiume. La pietra \u00e8 stata utilizzata anche per l'Acquedotto Dundas, che \u00e8 lungo 137 metri e ha tre archi costruiti in pietra di Bath, con pilastri dorici e balaustre alle estremit\u00e0.\nGran parte della Cattedrale di Bristol venne costruita in pietra di Bath e la Wills Tower, che \u00e8 la caratteristica dominante del Wills Memorial Building, \u00e8 costruita in cemento armato rivestito con pietra di Bath e pietra di Clipsham. Anche la Cabot Tower di Bristol ha la facciata rivestita in pietra di Bath. L'Arco di Trionfo dell'Arno's Court Triumphal fu costruito in pietra di Bath intorno al 1760, e fu successivamente smantellato prima di essere ricostruito nella sua posizione attuale.\nLa pietra di Bath era una delle preferite dall'architetto Hans Price, che progett\u00f2 gran parte del Weston-super-Mare del XIX secolo. A Barnstaple, la costruzione del 1855 di Butchers Row utilizzava pietra di Bath.\nA Londra, la residenza neoclassica georgiana di Lancaster House fu costruita con pietra di Bath nel 1825 per il duca di York e Albany, il secondo figlio di re Giorgio III, cos\u00ec come la chiesa di St Luke, Chelsea nel 1824 e diverse altre chiese, tra cui La chiesa di Cristo Re a Bloomsbury. Apsley House, la residenza cittadina dei Duchi di Wellington, venne ristrutturata dal I Duca, utilizzando il rivestimento in pietra di Bath sopra i mattoni rossi originali.\nA Reading, l'edificio del Royal Berkshire Hospital, del 1839, insieme alle ali aggiunte nel 1860, \u00e8 costruito in pietra di Bath con tetti in ardesia. Ora \u00e8 monumento classificato di grado II* dall'English Heritage. Nel 1860 fu scotruita la la vicina stazione ferroviaria di Reading, che incorpora una torre e un orologio, dalla Great Western Railway che utilizz\u00f2 pietra di Bath poi anche per la stazione ferroviaria di Chippenham.\nAltre dimore che hanno utilizzato pietra di Bath includono: Gatcombe Park, Goldney Hall, Tyntesfield, South Hill Park, Spetchley Park.\nNel 2002 l'East End della Cattedrale di Truro \u00e8 stato completamente rinnovato e restaurato con alcune delle elaborate pietre di Bath sostituite con la pi\u00f9 resistente pietra di Syreford. Nel 2005 il West Front \u00e8 stato restaurato in modo simile. Entrambi i progetti sono stati supervisionati da MRDA Architects di Londra, gli architetti della cattedrale.\nCave.\nLa pietra di Bath veniva estratta sottoterra a Combe Down e Bathampton Down Mines, nel Somerset e, come risultato del taglio del Tunnel Box, in varie localit\u00e0 nel Wiltshire, tra cui Box e Corsham.\nAll'inizio del XVIII secolo, Ralph Allen promosse l'uso della pietra di Bath stessa, e ne dimostr\u00f2 il potenziale utilizzandola per la sua villa a Prior Park. A seguito di un'offerta fallita per fornire pietra agli edifici a Londra, Allen voleva un edificio che mettesse in mostra le propriet\u00e0 della pietra come materiale da costruzione\ne acquis\u00ec le cave di pietra di Combe Down e Bathampton Down Mines. Fino a allora i cavatori avevano sempre tagliato la pietra grossolanamente fornendo blocchi di varie dimensioni. Wood richiedeva che i blocchi di pietra fossero tagliati con bordi nitidi e puliti per le sue caratteristiche facciate classiche. La caratteristica pietra di Bath di color miele venne utilizzata per costruire la citt\u00e0 georgiana. La pietra veniva estratta con il metodo \"stanza e pilastro\", con il quale venivano estratte le camere, lasciando pilastri di pietra per sostenere il tetto. Allen costru\u00ec una linea ferroviaria dalla sua miniera su Combe Down che portava la pietra gi\u00f9 per la collina, ora conosciuta come Ralph Allen Drive, che corre accanto a Prior Park, fino a un molo che costru\u00ec a Bath Locks sul Kennet and Avon Canal per trasportare pietre a Londra.\nNelle miniere del XVIII secolo a Budbury vicino a Bradford on Avon e Corsham le cave furono sviluppate dalle famiglie Methuen e Northey. La miniera di Monkton Farleigh venne affittata ai cavatori dalla diocesi di Salisbury.\nL'estrazione sotterranea di pietra di Bath continua nell'area di Corsham ma su scala minore rispetto al passato. Ad esempio, Hanson Bath &amp; Portland Stone, parte del gruppo HeidelbergCement, gestisce la cava sotterranea di Hartham Park nel distretto di Hudswell (a sud-ovest di Pickwick). Il Bath Stone Group gestisce la miniera di Stoke Hill.\nBox Mine.\nLa Box Mine \u00e8 costituita da una rete di tunnel, che hanno origine dal lavoro di estrazione della pietra iniziato durante l' occupazione romana della Gran Bretagna e cessato nel 1968. La miniera \u00e8 ora famosa per i viaggi sotterranei ricreativi e ospita una grande popolazione di pipistrelli. Fino al 10% della popolazione britannica totale di pipistrello a ferro di cavallo maggiore utilizza a volte la miniera e nel sito sono stati contati un massimo di 230 individui della specie. Anche il pipistrello a ferro di cavallo minore utilizza la miniera, cos\u00ec come le quattro specie di Myotis: i pipistrelli Whiskered, Brandt, Natterer e Daubenton.\nMiniere di Combe Down e Bathampton Down.\nLe miniere di Combe Down e Bathampton Down risalgono al XVII e XVIII secolo, quando la pietra veniva estratta con il metodo \"stanza e pilastro\", con il quale venivano estratte le camere, lasciando tra loro pilastri di pietra per sostenere il tetto. La miniera contiene una serie di manufatti tra cui tram, carreggiate e basi di gru ben conservate. Le pareti e le colonne della miniera sono costellate di segni di picconi e attrezzi da scavo e mostrano l'uso di enormi seghe per pietra, tutte testimonianze della variet\u00e0 di tecniche utilizzate per estrarre la pietra nel corso dei trecento anni di storia della miniera. Nessun piano di abbandono delle miniere n\u00e9 dei tunnel n\u00e9 delle caverne, noti come vuoti, \u00e8 stato fatto prima della legge mineraria del 1872. Dopo la loro chiusura, le miniere furono utilizzate per una variet\u00e0 di scopi, tra cui una coltivazione di funghi e come rifugio antiaereo durante le incursioni dei Baedeker a Bath durante la seconda guerra mondiale.\nAltri usi delle miniere di pietra.\nDurante gli anni 1930 ci fu il riconoscimento della necessit\u00e0 di fornire un deposito sicuro per le munizioni nel sud del Regno Unito e una vasta area delle cave intorno all'area di Corsham fu rinnovata dai Royal Engineers come una delle tre principali scorte di munizioni. Questo deposito di munizioni era servito da una linea ferroviaria di derivazione dalla linea principale da Londra a Bristol, che si diramava appena fuori dall'ingresso orientale del Box Tunnel. Una parte del complesso di cave sotterranee venne sviluppata come \"fabbrica ombra\" per motori aeronautici, per fungere da ripiego nel caso in cui la fabbrica della Bristol Aeroplane Company, a Filton, fosse stata messa fuori combattimento a causa di un bombardamento ostile. In pratica questa fabbrica non venne mai utilizzata.\nIn un'altra parte dell'area della cava, la Royal Air Force Box realizz\u00f2 il quartier generale del No10 Fighter Group, Royal Air Force. Il RAF Box venne successivamente ribattezzato RAF Rudloe Manor e ampliato per comprendere una serie di funzioni di comunicazione, tra cui No1 Signal Unit, Controller Defense Communications Network, No1001 Signal Unit Detachment e Headquarters RAF Provost &amp; Security Service. No1SU e CDCN erano entrambi alloggiati in bunker all'interno del complesso della cava, che comprendeva anche un Centro di comando regionale della RAF per il sud-ovest dell'Inghilterra.\nLa dottrina della difesa britannica durante il primo periodo della guerra fredda indicava la necessit\u00e0 di una posizione di riserva per il governo centrale al di fuori di Londra, per assumere il controllo nazionale in caso di distruzione di Londra. Venne scelto il complesso della cava di Corsham e lo sviluppo del sito inizi\u00f2 negli anni 1950. In caso di un imminente attacco nucleare, si presumeva che il governo sarebbe stato evacuato da Londra in treno o in elicottero. La struttura avrebbe fornito un rifugio sicuro per il Primo Ministro, il Gabinetto, i comandanti della Royal Air Force, della Royal Navy e dell'esercito britannico e per supportare i dipendenti pubblici e il personale militare. Le strutture all'interno del complesso includevano alloggio e ristorazione per quasi 4.000 persone, tra cui un ospedale, la produzione di energia elettrica organica e la capacit\u00e0 di isolare il complesso dall'ambiente esterno, contaminato da radiazioni o altre minacce.\nLe strutture di difesa conosciute con vari nomi in codice come \"Stockwell\", \"Turnstile\", \"Hawthorn\" e \"Burlington\" vennero costruite nelle cave e includevano il comando e controllo militare, l'alloggio e una sede di riserva del governo nazionale. Alcune aree del complesso della cava vennero rinforzate e dotate di misure di supporto per garantire la resilienza in caso di attacco nucleare. Il sito venne dismesso e posto in stato di cura e manutenzione a met\u00e0 degli anni 1990 in seguito alla frammentazione dell'Unione Sovietica e della fine della guerra fredda. Successivamente \u00e8 stato messo in vendita, subordinatamente a un'iniziativa di finanziamento privato, per l'uso continuato delle strutture fuori terra.\nDurante gli anni 1980, nella cava venne costruito il Corsham Computer Center e gli attuali esempi di altri usi includono non solo gli stabilimenti di difesa, ma anche una cantina a Eastlays (vicino a Gastard) e l'archiviazione per supporti magnetici (per la protezione dei dati fuori sede) al Monk's Park (vicino a Neston).\nLa miniera di Monkton Farleigh fu utilizzata come deposito centrale di munizioni durante la seconda guerra mondiale. Una parte del sito che non venne utilizzata dai militari \u00e8 ora una parte di particolare interesse scientifico di Brown's Folly.\nRiabilitazione in miniera.\nDurante il 1989 un appaltatore di servizi pubblici fece irruzione inaspettatamente in una parte del complesso minerario di Combe Down mentre scavava una trincea. Ci\u00f2 sollev\u00f2 preoccupazioni a livello locale, con il risultato che l'allora consiglio comunale di Bath commission\u00f2 degli studi per esaminare le condizioni delle miniere. Era chiaro che erano in uno stato di grave pericolo e alcuni esperti le consideravano le pi\u00f9 grandi, poco profonde e instabili del loro genere in Europa. Circa l'80% delle miniere, che hanno fino a 9 metri di altezza e coprono un'area totale di circa , avevano meno di 6 metri di copertura e in alcuni punti un minimo di 2 metri.\nNel marzo 1999, l'allora Dipartimento dell'Ambiente, dei Trasporti e delle Regioni (DETR), ora noto come Dipartimento per le comunit\u00e0 e il governo locale, ha annunciato un programma di stabilizzazione del territorio, basato sul \"Derelict Land Act 1982\". Si rese necessario uno strumento legislativo parlamentare (2002 n. 2053) prima che il lavoro potesse essere intrapreso. Venne selezionato il calcestruzzo espanso come il miglior materiale da utilizzare nel riempimento su larga scala delle vecchie miniere. Oltre di cemento espanso sono stati iniettati nelle miniere sotterranee meno profonde, rendendo l'operazione la singola pi\u00f9 grande applicazione di cemento espanso nel Regno Unito."}
{"id": "9222293", "revid": "439868", "url": "https://it.wikipedia.org/wiki?curid=9222293", "title": "Sindaci di Carpi", "text": "Di seguito l'elenco dei sindaci di Carpi dal 1946"}
{"id": "9222294", "revid": "2039387", "url": "https://it.wikipedia.org/wiki?curid=9222294", "title": "Collegio elettorale di Termini Imerese (Camera dei deputati)", "text": "Il collegio di Termini Imerese fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Termini Imerese era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era interamente compreso nella provincia di Palermo e comprendeva i seguenti comuni: Baucina, Bisacquino, Bolognetta, Caccamo, Campofelice di Fitalia, Campofiorito, Castronovo di Sicilia, Cefal\u00e0 Diana, Chiusa Sclafani, Ciminna, Contessa Entellina, Corleone, Giuliana, Godrano, Lercara Friddi, Marineo, Mezzojuso, Palazzo Adriano, Piana degli Albanesi, Prizzi, Roccamena, Roccapalumba, Santa Cristina Gela, Termini Imerese, Ventimiglia di Sicilia, Vicari, Villafrati."}
{"id": "9222295", "revid": "266508", "url": "https://it.wikipedia.org/wiki?curid=9222295", "title": "Neuroradiologia delle sequele dei trattamenti antitumorali", "text": "La neuroradiologia delle sequele dei trattamenti antitumorali si avvale della tomografia computerizzata e soprattutto dell'imaging a risonanza magnetica che consente mediante le sequenze di diffusione e la spettroscopia di indagare anche la microstruttura dell'encefalo. L'esecuzione di un'indagine a risonanza magnetica \u00e8 sempre raccomandata prima di effettuare un trattamento di una neoplasia cerebrale per definire lo stato di salute iniziale del parenchima con l'intento di confrontarlo successivamente per rilevare gli effetti dei trattamenti nel tempo. Se le terapie chirurgiche hanno effetto solo nella zona operata, la chemioterapia e la radioterapia danno spesso una tossicit\u00e0 diffusa a tutto l'organo.\nSequele dopo chirurgia.\nIl tipo di intervento chirurgico e la sua tempistica rispetto all'acquisizione delle immagini determina la tipologia di reperti descritta dal neuroradiologo. In particolare una \"craniectotomia\" (asportazione di osso cranico e sua sostituzione con \"patch\" di materiale sintetico) d\u00e0 esiti differenti rispetto a una \"craniotomia\" in cui il lembo osseo viene riposizionato in sede al termine dell'intervento, con differente sutura delle meningi a livello della breccia chirurgica.\nSequele fisiologiche.\nUtilizzare il mezzo di contrasto nell'acquisizione delle immagini dopo chirurgia \u00e8 fondamentale per la ricerca di recidive di malattia o di complicanze infiammatorie e infettive. Di norma dopo tre giorni dall'intervento non si rilevano alterazioni contrastografiche (salvo interventi particolarmente invasivi) pertanto tale intervallo di tempo \u00e8 il migliore per la ricerca di recidive di malattia (\u00e8 pertanto definito \"finestra diagnostica\"). Dal quarto giorno in poi di solito si rileva un'impregnazione diffusa e sottile del mezzo di contrasto a carico di tutto il margine chirurgico che persiste fino a due mesi dall'intervento con intensit\u00e0 variabile ed \u00e8 dovuta sia ad aumento locale della permeabilit\u00e0 della BEE sia a fenomeni di \"perfusione di lusso\". In caso di radioterapia successiva tale reperto pu\u00f2 sussistere fino a sei mesi. La cavit\u00e0 dell'intervento contiene spesso residui ematici che appaiono pertanto iperintensi nelle sequenze T1 pesate e possono agire da confondenti se non vengono acquisite immagini senza mezzo di contrasto. Di solito il bordo iperintenso da mezzo di contrasto tende a sparire nel giro di 8-10 settimane in seguito al cessare dei processi riparativi, tuttavia una pi\u00f9 precoce scomparsa di questo reperto pu\u00f2 essere secondaria a terapie steroidee. L'uptake di mezzo di contrasto in sede meningea dopo chirurgia persiste per anni e ha significato patologico solo se assume morfologia irregolare. Altre impregnazioni fisiologiche in sede encefalica che possono indurre errori diagnostici si possono avere a carico dei plessi corioidei e dell'ependima e anche i seni venosi resi radiopachi possono indurre errori se non riconosciuti. Dato che anche le aree ischemiche possono captare il mezzo di contrasto, anche queste possono essere confuse con recidive di malattia; nei casi dubbi le sequenze di diffusone, flusso e la spettroscopia possono aiutare nella diagnosi.\nSubito dopo l'intervento chirurgico la tomografia computerizzata consente di verificare il corretto posizionamento dei lembi ossei o delle \"patch\", oltre che degli zaffi adiposi di solito posti come riempimento dopo l'asportazione di un meningioma. Alla risonanza magnetica subito dopo l'intervento si osserva edema a carico dei tessuti molli iperintenso nelle sequenze T2 pesate e in quelle T1 pesate ottenute dopo somministrazione del mezzo di contrasto. Sono spesso evidenziabili anche raccolte fluide (per osservare meglio quelle a carico della fossa cranica posteriore conviene acquisire immagini sul piano sagittale anche di questa zona). I focolai emorragici appaiono iperintensi nelle sequenze T1 pesate, mentre le raccolte aeree mostrano assenza di segnale in tutte le sequenze.\nTardivamente in sede di intervento permane una cavit\u00e0 glioporotica le cui pareti appaiono iperintense nelle sequenze a TR lungo mentre le aree liquide presentano segnale liquorale. La recidive di malattia vanno ricercate in presenza di questi quadri clinici utilizzando la spettroscopia, che evidenzia incremento del picco della colina superiore al 15-20% del normale non associato a contemporaneo aumento del mioinositolo.\nSequele patologiche e complicanze.\nLe emorragie sono la complicanza pi\u00f9 frequente nelle 24 ore successive a un intervento chirurgico o una biopsia intracranica e a volte sono talmente estese da dare effetto massa e richiedere un reintervento d'urgenza (un minimo screzio emorragico dopo l'intervento di solito invece regredisce ed \u00e8 meritevole solo di controllo nel tempo). L'emorragia subaracnoidea \u00e8 la principale complicanza precoce degli interventi endovascolari. La sola tomografia computerizzata senza mezzo di contrasto permette di identificare agevolmente in acuto questa complicanza come un'area iperdensa, mentre il segnale della risonanza magnetica varia in funzione del tempo trascorso dall'emorragia (neuroradiologia delle emorragie). Un accumulo di liquido proteinaceo nella cavit\u00e0 chirurgica (iperintenso in T1) pu\u00f2 a volte nella risonanza magnetica mimare un'emorragia.\nL'ischemia in seguito a un intervento chirurgico intracranico \u00e8 spesso data dalla compressione esercitata sui vasi arteriosi dall'edema ed \u00e8 caratterizzata da elevato segnale nelle sequenze a TR lungo associata a ipointensit\u00e0 in quelle T1 pesate. Le sequenze DWI permettono di distinguere l'edema da ischemia da quello post-chirurgico (neuroradiologia dell'ischemia).\nLa tomografia computerizzata a strato sottile \u00e8 l'esame ideale per rilevare malposizionamenti di presidi chirurgici e dell'opercolo osseo, oltre che eventuali corpi estranei lasciati per sbaglio nel letto operatorio (che spesso sono dotati di porzioni radiopache). La presenza di raccolte fluide nella sede di craniotomia deve far ipotizzare una diastasi della sutura ossea chirurgica. Raramente pu\u00f2 osservarsi riassorbimento dell'opercolo osseo, spesso dovuto a basso trofismo della dura madre sottostante, risolvibile mediante cranioplastica.\nUn'infezione a carico della ferita chirurgica o del letto operatorio pu\u00f2 essere rilevata utilizzando il mezzo di contrasto in quanto tale aree presentano netta impregnazione contrastografica. Anche la presenza di raccolte fluide e soprattutto di aria \u00e8 indicativa di infezione in atto. L'infezione pu\u00f2 poi espandersi dando osteomielite a livello cranico oppure cerebrite o meningoencefalite (neuroradiologia delle infezioni). Alla risonanza magnetica i tessuti infetti presentano elevato segnale nelle sequenze a TR lungo e sono disomogenee dopo somministrazione del mezzo di contrasto (in caso di empiema l'uptake \u00e8 periferico). Alla risonanza magnetica la zona infetta presenta un cercine periferico iperintenso nelle sequenze T2 pesate e FLAIR che circonda il letto operatorio caratterizzato da segnale disomogeneo per la presenza di falde fluide e materiale proteico oltre che di aria. Le sequenze DWI sono fondamentali per il riconoscimento degli ascessi. Una rara complicanza infettiva \u00e8 la trombosi di un seno venoso, ben evidente anche alla tomografia computerizzata eseguita senza mezzo di contrasto e non sempre localizzata a livello di un seno venoso vicino al letto operatorio (neuroradiologia vascolare).\nL'idrocefalo \u00e8 una complicanza tardiva di un'eventuale procedura chirurgica intracranica ed \u00e8 ben valutabile anche con la sola tomografia computerizzata, tuttavia la risonanza magnetica mediante le sequenze T2* pesate e cine-RM permette rispettivamente di identificare tracce di emosiderina dovute a emorragie di vecchia data e di studiare la dinamica liquorale alla ricerca di eventuali cause ostruttive.\nSequele dopo radioterapia.\nI trattamenti radioterapici interessano ovviamente anche i tessuti sani dell'encefalo e richiedono un lasso di tempo da tre a sei mesi (se non anni) per manifestare appieno i loro effetti. Le sequele radioindotte sono di solito classificate come \"acute\" (fino a 4-6 settimane dal trattamento), \"subacute\" (fra 2 e 6 mesi dal trattamento) o \"tardive\" (da 6 a 8 mesi dal trattamento). Tali effetti sono in funzione della dose di radiazioni somministrata e della grandezza del campo operatorio e sono molto comuni con dosaggi di radiazioni elevati (le tecniche di radioterapia stereotassica o di radiochirurgia permettono di irradiare con alte dosi volumi molto piccoli e specifici riducendo molto queste complicanze). Dato che gli esiti subacuti e tardivi possono interessare anche aree molto distanti da quelle trattate \u00e8 molto facile cadere in errori interpretativi negli esami neuroradiologici di ricontrollo dopo i trattamenti, motivo per cui \u00e8 appropriato in tali casi usare sequenze di risonanza magnetica avanzate (diffusione, flusso e spettroscopia) per la diagnosi differenziali fra questi esiti e le recidive di malattia. La medicina nucleare mediante la PET con 11C metionina o altri traccianti oncotropi come la 18F - DOPA e la 18F - tirosina fornisce una metodica estremamente accurata per questo quesito diagnostico. Il fisiologico uptake cerebrale di fluorodesossiglucosio rende invece questo tracciante inadatto per questo tipo di studi.\nSequele acute.\nSubito dopo i trattamenti radianti l'esito pi\u00f9 comune \u00e8 la comparsa di edema vasogenico dovuto ad aumentata permeabilit\u00e0 della barriera emato-encefalica, che pu\u00f2 portare a ipertensione endocranica. In tali casi la risonanza magnetica pu\u00f2 essere negativa o evidenziare aree iperintense nelle sequenze a TR lungo e normali nelle sequenze DWI.\nSequele subacute.\nSono conseguenza del danno a carico dell'endotelio vasale e degli oligodendrociti e si presentano come aree di demielinizzazione, localizzate preferibilmente a livello dei nuclei della base, della sostanza bianca profonda e dei peduncoli cerebrali. Clinicamente si osservano di solito sonnolenza e segni neurologici nella maggioranza dei casi reversibili (l'interessamento dei nervi cranici pu\u00f2 dare neuropatie selettive che non sempre regrediscono). Le aree colpite, spesso molto estese, appaiono alla risonanza magnetica iperintense nelle sequenze T2 pesate e FLAIR e di solito non mostrano alterazioni di segnale nelle sequenze DWI.\nPseudoprogressione.\nQuesta sequela insorge di solito entro tre mesi dopo un trattamento chemio-radioterapico combinato ed \u00e8 caratterizzata da incremento dimensionale e aumentata impregnazione contrastografica a carico delle lesioni trattate. Allo stato attuale delle tecniche e delle conoscenze nessuna tecnica neuroradiologica pu\u00f2 distinguere con certezza la pseudoprogressione dalla progressione vera di malattia, motivo per cui in tali casi si ricorre a ripetute indagini di follow-up. La psudoprogressione si evidenzia neuroradiologicamente in modo molto variabile, tuttavia di solito \u00e8 caratterizzata da aumentati valori nelle mappe di ADC, da aumento di lattati e colina e riduzione dell'NAA in spettoscopia e da modeste alterazioni del flusso ematico nelle sequenze di perfusione. La medicina nucleare mediante le metodiche PET \u00e8 di estrema utilit\u00e0 in questa diagnosi differenziale.\nPseudorisposta.\nDopo trattamento con farmaci inibitori della via del VEGF \u00e8 possibile a livello delle lesioni osservare una normalizzazione della permeabilit\u00e0 della barriera emato-encefalica che si manifesta con riduzione dell'uptake locale del mezzo di contrasto, che pu\u00f2 simulare una risposta terapeutica oltre che favorire la diffusione delle cellule neoplastiche (evidenziabile mediante sequenze DWI).\nSequele tardive.\nPossono essere \"focali\" o \"diffuse\".\nForme focali.\nLe \"teleangectasie\" sono spesso asintomatiche, tipiche dell'et\u00e0 pediatrica (incidenza circa del 20% dei casi) e secondarie a danno vasale. In alcuni casi evolvono in pseudocisti e necessitano di essere drenate. Di solito interessano i nuclei della base, la sostanza bianca periventricolare e profonda.\nA seguito di trattamenti chemio-radioterapici i \"cavernomi\" sono una manifestazione frequente nei bambini e nei giovani adulti. Alla risonanza magnetica presentano un aspetto reticolato iperintenso nelle sequenze T2 pesate associato a un orletto ipointenso in quelle T2* pesate per la presenza in tale sede di emosiderina.\nLe \"psudocisti\" spesso insorgono nella zona sottoposta a radioterapia e presentano alla risonanza magnetica segnale simile al liquor a livello del loro lume, mentre a differenza delle aree ischemiche non presentano segnale iperintenso in periferia nelle sequenze FLAIR.\nPiccole \"emorragie\" a seguito di trattamenti radioterapici possono essere facilmente evidenziate dalla tomografia computerizzata. I trattamenti radioterapici possono esitare anche in piccole ischemie localizzate.\nLa \"radionecrosi\" \u00e8 la sequela tardiva con comportamento pi\u00f9 aggressivo per via della sua rapida velocit\u00e0 di estensione. Pu\u00f2 interessare sia l'area trattata sia altre zone dell'encefalo ed \u00e8 pi\u00f9 facile che insorga in soggetti chemio-radiotrattati (specie dopo somministrazione di cisplatino e carboplatino). Spesso tale fenomeno \u00e8 associato a danno vasale con trombosi e ischemie. Alla risonanza magnetica la radionecrosi si confonde con le recidive di lesioni tumorali aggressive in quanto mostra un quadro estremamente simile. L'aspetto pi\u00f9 tipico \u00e8 quello \"a bolle di sapone\" evidente come multiple aree tondeggianti iperintense nelle sequenze T2 pesate e FLAIR (la parte centrale meno necrotica in tali casi spesso \u00e8 un po' meno iperintensa). Dopo somministrazione del mezzo di contrasto si osserva netto uptake a cercine. Un altro aspetto tipico \u00e8 quello \"a formaggio svizzero\" caratterizzato da un uptake di mezzo di contrasto pi\u00f9 diffuso. Le sequenze pesate in diffusione, quelle di flusso e soprattutto la spettroscopia possono aiutare nella diagnosi differenziale con le recidive di malattia (in particolare i rapporti colina/NAA e colina/creatina sono pi\u00f9 elevati nelle recidive rispetto alla radionecrosi, mentre le mappe ADC mostrano valori pi\u00f9 alti nella radionecrosi e il flusso \u00e8 maggiore nelle recidive). La medicina nucleare mediante le metodiche PET presenta un'elevata accuratezza nel distinguere la recidiva di malattia dalla radionecrosi.\nForme diffuse.\nLa \"leucoencefalopatia\" \u00e8 una rara complicanza dei trattamenti chemio-radioterapici che pu\u00f2 anche portare all'exitus del paziente, caratterizzata da danno assonale. Tipicamente colpisce persone di et\u00e0 maggiore a 60 anni, trattati con alte dosi di radioazione e in associazione con farmaci neurotossici come il metotrexate. La sede pi\u00f9 colpita \u00e8 la sostanza bianca periventricolare dei centri semiovali, ma spesso interessa la sostanza bianca profonda in toto. Alla risonanza magnetica le zone colpite presentano segnale iperintenso nelle sequenze a TR lungo che possono essere confuse con aree ischemiche in pazienti che spesso sono anche vasculopatici. \u00c8 possibile osservare iperintensit\u00e0 puntiformi dopo mezzo di contrasto da danno vasale.\nL\"'atrofia\" \u00e8 una conseguenza dell'irradiazione di tutto l'encefalo ed \u00e8 evidente all'imaging come ampliamento degli spazi liquorali.\nSequele da farmaci.\nLa chemioterapia antitumorale utilizzata sia per trattare i tumori cerebrali sia neoplasie in altre porzioni dell'organismo, come anche diversi altri farmaci neurotossici, pu\u00f2 portare ad alterazioni encefaliche spesso reversibili rilevabili mediante risonanza magnetica. I principi attivi pi\u00f9 spesso implicati sono il metrotrexate, la ciclosporina, la vincristina, la citarabina, la L - asparagina, gli steroidi, le anfetamine e il cisplatino. Tali effetti tossici sono potenziati da una concomitante radioterapia, in quanto questa rende pi\u00f9 permeabile la barriera emato-encefalica. Anche la somministrazione intratecale o endoarteriosa possono favorire danni con questo meccanismo per via di un migliore assorbimento a livello parenchimale delle molecole coinvolte o dare una meningite chimica. Nei pazienti di et\u00e0 avanzata e vasculopatici la tossicit\u00e0 chemioindotta pu\u00f2 anche evidenziarsi con ischemie ed edema, mentre concomitanti alterazioni della crasi ematica e le neoplasie ematologiche favoriscono le emorragie.\nLe sequele da farmaci si definiscono \"acute\" se avvengono entro 50 giorni dalla somministrazione, \"subacute\" o \"ritardate\" se si manifestano entro qualche mese o \"croniche\" se insorgono nel corso di mesi o anni e di solito mantengono alcuni esiti a lungo termine.\nSequele acute.\nIl metotrexate in acuto pu\u00f2 dare delle manifestazioni cliniche e neuroradiologiche simili allo \"stroke ischemico\", probabilmente causate da un transitorio incremento dei livelli ematici di omocisteina che portano al danno endoteliale; lo stesso farmaco inoltre stimola i fibroblasti al rilascio di adenosina, con conseguente vasodilatazione ed alterato rilascio di diversi neurotrasmettitori. A livello RM il quadro \u00e8 identico a quello di un ictus ischemico ed anche in questo caso una diagnosi tempestiva porta ad una prognosi migliore.\nOltre alle forme simil-strole il metotrexate pu\u00f2 anche portare alla \"sindrome dell'encefalite posteriore reversibile\" caratterizzata da edema interessante in modo simmetrico inizialmente i lobi occipitali e parietali per poi estendersi ai lobi frontali, tempo-occipitali ed al cervelletto. Tale sindrome \u00e8 anche associata a maggior rischio di eventi ischemici ed emorragici e si suppone sia causata da un effetto vasomotorio del farmaco con conseguente aumento della permeabilit\u00e0 della BEE. Alla RM il quadro di edema simmetrico appare evidente utilizzando sequenze a TR lungo.\nSequele subacute.\nLa \"delayed leucoencefalopathy with stroke-like presentation syndrome\" \u00e8 un 'encefalite subacuta causata anch'essa dal metotrexate, somministrato ad alte dosi per via intratecale. I sintomi clinici sono simili a quelli dello stroke ischemico ma sono altalenanti ed interessano entrambi gli emisferi. Tale sindrome si distingue neuroradiologicamente dalla tossicit\u00e0 acuta data dallo stesso farmaco perch\u00e8 non mostra alterazioni delle sequenze pesate in diffusione, al contrario di quanto si vede nella controparte acuta. Le aree colpite hanno di solito sede periventricolare e mostrano netta ipointensit\u00e0 nelle mappe di ADC, oltre a non mostrare potenziamento dopo somministrazione di mezzo di contrasto.\nSequele croniche.\nLa \"leucoencefalopatia\" \u00e8 la pi\u00f9 frequente sequela cronica chemioindotta. Pu\u00f2 essere reversibile o meno. Anche in questo caso la causa pi\u00f9 frequente \u00e8 il metotrexate (somministrato endovena). Neuroradiologicamente e clinicamente tale patologia \u00e8 identica alla forma analoga indotta dalla radioterapia descritta nel paragrafo precedente (senza i segni di danno vascolare visibili nella controparte come puntiformi impregnazioni contrastografiche)."}
{"id": "9222299", "revid": "588403", "url": "https://it.wikipedia.org/wiki?curid=9222299", "title": "Ara\u01f0in Xowmb 2021-2022", "text": "L'Ara\u01f0in Xowmb 2021-2022 \u00e8 la 31\u00aa edizione della seconda serie del campionato armeno di calcio. La stagione \u00e8 iniziata il 5 agosto 2021 e terminer\u00e0 il 17 maggio 2022.\nStagione.\nNovit\u00e0.\nNella passata stagione, il si \u00e8 classificato al primo posto ed ha ottenuto la promozione in Bardsragujn chumb. Successivamente, a seguito delle defezioni di e , ritiratesi a campionato ancora in corso, la federcalcio armena ha ammesso in massima serie (senza che questa giocasse lo spareggio promozione-retrocessione) e .\nIl , dopo essersi ritirato dallo scorso campionato di massima serie, \u00e8 ripartito dall'Ara\u01f0in Xowmb. Lo , dopo la mancata iscrizione alla Bardsragujn chumb 2021-2022, ha preso il posto della sua seconda squadra in Ara\u01f0in Xowmb. Il , dopo l'ammissione in massima serie, ha iscritto a questa edizione del torneo la sua seconda squadra. L', dopo il ritiro a campionato in corso dello scorso anno, si \u00e8 nuovamente iscritto all'Ara\u01f0in Xowmb.\nIl , infine, non si \u00e8 iscritto a questa edizione del torneo.\nFormato.\nLe otto squadre si affrontano quattro volte, per un totale di ventotto giornate. La prima classificata, viene promossa in Bardsragujn chumb 2022-2023; la seconda, invece, disputer\u00e0 uno spareggio promozione retrocessione contro la penultima classificata della Bardsragujn chumb 2021-2022.\nClassifica.\n\"Aggiornata al 1\u00ba marzo 2022\"\nLegenda:\nNote:"}
{"id": "9222308", "revid": "547034", "url": "https://it.wikipedia.org/wiki?curid=9222308", "title": "Contributi determinati a livello nazionale", "text": "I Contributi determinati a livello nazionale (\"Nationally Determined Contributions\", NDC oppure \"Intended Nationally Determined Contributions\", INDC) sono piani nazionali non vincolanti che evidenziano le azioni per il cambiamento climatico, compresi gli obiettivi per la riduzione delle emissioni di gas serra, le politiche e le misure che i governi attuano in risposta ai cambiamenti climatici e come contributo per raggiungere gli obiettivi globali stabiliti nell'Accordo di Parigi.\nProcesso.\nGli NDC combinano il sistema dall'alto verso il basso di un tradizionale accordo internazionale con elementi di sistema dal basso verso l'alto attraverso i quali i paesi presentano i propri obiettivi e politiche nel contesto delle proprie circostanze, capacit\u00e0 e priorit\u00e0 nazionali, con l'obiettivo di ridurre le emissioni globali di gas serra, limitare l'aumento della temperatura antropica ben al di sotto dei 2 \u00baC al di sopra dei livelli preindustriali e proseguire gli sforzi per limitare l'aumento a 1,5 \u00baC.\nGli NDC contengono le misure intraprese per la riduzione delle emissioni e mirano anche ad affrontare le misure intraprese per adattarsi agli impatti dei cambiamenti climatici e il supporto di cui il paese ha bisogno, o fornir\u00e0, per affrontare il cambiamento climatico. Dopo la presentazione iniziale degli INDC nel marzo 2015, \u00e8 seguita una fase di valutazione per esaminare l'impatto degli INDC presentati prima della Conferenza di Parigi 2015.\nGli NDC sono istituiti indipendentemente dalle parti (paesi o gruppi regionali di paesi) in questione. Sono tuttavia inseriti all'interno di un quadro \"catalitico\" iterativo e vincolante progettato per accelerare l'azione per il clima nel tempo. Una volta che gli stati hanno fissato i loro NDC iniziali, questi devono essere aggiornati su un ciclo di 5 anni. Devono essere pubblicate relazioni biennali sui progressi verso gli obiettivi stabiliti negli NDC degli stati. Questi saranno sottoposti a revisione tecnica e confluiranno collettivamente in un esercizio di inventario globale, operante a sua volta su un ciclo scaglionato nei 5 anni, nel quale sar\u00e0 valutata collettivamente la sufficienza complessiva degli NDC.\nLe informazioni raccolte dai rapporti e dalle revisioni individuali delle parti, insieme al quadro pi\u00f9 completo ottenuto attraverso il \"bilancio globale\", serviranno a loro volta per informare e modellare la formulazione dei successivi impegni degli stati. La logica, nel complesso, \u00e8 che questo processo offrir\u00e0 molte strade in cui i processi politici nazionali e transnazionali possono svolgere, facilitando impegni pi\u00f9 ambiziosi e facendo pressione sugli stati affinch\u00e9 rispettino i loro obiettivi.\nTutti gli obiettivi per ogni paese sono indicati nei loro NDC che si basano sui seguenti punti:\nObiettivi globali.\nL' sull'azione per il clima ha un indicatore relativo agli NDC per il suo secondo obiettivo: l'indicatore 13.2.1 \u00e8 il \u00abNumero di paesi con contributi determinati a livello nazionale, strategie a lungo termine, piani nazionali di adattamento, strategie come riportato nelle comunicazioni di adattamento e nelle comunicazioni nazionali\u00bb. Un rapporto del Dipartimento per gli affari economici e sociali (DESA) nel 2020 segnalava che \u00abil mondo \u00e8 molto in ritardo nel raggiungere questo obiettivo all'attuale livello di contributi determinati a livello nazionale\u00bb. Si ritiene che la pandemia di COVID-19 offra ai paesi un'opportunit\u00e0 per \u00abrivalutare le priorit\u00e0 e ricostruire le proprie economie per essere pi\u00f9 verdi e pi\u00f9 resistenti ai cambiamenti climatici\u00bb.\nNel 2021, in vista della COP26, il Segretariato della Convenzione quadro delle Nazioni Unite sui cambiamenti climatici (UNFCCC) ha predisposto il Rapporto di sintesi relativo agli NDC presentati da 191 parti, compresa l'Unione europea.\nStoria.\nGli NDC hanno un precedente nel sistema di \"pegno e revisione\" che era stato considerato dai negoziatori internazionali sul clima nei primi anni 1990. A tutti i paesi che hanno aderito alla Convenzione quadro delle Nazioni Unite sui cambiamenti climatici (UNFCCC) \u00e8 stato chiesto di pubblicare i propri INDC alla Conferenza ONU sui cambiamenti climatici 2013 di Varsavia. I contributi previsti erano stati determinati senza pregiudizio per la natura giuridica dei contributi. Il termine \"contributi\" era un compromesso tra \"Obiettivo quantificato di limitazione e riduzione delle emissioni\" (QELRO) e \"Azioni appropriate di mitigazione a livello nazionale\" (NAMA) che il Protocollo di Kyoto ha utilizzato per descrivere i diversi obblighi legali dei paesi sviluppati e in via di sviluppo.\nDopo l'entrata in vigore dell'Accordo di Parigi nel 2016, l'INDC di un paese diventa il primo NDC quando quel paese ratifica l'accordo a meno che non decida di presentare contemporaneamente un nuovo NDC. Gli NDC sono i primi obiettivi di gas serra, nell'ambito dell'UNFCCC, che si applicano allo stesso modo sia ai paesi sviluppati che a quelli in via di sviluppo.\nPresentazione degli INDC.\nIl 27 febbraio 2015 la Svizzera \u00e8 stato il primo stato a presentare i propri INDC. La Svizzera comunicava di aver registrato un aumento della temperatura di 1,75 \u00baC dal 1864 e di puntare a ridurre le emissioni di gas serra del 50% entro il 2030.\nL'India ha presentato i propri INDC all'UNFCCC il 1\u00ba ottobre 2015, impegnandosi a ridurre l'intensit\u00e0 carbonica del PIL del 33-35% entro il 2030 rispetto ai livelli del 2005.\nNella propria presentazione, l'India scriveva di avere bisogno di \u00abalmeno miliardi di dollari USA\u00bb per raggiungere gli obiettivi per il periodo 2015-2030 e che le sue \u00abesigenze finanziarie internazionali per il clima\u00bb faranno la differenza rispetto a \u00abci\u00f2 che pu\u00f2 essere reso disponibile da fonti nazionali\u00bb.\nL'Unione europea, rappresentata dalla presidenza di turno della Lettonia, per i propri Stati membri, Italia compresa, ha presentato i propri INDC il 6 marzo 2015, che prevedevano la riduzione dei gas serra di almeno il 40% entro il 2030. Nel 2020 il Consiglio dell'Unione europea ha presentato gli NDC rafforzati con l'obiettivo ambizioso di ridurre le emissioni di almeno il 55% entro il 2030.\nDei paesi esaminati, l'85% riferiva di essere stato messo alla prova dal breve lasso di tempo disponibile per sviluppare gli INDC. Altre sfide segnalate includevano la difficolt\u00e0 di ottenere un sostegno politico di alto livello, la mancanza di certezza e orientamento su ci\u00f2 che dovrebbe essere incluso negli INDC e le competenze limitate per la valutazione delle opzioni tecniche.\nTuttavia, nonostante le difficolt\u00e0, meno di un quarto dei paesi dichiarava di aver ricevuto sostegno internazionale per preparare i propri INDC e pi\u00f9 di un quarto indicava che stava facendo domanda per il sostegno internazionale.\nIl processo INDC e le sfide che presenta sono unici per ogni paese e non esiste un approccio o un modello uguale per tutti.\nMonitoraggio della riduzione delle emissioni.\nCon i siti Climate Change Performance Index, Climate Action Tracker e Orologio del clima possiamo seguire su internet quanto ogni stato stia rispettando gli impegni dell'Accordo di Parigi. Tuttavia, i vari siti forniscono solo un'idea generale delle attuali riduzioni delle emissioni mentre non forniscono informazioni per ciascuna misura proposta negli NDC.\nSoglie di riscaldamento dell'Accordo di Parigi.\nUno studio dell'Universit\u00e0 di Washington, pubblicato su \"Nature Communications Earth &amp; Environment\", rileva che con le attuali tendenze la probabilit\u00e0 di rimanere al di sotto dei 2 \u00baC di riscaldamento \u00e8 del 5%, del 26% se gli obiettivi fossero raggiunti e proseguiti dopo il 2030 da tutti i firmatari; una riduzione delle emissioni di circa l'80% pi\u00f9 ambiziosa di quella prevista dall'Accordo di Parigi, o un calo medio delle emissioni dell'1,8% all'anno anzich\u00e9 dell'1% all'anno, sarebbe sufficiente per rimanere entro i 2 \u00baC.\nGli esperti hanno raccomandato fondamentali cambiamenti strutturali della socioeconomia della civilt\u00e0 globale per una sistematica decarbonizzazione e relativi meccanismi \u2013 come il lavoro, la responsabilit\u00e0 e l'allocazione delle risorse \u2013 oltre a perseguire un percorso per un massimo di 1,5 \u00baC di riscaldamento anzich\u00e9 2 \u00baC.\nOpportunit\u00e0.\nL'Alleanza per il clima e lo sviluppo (\"Climate and Development Knowledge Network\", CDKN) ha preparato una guida per i Paesi meno sviluppati e per i Piccoli stati insulari in via di sviluppo che definisce un approccio agli NDC che potrebbe fornire opportunit\u00e0 economiche e di sviluppo. La guida includeva i seguenti consigli:\nIntegrazione con la pianificazione economica.\nUn altro rapporto dell'Alleanza per il clima e lo sviluppo (CDKN), preparato in collaborazione con l'Istituto per lo sviluppo oltremare (\"Overseas Development Institute\", ODI), ha formulato le seguenti raccomandazioni per l'integrazione degli impegni internazionali sui cambiamenti climatici nella pianificazione dello sviluppo nazionale:"}
{"id": "9222312", "revid": "858648", "url": "https://it.wikipedia.org/wiki?curid=9222312", "title": "I Popoli Decidono", "text": ""}
{"id": "9222317", "revid": "536103", "url": "https://it.wikipedia.org/wiki?curid=9222317", "title": "Bacino aquitano", "text": ""}
{"id": "9222320", "revid": "2039387", "url": "https://it.wikipedia.org/wiki?curid=9222320", "title": "Collegio elettorale di Bagheria (Camera dei deputati)", "text": "Il collegio di Bagheria fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Bagheria era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era interamente compreso nella provincia di Palermo e comprendeva i seguenti comuni: Altavilla Milicia, Bagheria, Belmonte Mezzagno, Casteldaccia, Ficarazzi, Misilmeri, Santa Flavia, Trabia e Villabate."}
{"id": "9222325", "revid": "367445", "url": "https://it.wikipedia.org/wiki?curid=9222325", "title": "Garzia Fioresi", "text": ""}
{"id": "9222327", "revid": "399", "url": "https://it.wikipedia.org/wiki?curid=9222327", "title": "Istituto Storico della Resistenza e dell'Et\u00e0 Contemporanea della Provincia di Vicenza &quot;Ettore Gallo&quot;", "text": ""}
{"id": "9222328", "revid": "1784492", "url": "https://it.wikipedia.org/wiki?curid=9222328", "title": "Zlatko Celent", "text": "Ha partecipato ai giochi della XXII Olimpiade, ottenendo la medaglia di bronzo nel due con."}
{"id": "9222341", "revid": "1784492", "url": "https://it.wikipedia.org/wiki?curid=9222341", "title": "Josip Rei\u0107", "text": "Ha partecipato ai giochi della XXII Olimpiade, ottenendo la medaglia di bronzo nel due con."}
{"id": "9222344", "revid": "101768", "url": "https://it.wikipedia.org/wiki?curid=9222344", "title": "Manuela d'Avila", "text": ""}
{"id": "9222359", "revid": "1543377", "url": "https://it.wikipedia.org/wiki?curid=9222359", "title": "Kaneko (azienda)", "text": ", nota anche come e stilizzata come KANE&lt;O nel logo societario, \u00e8 stata un'azienda giapponese editrice e sviluppatrice di videogiochi, fondata nel 1980 a Suginami da Hiroshi Kaneko.\nHa pubblicato con il proprio marchio e/o per altre aziende videoludiche diversi videogiochi, tra cui \"Air Buster\", \"Nexzr\", \"Shogun Warriors\", \"DJ Boy\", \"Guts'n\" e la serie \"Gals Panic\".\nStoria.\nNata inizialmente per lo sviluppo, la costruzione e la vendita di macchine elettroniche ed attrezzature mediche, nel 1982 entr\u00f2 nel mercato dei videogiochi come sviluppatore per la Taito Corporation, per poi produrre anche videogiochi con il proprio marchio a partire dal 1990.\nNell'estate del 1994 Kaneko chiuse la sua filiale negli Stati Uniti d'America ed annull\u00f2 alcuni progetti di videogiochi in sviluppo, tra cui \"Fido Dido\" e \"Socks the Cat Rocks the Hill\".\nNell'aprile del 2000 Kaneko sub\u00ec una ristrutturazione finanziaria, fuoriuscendo dal mercato videoludico (eccetto il servizio di manutenzione) e trasferendo la propria sede a Shibuya.\nIl 25 luglio 2001 Kaneko intent\u00f2 una causa contro Hitachi Software Engineering riguardante la scheda Super Kaneko NOVA System, chiedendo un risarcimento di 1,52 miliardi di yen.\nIl 12 agosto 2004 Kaneko ha dichiarato bancarotta; tuttavia il fondatore dell'azienda, Hiroshi Kaneko, dichiar\u00f2 di voler proseguire l'attivit\u00e0.\nNel 2006 una causa civile minacci\u00f2 di chiudere ufficialmente la Kaneko. Da allora non si hanno pi\u00f9 notizie dell'azienda, presumendo che la sua attivit\u00e0 sia cessata definitivamente."}
{"id": "9222361", "revid": "61051", "url": "https://it.wikipedia.org/wiki?curid=9222361", "title": "Laurina Fazer", "text": "Carriera.\nClub.\nNata ad Argenteuil, nella Val-d'Oise, da madre malgascia e padre guadeloupe, Laurina Fazer ha iniziato a giocare a calcio all'et\u00e0 di cinque anni, tesserandosi inizialmente con l'Association sportive et culturelle du Val d'Argenteuil, seguendo sua sorella maggiore Kalo. Notata a un incontro di Fillofoot dal PSG, \u00e8 entrata a far parte dell'associazione del club parigino all'et\u00e0 di sei anni. Inserita inizialmente nelle squadre giovanili miste, gioca con i ragazzi coetanei fino al raggiungimento dell'et\u00e0 massima prevista dalla federazione, per poi passare alle formazioni interamente femminili del PSG.\nInserita in rosa con la squadra Under-19 che disputa il Challenge National U19 \u00c9lite, al termine del campionato 2018-2019 condivide con le compagne il titolo di campione di Francia di categoria..\nNel giugno 2020, all'et\u00e0 di 16 anni, ha firmato il suo primo contratto professionistico con il PSG, accordo che la lega al club parigino fino al 2023. Pur continuando nella formazione giovanile, dalla stagione 2020-2021 \u00e8 aggregata anche alla prima squadra che disputa la Division 1 F\u00e9minine, livello di vertice del campionato francese. A disposizione del tecnico Olivier Echouafni fa il suo esordio in campionato il 14 novembre 2020, all'8\u00aa giornata, rilevando al 67' Grace Geyoro nella vittoria esterna per 14-0 con l' fornendo anche due assist alle compagne. In quella stessa stagione debutta anche in UEFA Women's Champions League, entrando alla fine del secondo tempo, al posto di Sandy Baltimore, nella vittoria esterna per 2-0 con le polacche del , incontro di andata degli ottavi di finale dell'edizione 2020-2021.\nAlla fine della stagione condivide con le compagne la conquista del primo titolo di campione di Francia del PSG, spezzando l'egemonia delle eterne rivali dell'..\nNella stagione successiva, il nuovo tecnico Didier Oll\u00e9-Nicolle continua a darle fiducia, ripagata dalla prestazione offerta in Champions League nell'incontro di ritorno con le ucraine del nel gruppo B della fase a gironi, dove, scesa in campo da titolare, al 44' segna un \"eurogol\", il primo segnato con la squadra titolare, portando il parziale sul 5-0, incontro vinto poi dalle francesi per 6-0.\nNazionale.\nFazer inizia a essere convocata dalla Federcalcio francese (FFF) dal 2019, chiamata inizialmente a indossare la maglia della formazione Under-16 in occasione del Tournoi de Montaigu.\nIn quello stesso anno debutta anche con la Under-17, squadra impegnata nella qualificazioni all'Europeo di Svezia 2020, dove viene impiegata in tutti i tre incontri giocati dalla sua nazionale nel primo turno eliminatorio contribuendo, grazie anche alla tripletta inflitta alle pari et\u00e0 della nella vittoria per 9-0 e alla rete che fissa sul 3-0 il risultato con l', a superare il turno da imbattuta. Tuttavia, a causa del proliferare della pandemia di COVID-19 in Europa, la UEFA decide di cancellare il torneo e, oltre a un altro paio di amichevoli, quella rimane l'unica esperienza U-17 della centrocampista.\nDel 2021 \u00e8 la convocazione in Under-19, inserita in rosa con la squadra che affronta le qualificazioni all'Europeo della Repubblica Ceca 2022.\nStatistiche.\nPresenze e reti nei club.\n\"Statistiche aggiornate al 9 dicembre 2021.\""}
{"id": "9222366", "revid": "1124164", "url": "https://it.wikipedia.org/wiki?curid=9222366", "title": "Arrigo Licinio con la sua famiglia", "text": "Arrigo Licinio con la sua famiglia conosciuto anche come ritratto della famiglia del fratello \u00e8 un dipinto realizzato in olio su tela da Bernardino Licinio e conservato nella pinacoteca della Galleria Borghese di Roma.\nStoria e descrizione.\nIl dipinto raffigura Arrigo Licinio fratello maggiore dell'autore, anche lui pittore ma che lavor\u00f2 e collabor\u00f2 quasi sempre nella bottega del fratello minore firmando poche opere, raffigurato insieme ai personaggi della sua famiglia. Sicuramente Bernardino esegu\u00ec i ritratti del fratello della cognata Agnese e de primogenito Fabio che tiene in mano una statuetta del Torso del Belvedere, probabilmente divenne orefice, nonch\u00e9 l'impostazione della tela, fu forse Arrigo invece a realizzare i volti degli altri infanti. L'opera fu tra le prime inserite nella collezione del cardinale Scipione Caffarelli-Borghese. Nel 1902 tutte le opere in galleria divennero del comune di Roma. \nLa tela presenta nell'angolo superiore destro la scritta: \u00abEXPRIMIT HIC FRATREM TOTA CUM GENTE LYCIMUS|ET VITAM HIS FORMA PROROGAT, ARTE SINI\u00bb nella parte inferiore la firma dell'artista: \u00abB. LYCINII OPUS\u00bb. La scritta indicata in modo molto chiaro che l'artista aveva raffigurato il fratello e la famiglia, contrariamente lo Scanelli lo catalog\u00f2 come ritratto della famiglia dell'artista. Fu poi catalogato semplicemente come \"Gruppo di famiglia\". Purtroppo fu identificato anche come lavoro del Il Pordenone intitolato \"Bernardino Licinio Pordenone \u2013 Autoritratto con la famiglia\" da Ludwig Goldscheider errore che si protraeva anche se lo stesso Ludwing aveva nel 1903 chiarito il nome dei due artisti e i dipinti a esse assegnati.\nQuando Bernardino ritrasse il fratello, questi, doveva avere quarantotto anni, la moglie Agnese \u00e8 raffigurata con il neonato ultimogenito tra le braccia, e il primogenito Fabio accanto a loro, questi divenne poi orefice. Segue sul lato destro della madre il figlio Camillo che divenne un medico famoso, e il figlio Giulio che offre un cestino pieno di rose, che seguir\u00e0 lo zio e il padre nel lavoro di pittore. Degli altri figli non vi sono ulteriori informazioni potrebbero essere morti infanti. Particolarmente curato \u00e8 il volto di Arrigo, sicuramente realizzato da Bernardino. Questi ha la barba folta e indossa un cappello schiacciato tipico dei primi anni del Cinquecento. La donna, indossa un abito completamente bianco, con una scollatura quadrata, solo le maniche sotto lo sbuffo sono rosse di raso, sul capo indossa un'acconciatura ricercata con decori in filo dorato. Tutti i personaggi presentano una capigliatura rossiccia presa dal padre. I due figli posti in primo piano presentano un abbigliamento curato sicuramente manifestando un ceto sociale alto."}
{"id": "9222369", "revid": "367445", "url": "https://it.wikipedia.org/wiki?curid=9222369", "title": "Stefan Brupbacher", "text": "Biografia.\nStefan Brupbacher ha studiato diritto presso l'Universit\u00e0 di Zurigo (lic. iur., 1992) per poi conseguire il dottorato. Ha ottenuto il suo dottorato summa cum laude nel 2002. Per la sua dissertazione ha ricevuto nel 2003 il premio Professor Walther Hug per il promovimento della ricerca in giurisprudenza. Ha ottenuto il Master in Relazioni Internazionali con specializzazione in Economia Internazionale (M.A., 1996) presso la Johns Hopkins University (SAIS) di Bologna e Washington. Ha anche conseguito un Executive Master in diritto commerciale internazionale ed europeo (M.B.L., 2002) presso l'Universit\u00e0 di San Gallo.\nPrima di ottenere il suo dottorato, Stefan Brupbacher ha acquisito una ricca esperienza professionale, tra l'altro a Zurigo (1991-1994) in qualit\u00e0 di assistente di ricerca di Manfred Rehbinder, suo relatore della tesi di dottorato. Dal 1996 al 2002 \u00e8 stato vicecapo della divisione \"Affari internazionali del lavoro\" presso la Segreteria di Stato dell'economia (SECO) a Berna e al contempo rappresentante della Svizzera presso l'Organizzazione Internazionale del Lavoro (OIL) dell'ONU a Ginevra.\nDal 2002 al 2004, Stefan Brupbacher ha lavorato per i Servizi parlamentari dell'Assemblea federale svizzera a Berna in qualit\u00e0 di capo della segreteria delle Commissioni dell'economia e dei tributi (CET) del Consiglio nazionale e del Consiglio degli Stati. Dal 2004 al 2005 \u00e8 stato consulente di Daniel Vasella, presidente della Federazione internazionale dei produttori e delle associazioni farmaceutiche (IFPMA). Dal 2005 al 2008, Stefan Brupbacher \u00e8 stato Issue Manager per la Politica della sanit\u00e0, della formazione e della ricerca presso economiesuisse a Zurigo. \nBrupbacher ha presieduto la Commissione della sanit\u00e0 del Partito Liberale Radicale del Canton Zurigo e ha partecipato allo sviluppo di nuove strategie per il Partito Liberale Radicale svizzero.\nNel 2007, Stefan Brupbacher \u00e8 stato nominato segretario generale del Partito Radicale Democratico svizzero. Dopo la fondazione del Partito Liberale Radicale nel 2009, \u00e8 stato per cinque anni il primo segretario generale del nuovo partito. A met\u00e0 del 2014, il Consigliere federale Johann Schneider-Ammann lo ha nominato segretario generale del Dipartimento federale dell'economia, della formazione e della ricerca (DEFR).\nStefan Brupbacher \u00e8 stato nominato direttore di Swissmem con effetto dal 1\u00ba gennaio 2019. L'associazione comprende aziende attive nel campo dell'industria tecnologica per un totale di dipendenti in Svizzera e oltre all'estero. \nStefan Brupbacher \u00e8 coniugato e vive a Zurigo.\nControversie.\nDopo la sua nomina a direttore di Swissmem, Stefan Brupbacher \u00e8 stato accusato di violazione del segreto d'ufficio per aver trasmesso per e-mail a Swissmem informazioni della Commissione degli affari esteri del Parlamento. Nel mese di dicembre 2020 il Ministero pubblico della Confederazione ha archiviato il procedimento e Stefan Brupbacher \u00e8 stato cos\u00ec scagionato dall'accusa."}
{"id": "9222376", "revid": "298229", "url": "https://it.wikipedia.org/wiki?curid=9222376", "title": "Campionati italiani assoluti di atletica leggera indoor 1988", "text": "I XIX Campionati italiani assoluti di atletica leggera indoor si sono tenuti a Firenze dal 23 al 24 febbraio 1988.\nSono stati assegnati 23 titoli nazionali in altrettante discipline (13 maschili e 10 femminili).\nNella prima giornata di gare sui 3000 m Mauro Pregnolato batte a sorpresa il favoritissimo Stefano Mei. Vengono stabiliti inoltre due nuovi record italiani. Nel salto triplo Dario Badinelli ottiene il primato italiano di 16,93 m; mentre nel salto con l'asta ben tre astisti (Enzo Brichese, Fulvio Andreini, Giorgio Grassi) eguagliano il record di Gianni Stecchi di 5,50 m, realizzato a Mondiali di Indianapolis '87.\nNella seconda, conclusiva giornata dei campionati, la lunghista romana Antonella Capriotti incrementa di 7 centimetri il primato italiano ottenuto una settimana prima in Spagna.\nIl velocista Antonio Ullo eguaglia il record italiano di Pierfrancesco Pavoni di 6\"20 nella distanza delle 60 iarde.\nGli Assoluti di atletica anticipano le gare indoor degli Europei di Budapest (5-6 marzo)."}
{"id": "9222382", "revid": "1543377", "url": "https://it.wikipedia.org/wiki?curid=9222382", "title": "Werner &amp; Mertz", "text": "Werner &amp; Mertz GmbH \u00e8 un\u2019azienda di medie dimensioni a conduzione familiare produttrice di detersivi e detergenti con sede centrale Magonza. L\u2019azienda nasce nel 1867 con la fondazione della Fabbrica di cera \u201cGebr\u00fcder Werner\u201d. Dal 1901 Werner &amp; Mertz distribuisce lucido per scarpe a marchio Erdal. Dopo la Seconda guerra mondiale la gamma di prodotti viene ampliata aggiungendo Detergenti per la casa Principale fonte di fatturato \u00e8 la marca Frosch (Anura), che dal 1986 propone detergenti ecologici per la casa. Con le diverse linee di prodotto (oltre a Frosch: Erdal, tana professional, green care professional, Rorax, Emsal e Bionicdry), la gestione dell\u2019impresa e l\u2019impegno sociale Werner &amp; Mertz si posiziona sul mercato come azienda sostenibile attenta all\u2019ambiente. Per il suo impegno a favore della tutela dell\u2019ambiente il titolare Reinhard Schneider ha ricevuto nel 2019 il premio tedesco per l\u2019Ambiente Deutschen Umweltpreis.\nStoria.\nFondazione, sedi aziendali e direzione.\nFondata Magonza nel 1867 dai fratelli Friedrich Christoph Werner und Georg Werner con il nome \u201cGebr\u00fcder Werner\u201d (Fratelli Werner), l\u2019azienda inizialmente produceva articoli a base di cera. Con l\u2019ingresso del secondo titolare, Georg Mertz, nel 1878 l\u2019azienda veniva ridenominata \u201cWerner &amp; Mertz\u201d, nome che mantiene tuttora. Dopo la morte di Georg Mertz nel 1887, a capo dell\u2019impresa subentrava il cognato Philipp Adam Schneider insieme ai fratelli Werner. L\u2019azienda tutt\u2019oggi \u00e8 guidata dai successori.\nDopo la morte di Philipp Adam Schneider, il 10 agosto 1901, subentrava, a soli 19 anni, il figlio Rudolf, dal 1903 a capo dell\u2019azienda insieme al fratello Hermann Schneider.\nNel 1908 un grande incendio devastava lo stabilimento e l\u2019abitazione situati in Erthalstra\u00dfe; nell\u2019autunno dello stesso anno la ditta si trasferiva nel nuovo edificio, sorto nell\u2019area chiamata Ingelheimer Aue. Dopo l\u2019incendio scoppiato nel 1917, nel 1918 la produzione proseguiva presso la stessa sede, ma all\u2019interno di uno stabilimento di nuova costruzione Insieme al nuovo edificio veniva costruita anche la Torre del ranocchio \u201cFroschturm\u201c, ancora oggi simbolo del marchio Erdal di Magonza. Nel 1944 un intenso bombardamento aereo degli alleati distruggeva l\u201980 percento dello stabilimento, risparmiando tuttavia la torre. Il 3 maggio 1946 Radio Francoforte annunciava la ripresa della produzione nella \u201cFabbrica Erdal, famosa in tutto il mondo\u201d.\nLo stabilimento di Hallein, in Austria, avviava la produzione nel 1954. Nello stesso anno Rudolf Schneider lasciava il comando dell\u2019azienda. Nel 1962 Hermann Schneider affidava la guida dell\u2019impresa al figlio Helmut. Il maggiore investimento della storia aziendale risale al 1996, con la costruzione di un moderno centro logistico con magazzino automatico a Magonza. Reinhard, uno dei tre figli di Helmut Schneider, subentrava nel 2000 alla guida dell\u2019azienda a conduzione familiare, giunta ormai alla quinta generazione. A settembre 2010 la centrale amministrativa si trasferiva in unedificio a bilancio energetico Plus\u201c lungo il viale Rheinallee di Magonza. Nel 2019 si inaugurava a Magonza il nuovo centro di produzione \u201cL8\u201d. Con un costo pari a 30 milioni di euro, secondo quanto dichiarato dall\u2019azienda si tratta del maggiore progetto di investimento nella storia dell\u2019azienda.\nLucido per scarpe \u201cErdal\u201d.\nForte del know-how acquisito nel campo della lavorazione della cera, nel 1901 l\u2019azienda sviluppava un innovativo lucido per scarpe a base di cera. I colori e lucidi per scarpe all\u2019epoca disponibili sul mercato, a base di zolfo, fuliggine, sciroppo, melassa e acqua, non giovavano certo al cuoio e aderivano difficilmente alla superficie della calzatura, sporcando inoltre gli indumenti. Ispirandosi all\u2019indirizzo dell\u2019azienda, in Erthalstra\u00dfe, Werner &amp; Mertz lanciava sul mercato il nuovo lucido per scarpe con la marca Erdal, introducendo nel 1903 il principe ranocchio del logo.\nTra il 1912 e il 1939 l\u2019azienda registrava una costante crescita grazie ai nuovi prodotti per la cura delle calzature, al potenziamento dei dipartimenti Vendite e Logistica nonch\u00e9 alla pubblicit\u00e0 e alla promozione. Nel 1921 Erdal era la marca di prodotti per la cura delle scarpe pi\u00f9 venduta in Germania. All\u2019epoca l\u2019azienda contava 1.200 dipendenti. Nel 1928 avveniva l\u2019acquisizione dell\u2019azienda berlinese Urban &amp; Lemm, che produceva il noto prodotto per la cura delle scarpe Urbin. Nel 1939 i dipendenti erano 1.800.\nAmpliamento della gamma prodotti.\nDopo la Seconda guerra mondiale, e in particolare negli anni \u201850, Werner &amp; Mertz estendeva l\u2019offerta ai detergenti per la casa, tra cui prodotti specifici per il bagno, la moquette, i tappeti. Nel 1971 nasceva la societ\u00e0 Tana Chemie GmbH, azienda produttrice di detergenti destinati ai grandi consumatori quali ristoranti, ospedali, impianti industriali e uffici.\nNel 1986 seguiva il lancio dei primi detergenti per la casa privi di fosfati della marca \u201cFrosch\u201d. La linea di prodotti ecologici comprende nel frattempo ben 80 articoli (dato a luglio 2020).\nDal 1996 la gamma di prodotti Erdal per la cura delle scarpe \u00e8 priva di solventi; dal 2009 i prodotti emsal sono composti da sostanze naturali. Nel 2008, il fatturato dell\u2019azienda ammontava a 284 milioni di euro, passati nel 2012 a 305 e nel 2015 a 340 milioni.\nPosizionamento e immagine.\nDal lancio della marca Frosch, Werner &amp; Mertz si posiziona come azienda produttrice di detergenti attenta all\u2019ambiente, rinunciando, come sopra descritto all\u2019uso di sostanze nocive anche per altri prodotti. Anche la marca destinata all\u2019uso professionale \"green care PROFESSIONAL\" si propone quale alternativa \"green\" per il proprio segmento di mercato. Nel 2000, anno in cui subentrava al comando dell\u2019azienda, il titolare Reinhard Schneider si faceva promotore di tale sviluppo. Sotto la sua guida veniva implementata un sistema di gestione ambientale e di sostenibile. Dal 2003 gli stabilimenti produttivi sono certificati secondo l\u2019 Eco Management and Audit Scheme (EMAS) dell\u2019Unione europea. Gli edifici aziendali di nuova costruzione, tra cui la centrale amministrativa e il centro di produzione L8, sono stati progettati ed edificati secondo criteri ecologici e sostenibili. La \u201cInitiative Frosch\u201d concentra tutte le attivit\u00e0 aziendali volte alla sostenibilit\u00e0.\nNel 2008 l\u2019azienda inizia a impiegare in produzione materie plastiche riciclate; il 2012 vede il lancio ufficiale dell\u2019iniziativa Recyclat. Insieme ad altri partner, tra cui il Punto Verde, l\u2019iniziativa ha l\u2019obiettivo di utilizzare una maggiore quantit\u00e0 di materiali plastici recuperati dai rifiuti domestici. L\u2019iniziativa promuove pubblicamente e a livello politico l\u2019incremento della percentuale di materiali riciclati volto alla tutela del clima e dei mari. Nell\u2019ambito dell\u2019iniziativa Recyclat, l\u2019azienda si avvale della consulenza dell\u2019organizzazione ambientalista Naturschutzbund Deutschland. A partire dal 2010, i recipienti dei prodotti sono realizzati con l\u201980% di plastica riciclata, proveniente in prevalenza da bottiglie. Nel frattempo i flaconi della linea Frosch sono tutti realizzati con il 100 percento di materiali riciclabili. Nel 2019 Werner &amp; Mertz lancia sul mercato il primo flacone di doccia gel interamente realizzato con plastica riciclata proveniente dal sistema di raccolta Gelber Sack.\nIl riciclo delle materie plastica \u00e8 un\u2019attivit\u00e0 di nicchia, in quanto pi\u00f9 costosa rispetto alla produzione di plastica vergine a partire da petrolio. Nonostante il crollo del prezzo del petrolio nel 2020, l\u2019azienda \u00e8 tra le poche che sceglie in quel frangente di continuare a impiegare plastica riciclata. L\u2019Amministratore delegato Reinhard Schneider richiede con vari interventi (ad esempio nella rivista Wirtschaftswoche) e in occasione di interviste (tra cui una rilasciata all\u2019emittente ZDF), un maggiore impegno del mondo economico nella tutela dell\u2019ambiente e del clima.\nPercezione del pubblico.\nImmagine e riconoscimenti.\nNella percezione del pubblico \u00e8 dominante l\u2019aspetto dell\u2019approccio ecologico, trasmesso principalmente attraverso la marca di detergenti Frosch (v. articolo principale \"Frosch (Marke)#\u00d6kologische Ausrichtung\"). Il volume \"Deutsche Standards \u2013 Marken des Jahrhunderts\" pubblicato dalla casa editrice Zeitverlag identifica nel marchio Frosch un \u201cpioniere della sostenibilit\u00e0\u201d, elogiandolo quale apripista del settore. Negli anni l\u2019azienda ha ottenuto diversi riconoscimento per il proprio operato, e a partire dagli anni 2000 in particolare premi dedicati all\u2019ambiente. Il nuovo edificio della centrale amministrativa ha ottenuto ad esempio il premio del Land Renania-Palatinato, cui successivamente si \u00e8 aggiunto un certificato LEEDdi massimo livello (\u201cPlatino\u201d) per opere edilizie sostenibili. Nel 2019 il titolare Reinhard Schneider ha ricevuto il Premio tedesco per l\u2019Ambiente.\nResponsabilit\u00e0 penale prodotti: Spray per cuoio 1980-1988.\nNel 1988 l\u2019azienda e il management sono stati citati a giudizio in Germania per \u201clesioni personali colpose e rischio mortale per la salute\u201d. Ai dirigenti aziendali imputati si contestava di non aver ritirato tempestivamente dal mercato n\u00e9 di aver tempestivamente segnalato il pericolo di uno spray per cuoio prodotto da Werner &amp; Mertz e distribuito dal 1980 dalle societ\u00e0 affiliate (\"Erdal Rex GmbH, Solit\u00e4r GmbH\"). La revisione della sentenza da parte della Corte di Giustizia federale ha confermato la responsabilit\u00e0 dei dirigenti."}
{"id": "9222384", "revid": "1543377", "url": "https://it.wikipedia.org/wiki?curid=9222384", "title": "Giovanni Claudio Pasquini", "text": "Biografia.\nLavor\u00f2 dapprima a Roma come segretario del cardinale Nicol\u00f2 Coscia, ma ben presto si trasfer\u00ec alla corte di Vienna, dove fu religioso, poeta e insegnante di lingua italiana alle nobildonne locali. \nGrazie all'amicizia di Apostolo Zeno si avvicin\u00f2 alla scrittura drammatica di cantate da camera oppure di opere e anche di pastorali.\nA Vienna incontr\u00f2 Pietro Metastasio, con il quale divenne amico e anche sfortunato rivale.\nDopo Vienna Pasquini lavor\u00f2 dapprima a Mannheim e successivamente alla corte di Dresda, ma le sue opere andarono in scena anche a Salisburgo,\nLondra e Berlino.\nInfine ritorn\u00f2 a Siena, dove prosegu\u00ec i suoi lavori affiancandoli all'attivit\u00e0 di predicatore.\nPasquini ebbe comunque un ruolo importante nel melodramma settecentesco: le sue opere si caratterizzarono per la fertilit\u00e0 produttiva, per l'eleganza dello stile, e per l'efficace teatralit\u00e0.\nRealizz\u00f2 sia opere grandiose, sia atti unici scritti soprattutto per allietare le corti in speciali occasioni, come ad esempio le 'feste da camera'."}
{"id": "9222385", "revid": "1373765", "url": "https://it.wikipedia.org/wiki?curid=9222385", "title": "Noi di Centro", "text": ""}
{"id": "9222388", "revid": "36426", "url": "https://it.wikipedia.org/wiki?curid=9222388", "title": "Piazza di Santo Stefano (Firenze)", "text": ""}
{"id": "9222402", "revid": "54253", "url": "https://it.wikipedia.org/wiki?curid=9222402", "title": "John West, IV conte De La Warr", "text": ""}
{"id": "9222411", "revid": "1924342", "url": "https://it.wikipedia.org/wiki?curid=9222411", "title": "Marina Sena", "text": "Biografia.\nOriginaria di Taiobeiras, ha fatto parte del gruppo musicale A Outra Banda da Lua per un periodo di cinque anni, lasciandolo dopo aver realizzato l'EP \"Catapoeira\".\nIl suo primo album in studio da solista \"De primeira\", uscito nell'agosto 2021, include la traccia \"Por supuesto\", certificata platino con oltre unit\u00e0 di vendita dalla Pro-M\u00fasica Brasil, che si \u00e8 trasformata in una hit dopo aver scalato la top ten della graduatoria brasiliana fino al 9\u00ba posto, oltre a collocarsi in 69\u00aa posizione nella Top 200 Singles della Associa\u00e7\u00e3o Fonogr\u00e1fica Portuguesa. Con il fine di promuovere il disco in un primo momento l'artista si \u00e8 esibita con il pezzo al programma \"Experimente\" sulla rete televisiva Bis, di propriet\u00e0 della Grupo Globo, per poi annunciare una tourn\u00e9e fissata per il 2022.\nNell'ambito del Pr\u00eamio Multishow de M\u00fasica Brasileira, uno dei principali premi musicali in Brasile, \u00e8 risultata l'artista con il maggior numero di premi vinti della serata, conseguendone tre su quattro nomination iniziali. Ha anche vinto un WME Award per la rivelazione."}
{"id": "9222415", "revid": "767487", "url": "https://it.wikipedia.org/wiki?curid=9222415", "title": "Prisoners of the Lost Universe", "text": "Prisoners of the Lost Universe \u00e8 un film fantascientifico d'azione del 1983 diretto da Terry Marcel."}
{"id": "9222418", "revid": "54253", "url": "https://it.wikipedia.org/wiki?curid=9222418", "title": "George Sackville-West, V conte De La West", "text": ""}
{"id": "9222421", "revid": "633110", "url": "https://it.wikipedia.org/wiki?curid=9222421", "title": "Kaede (cacciatorpediniere)", "text": "Il \u00e8 stato un cacciatorpediniere della Marina imperiale giapponese, undicesima unit\u00e0 della classe Matsu. Fu varato nel luglio 1944 dal cantiere navale di Yokosuka.\nAppartenente alla 52\u00aa Divisione, prese servizio attivo solo all'inizio del 1945: oper\u00f2 nelle acque di Hong Kong e della colonia di Formosa, al largo della quale sub\u00ec danni abbastanza seri il 31 gennaio. Riguadagn\u00f2 i porti nazionali ma, dopo essere stato rimesso in efficienza, rimase nel Mare interno di Seto impegnato in compiti di vigilanza e scorta. Dopo la fine della seconda guerra mondiale fu ceduto alla Repubblica nazionalista cinese che lo ridusse a scafo statico, demolendolo infine nel 1962.\nCaratteristiche.\nIl \"Kaede\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nCon la Marina imperiale.\nIl cacciatorpediniere \"Kaede\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 4 marzo 1944 e il varo avvenne il 25 luglio seguente; fu completato il 30 ottobre e il comando fu affidato al tenente di vascello Moroishi K\u014d. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il 20 gennaio 1945 il \"Kaede\" fu ufficialmente assegnato alla 52\u00aa Divisione cacciatorpediniere con i gemelli \"Sugi\" e ; il reparto era alle dipendenze della 31\u00aa Squadriglia di scorta, parte della 5\u00aa Flotta impegnata sul fronte delle Filippine. La nave si port\u00f2 a Moji per prendere il proprio posto nella scorta di un convoglio diretto a Hong Kong: il viaggi\u00f2 dur\u00f2 dal 22 al 27 senza alcun incidente e il \"Kaede\" fu distaccato alla volta della vicina colonia di Formosa, precisamente al porto di Takao dove si affianc\u00f2 ai cacciatorpediniere e \"Shiokaze\": avevano l'ordine di raggiungere Aparri, recuperare gli equipaggi aeronautici rimasti laggi\u00f9 e riportarli al sicuro in territori in mano giapponese. Il giorno successivo, tuttavia, le unit\u00e0 furono avvistate da velivoli statunitensi e la missione fu annullata; l'affrettato rientro a Formosa fu segnato da un pesante attacco condotto da bimotori North American B-25 Mitchell della United States Army Air Forces, durante il quale l\"Ume\" fu colato a picco e il \"Kaede\" fu raggiunto da una bomba la cui esplosione, oltre a infliggere danni importanti, uccise sul colpo quaranta uomini. Con lo \"Shiokaze\" riusc\u00ec comunque a raggiungere Takao, dove sbarc\u00f2 trenta feriti e fu sottoposto a riparazioni d'emergenza, prima di spostarsi a K\u012brun per ulteriori interventi. Il 21 febbraio pot\u00e9 partire con i propri mezzi e due giorni pi\u00f9 tardi si ferm\u00f2 a Kure per un raddobbo completo: nel corso dei lavori la riserva di bombe di profondit\u00e0 fu aumentata a sessanta ordigni. Intanto, il 5 febbraio, la 31\u00aa Squadriglia di scorta e le divisioni dipendenti erano passate agli ordini diretti della Flotta Combinata, stante lo scioglimento della 5\u00aa Flotta; il 15 marzo il \"Kaede\" e i gregari furono riassegnati alla depauperata 2\u00aa Flotta ma, a causa delle gravi perdite cagionate dall'operazione Ten-Go, essa fu disattivata il 20 aprile e la squadriglia torn\u00f2 cos\u00ec agli ordini della Flotta Combinata. La nave rimase di stanza a Kure e vide le proprie operazioni confinate al Mare interno di Seto per il resto delle ostilit\u00e0, oltretutto ostacolate dalla scarsit\u00e0 di carburante. Alla fine di agosto, dopo la capitolazione dell'Impero giapponese, fu ceduto dall'equipaggio alle autorit\u00e0 d'occupazione statunitensi che provvidero a rimuovere ogni arma e attrezzatura militare; il 5 ottobre successivo fu depennato dai registri della Marina imperiale.\nCon la Marina cinese.\nIl \"Kaede\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione.\nNel frattempo le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la prima riunione, del 28 giugno 1947, il \"Kaede\" fu assegnato alla Repubblica nazionalista cinese in conto di riparazione di guerra. La cessione divenne effettiva il 6 luglio e la nave fu indirizzata con un equipaggio misto a Shanghai, da dove i giapponesi furono riportati in patria. La Cina si trovava per\u00f2 in una grave situazione interna tra le distruzioni patite in dodici anni di guerra contro Tokyo, milioni di morti e il riaccendersi violento della guerra civile; perci\u00f2 fu decisamente difficile rimettere in piena efficienza le ex unit\u00e0 giapponesi. Il \"Kaede\", ribattezzato \"Heng Yang\", non rientr\u00f2 in servizio e nel 1949 fu trainato a Formosa poco prima che Shanghai cadesse nelle mani dell'Esercito Popolare di Liberazione. Il 1\u00ba ottobre di quell'anno fu ridotto a nave esperienze e quindi a nave caserma, ruolo che rivest\u00ec fino al 1960, quando la Marina militare cinese lo radi\u00f2 d'ufficio; fu infine demolito nel corso del 1962."}
{"id": "9222445", "revid": "752237", "url": "https://it.wikipedia.org/wiki?curid=9222445", "title": "Compagnia dell'Arte dei Brentatori", "text": ""}
{"id": "9222447", "revid": "228587", "url": "https://it.wikipedia.org/wiki?curid=9222447", "title": "Nanotecnologia verde", "text": "La nanotecnologia verde consiste nell'impiego delle nanotecnologie per i trattamenti di rimozione di inquinanti o contaminanti in diversi mezzi, come aria, suolo e acqua. \nLe tecnologie tradizionali di risanamento ambientale in alcuni contesti sono troppo costose e poco efficaci perch\u00e9 non riescono a rimuovere completamente i prodotti indesiderati, richiedono grandi quantit\u00e0 di energia, non sono selettive nei confronti dei contaminanti e possono presentare potenziali rischi associati alla formazione di sottoprodotti chimici tossici. In questo campo, le nanotecnologie possono offrire diverse opportunit\u00e0 per lo sviluppo di metodi pi\u00f9 efficaci, perch\u00e9 i materiali alla nanoscala possono essere utilizzati \"in situ\" e presentano delle propriet\u00e0 fisico-chimiche uniche, come una forte reattivit\u00e0 e una grande capacit\u00e0 di adsorbimento derivanti dall'elevata area superficiale specifica dovuta alle loro piccole dimensioni.\nNanosensori.\nI nanosensori vengono spesso definiti come delle strutture atte al monitoraggio che presentano almeno una dimensione al di sotto dei 100 nanometri, ma ci\u00f2 che distingue realmente questi oggetti \u00e8 la variazione delle loro propriet\u00e0 fisico-chimiche rispetto allo stesso materiale in forma bulk. Inoltre, essi presentano l'ovvio vantaggio di avere dimensioni ridotte. I nanosensori hanno applicazioni in molti campi scientifici, tra cui le applicazioni ambientali e di \"nano-remediation\".\nLa classificazione dei nanosensori pu\u00f2 venir eseguita in base alla loro fonte di energia, l'applicazione per cui sono stati pensati o il meccanismo di trasduzione, ovvero la tipologia di segnale che viene rilevato. Secondo quest'ultima classificazione, i nanosensori possono essere elettrochimici, ottici, magnetochimici e meccanici. I requisiti pi\u00f9 importanti per un sensore sono una buona sensibilit\u00e0, l'accuratezza delle informazioni estratte, il numero di cicli di misura eseguibili, un'isteresi ridotta, una buona selettivit\u00e0 e stabilit\u00e0. In questo particolare ambito, si definisce la selettivit\u00e0 come la capacit\u00e0 del sensore di discernere tra le diverse specie chimiche presenti e interferenziali tra loro, individuando quella di interesse. Attraverso l'uso della nanotecnologia, si mira a soddisfare tali requisiti.\nPer sottolineare l'importanza e la versatilit\u00e0 dei nanosensori, \u00e8 possibile considerare l'esempio delle nanoparticelle di platino. \u00c8 stato dimostrato che la funzionalit\u00e0 di tali oggetti pu\u00f2 venir influenzata dalla morfologia, dalla distanza del legame interatomico, da forma e qualit\u00e0 della struttura cristallina, dall'orientamento degli assi cristallografici, dalla condizione della superficie e molti altri fattori. Ne consegue che strutture di questo tipo risultano particolarmente adattabili alle esigenze del singolo caso in esame. A livello di materiali utilizzati, vi sono metalli, ossidi metallici, diverse strutture del carbonio, alcuni polimeri e materiali biologici. Lo scopo pi\u00f9 importante da raggiungere tramite l'applicazione della nanoscala \u00e8 la traduzione precisa ed ottimizzata di un'informazione in input in un segnale misurabile in output.\nRilevamento di gas.\nI nanosensori risultano degli ottimi candidati per la valutazione dell'inquinamento aereo poich\u00e9 la loro elevata area superficiale rende possibile la rilevazione dei diversi gas con maggior precisione. Sulla loro superficie sono presenti dei recettori, definiti come la porzione in cui il gas viene identificato. L'interazione tra i due, necessaria all'identificazione, avverr\u00e0 a livello atomico. I nanosensori risultano avere un tempo di risposta minore rispetto ai sensori in forma bulk grazie alla ridotta distanza da far coprire al segnale.\nTra le tecniche pi\u00f9 utilizzate in questo ambito vi sono i nanosensori elettrochimici, che a loro volta possono essere distinti in amperometrici, potenziometrici o conduttimetrici a seconda della particolare grandezza fisica che si va a misurare. Il loro funzionamento si basa sulla traduzione in segnale elettrico dell'informazione data dalla reazione chimica che avviene alla superficie tra elettrolita e nanomateriale. In generale, \u00e8 possibile affermare che un aumento delle performance, in particolare della selettivit\u00e0, sia dato dall'aumento di area superficiale e del rapporto tra dimensione della particella e lunghezza di Debye. La lunghezza di Debye \u00e8 definita come la lunghezza in cui la singola nanoparticella che costituisce il materiale bulk nanostrutturato viene privata di elettroni a seguito dell'adsorbimento degli ioni target.\nAlcune delle tipologie di gas che vengono rilevati attraverso questi sistemi sono i VOCs (composti organici volatili), benzene, toluene e xilene. In molti casi, la morfologia superficiale del nanosensore pu\u00f2 promuovere l'affinit\u00e0 ad un gas piuttosto che ad un altro. Ne consegue la necessit\u00e0 di creare nanosensori specifici con diversa composizione chimica per un rilevamento pi\u00f9 performante del singolo prodotto gassoso e il fatto che anche il processo con cui viene prodotto l'oggetto avr\u00e0 particolare influenza sulle sue performance.\nUn esempio di metodo innovativo di applicazione dei nanosensori riguarda la rilevazione di quantit\u00e0 troppo elevate di formaldeide. \u00c8 noto che essa, a seconda delle diverse tipologie di esposizione, pu\u00f2 produrre effetti dannosi sulle persone. La sua concentrazione viene osservata attraverso la misurazione della conducibilit\u00e0 elettrica superficiale dei nanosensori. In presenza di formaldeide, tale conducibilit\u00e0 varia a causa di una reazione redox indotta nell'analita in seguito all'interazione con la superficie dello strumento di misura. Questo sistema permette di darne una valutazione quantitativa.\nOssido di zinco (ZnO).\nAll'interno dei nanosensori elettrochimici, una buona parte \u00e8 costituita da quelli basati sui semiconduttori. Tra questi, trova ampia applicazione l'ossido di zinco per la sua conducibilit\u00e0 elettrica altamente sensibile alla presenza di gas e alla praticit\u00e0 di realizzazione. Le tecniche di produzione utilizzabili comprendono \"etching\" con soluzioni alcaline, deposizione chimica a partire da vapori, deposizione elettrochimica ed elettrofilatura. Altre propriet\u00e0 che rendono l'ossido di zinco un ottimo candidato per questa applicazione sono la sua stabilit\u00e0 chimica a termica, l'ottima resistenza all'ossidazione e una buona biocompatibilit\u00e0. Inoltre, sono possibili diverse tipologie di drogaggio per variarne le caratteristiche.\nL'ossido di zinco \u00e8 un semiconduttore che presenta un band gap diretto di 3.37 eV e la sua conducibilit\u00e0 elettrica \u00e8 principalmente imputata agli atomi di zinco in posizione interstiziale nel suo reticolo cristallino e alle vacanze di ossigeno. Queste ultime fungono da donatori di tipo n e promuovono la conducibilit\u00e0 all'interno del materiale. Nel complesso il semiconduttore viene classificato come appartenente alla tipologia n. Attraverso una misura della variazione di conducibilit\u00e0 o di resistenza dell'ossido dopo l'avvenuta interazione con un gas, \u00e8 possibile l'identificazione dello stesso. Questo perch\u00e9 il gas pu\u00f2 fungere da donatore o accettore di elettroni, interagendo con le vacanze di ossigeno presenti. Tra i gas che possono venir rilevati vi sono l'idruro di zolfo (H2S), l'idrogeno (H2), vari composti organici, l'ozono (O3), l'ammoniaca (NH3) e il biossido di azoto (NO2).\nI nanosensori che sfruttano questo materiale hanno trovato la maggior parte delle loro applicazioni sotto forma di nanofili per la loro capacit\u00e0 di rilevamento superiore rispetto ai nanofilm. Questo \u00e8 dovuto al loro diametro vicino alla lunghezza di Debye, a cui \u00e8 dovuta la variazione significativa della struttura elettronica del sistema a seguito del chemiadsorbimento del gas sotto analisi.\nRilevamento di metalli tossici.\nLa possibile realizzazione di strumentazione di monitoraggio portatile \u00e8 uno dei punti cardine che promuove l'uso di nanosensori per la rilevazione di metalli tossici nell'ambiente. Questa tecnologia viene proposta in sostituzione alle attuali tecniche gi\u00e0 esistenti, che hanno diversi svantaggi, tra cui la quantit\u00e0 minima rilevabile e il fatto di poter essere difficilmente effettuate in loco.\nAnche in questo frangente, le tecnologie pi\u00f9 utilizzate comprendono nanosensori di tipo elettrochimico; in particolare, hanno avuto grande successo i nanotubi di carbonio e le nanoparticelle porose di silice. Altri esempi di materiali con questa applicazione sono le particelle di oro, i nanotubi di carbonio, alcuni polimeri conduttivi e i reticoli metallorganici. L'uso di materiali che presentino un'elevata porosit\u00e0 e area superficiale permette di aumentare il numero di siti attivi che possano formare legami chimici con gli ioni metallici.\nUn'ulteriore possibilit\u00e0 \u00e8 l'uso di quantum dots, che possono ricadere nei sensori elettrochimici oppure ottici a seconda del dispositivo. Essi sono dei cristalli di semiconduttori in forma colloidale composti da combinazioni di elementi del II e VI gruppo della tavola periodica, oppure appartenenti al III e al V o solamente al IV gruppo. Per la specifica individuazione di ioni di metalli pesanti, vengono spesso utilizzati quantum dots a pi\u00f9 strati (core-shell) contenti elementi quali zolfo, cadmio, zinco e tellurio.\nI quantum dots possono venir utilizzati anche come nanosensori ottici. Qui viene sfruttata la loro fluorescenza e le modifiche al segnale emesso in caso di contatto con ioni di metalli pesanti. Qualsiasi sia la tipologia del segnale emesso, le performance saranno chiaramente dipendenti dalla chimica del quantum dot scelto. \u00c8 stato provato che le loro performance sono nettamente migliori rispetto ai pigmenti organici usati in precedenza, grazie all'effetto di confinamento quantico, la loro dimensione ridotta e l'elevato spostamento di Stokes evidenziabile negli spettri misurati. Inoltre, la loro selettivit\u00e0 rispetto ai diversi ioni pu\u00f2 venir implementata aggiungendovi del materiale biologico, ad esempio delle molecole di DNA. Questo avviene perch\u00e9 molti metalli pesanti formano dei complessi con le molecole biologiche, le quali solitamente contengono ossigeno, zolfo e azoto. D'altra parte, questo evidenzia anche il motivo per cui i metalli pesanti vengono ritenuti potenzialmente pericolosi per la salute.\nBio-sensori e rilevamento di sostanze organiche.\nI biosensori e i nanosensori atti al rilevamento di sostanze organiche si differenziano poich\u00e9 i primi impiegano componenti biologiche, quali DNA, enzimi, cellule e molti altri, mentre i secondi sono preposti al rilevamento di sostanze basate su catene carboniose che non necessariamente sono di origine biologica.\nI biosensori vengono classificati a seconda del componente biologico utilizzato come recettore e in accordo con la tipologia di segnale registrato. Molti di questi trovano impiego in ambito clinico e biomedico, ma hanno applicazioni rilevanti anche in campo ambientale. Un esempio \u00e8 la valutazione della presenza di agenti patogeni in acqua. Il principio di funzionamento \u00e8 lo stesso di tutti gli altri nanosensori, in cui si parte sempre da un'informazione, che viene trasformata in un segnale quantificabile attraverso un trasduttore. Spesso, i componenti biologici sono associati a nanomateriali ingegnerizzati per aumentare l'efficienza e la selettivit\u00e0 del sensore.\nIl monitoraggio di sostanze organiche comprende la misura delle concentrazioni di tossine, composti farmaceutici ma anche biologici di vario tipo. Per questo scopo, sono stati ampiamente analizzati i possibili impieghi di nanosensori a base di carbonio. Ad esempio, recentemente \u00e8 stata provata l'efficacia di nanocompositi basati su nanotubi di carbonio e ossido di grafene ridotto per il monitoraggio di composti organici azotati. Un'importante categoria di sostanze organiche di cui rilevare la presenza sono i composti esplosivi. Essi richiedono che i sensori abbiano un'ottima sensibilit\u00e0 in modo da rilevarne anche le pi\u00f9 piccole tracce; l'aumento di sensitivit\u00e0 viene dato proprio dall'impiego dei nanomateriali. Un esempio consta in piattaforme meccaniche nanosensoristiche, che si basano sulla flessione di una trave a sbalzo di dimensioni nanometriche a seguito dell'adsorbimento superficiale delle molecole del composto target.\nVantaggi e svantaggi.\nL'uso di nanosensoristica in sostituzione alle comuni analisi di laboratorio per il rilevamento di inquinanti permette di abbassare i costi e i tempi complessivi necessari per la misura, ricavare informazioni da campioni di dimensioni ridotte, realizzare strumentistica portatile e ridurre l'utilizzo di reagenti chimici. Tra le ottime propriet\u00e0 dei nanosensori vi sono un elevato rapporto tra area e volume, un'elevata reattivit\u00e0 superficiale, un numero abbondante di funzionalit\u00e0 attive in superficie, una quantit\u00e0 di analita contenuta richiesta per la sua rilevazione e una buona stabilit\u00e0 termica. Inoltre, vengono aumentate le prestazioni del sensore, come la selettivit\u00e0 e la sensitivit\u00e0, e di conseguenza si riducono i tempi necessari per l'ottenimento della risposta. I nanosensori possono venir installati in sistemi di tipo \u201con-line\u201d e permettere una misura in tempo reale in modo continuativo, ad esempio di un corso d'acqua o un flusso d'aria.\nBuona parte dei nanosensori utilizzati in campo ambientale possono essere sfruttati anche per effettuare analisi SERS (Surface Enhanced Raman Spettroscopy), la cui sensibilit\u00e0 pu\u00f2 arrivare alla singola molecola del composto ricercato. Per l'uso efficace di questa tecnica, sono consigliate nanostrutture metalliche con una ben definita gerarchia. In alternativa, si stanno studiando altre tipologie di substrati nanostrutturati come ossidi metallici semiconduttori.\nUna delle problematiche dei nanosensori \u00e8 che per avere una misura dinamica e rapida, la formazione del legame con l'analita deve essere efficiente, ma lo deve essere altrettanto la sua rottura. Altrimenti, il nanosensore risulta essere monouso. In alcune situazioni, pu\u00f2 risultare utile pre-trattare il campione in modo da ridurre la possibile interferenza di altri elementi presenti. Infine, resta ancora aperta la discussione sui possibili rischi ambientali associati al loro utilizzo e alla gestione del loro fine vita.\nNanoadsorbitori.\nI nanoadsorbitori sono particelle nanometriche in grado di sequestrare, ed eventualmente degradare, molecole e composti di vario tipo, fra cui inquinanti e contaminanti presenti nel suolo, nell'aria e nell'acqua. La nanoscala migliora la capacit\u00e0 di adsorbimento e la reattivit\u00e0 di questi materiali, i quali possono essere un'alternativa valida per affrontare problemi di risanamento ambientale in situ, come il recupero di falde acquifere contaminate, il trattamento di fonti d'acqua superficiali e di acque reflue industriali, la degradazione di inquinanti atmosferici.\nNel caso del trattamento delle acque, rispetto ad altri metodi, i processi di adsorbimento sono i pi\u00f9 adatti per la rimozione di sostanze tossiche perch\u00e9 combinano buona efficienza ed economicit\u00e0. Il carbone attivo, le zeoliti e alcuni polimeri sono esempi di adsorbitori classici finora estensivamente utilizzati, i quali per\u00f2 presentano il problema di un'efficacia di adsorbimento relativamente bassa. Con lo sviluppo delle nanotecnologie, si \u00e8 visto che i nanoadsorbitori, grazie alla loro elevata area superficiale, mostrano un maggiore efficienza e tassi di adsorbimento pi\u00f9 veloci; inoltre, possiedono un'alta selettivit\u00e0 anche nei confronti degli inquinanti presenti in basse concentrazioni e possono essere chimicamente funzionalizzati con diversi tipi di trattamento. Per questi motivi, sono considerati dei candidati eccellenti per la rimozione dalle acque di varie sostanze tossiche che causano gravi problemi di salute, soprattutto di quelle che non possono essere totalmente rimosse dai processi tradizionali utilizzati su larga scala, come ioni di metalli pesanti e coloranti.\nI nanomateriali pi\u00f9 studiati per le applicazioni nell'ambito del risanamento ambientale sono alcuni metalli e ossidi di metalli (come Fe3O4, MnO2, TiO2, ZnO, ecc.), le nanoparticelle basate sul carbonio (nanotubi di carbonio, grafene, fullereni, ecc.) e le nanoparticelle ibride. Recentemente, la ricerca si sta concentrando anche su materiali nanocompositi a matrice polimerica e su materiali nanoporosi. Le qualit\u00e0 che le nanoparticelle devono avere per essere considerate adatte e convenienti per l'utilizzo come adsorbitori includono: processi di sintesi semplici ed economici, elevata selettivit\u00e0 e affinit\u00e0 verso specifici inquinanti, stabilit\u00e0 termica e chimica in soluzione, facilit\u00e0 di rimozione dalla soluzione dopo l'adsorbimento, possibilit\u00e0 di rigenerazione e riuso, abilit\u00e0 di svolgere altre funzioni oltre all'adsorbimento. Per molti di questi materiali, il passaggio completo dalla scala sperimentale in laboratorio all'effettivo utilizzo pratico su larga scala \u00e8 tuttora in corso.\nI metodi di sintesi di nanoadsorbitori pi\u00f9 riportati in letteratura sono la riduzione, la co-precipitazione, il metodo sol-gel e i metodi di iniezione a caldo.\nRisulta ancora aperta la questione della potenziale dannosit\u00e0 per la salute umana delle nanoparticelle rilasciate nell'ambiente, perch\u00e9 la separazione e il recupero di tali materiali dall'acqua e dal suolo trattati \u00e8 tuttora una sfida. Le stesse propriet\u00e0 nanometriche che risultano eccezionali per l'adsorbimento sono anche quelle che pi\u00f9 preoccupano. Infatti, a causa della loro elevata area superficiale, dell'alto rapporto di numero di particelle rispetto alla massa, della migliore reattivit\u00e0 chimica e del potenziale per una pi\u00f9 facile penetrazione delle cellule dato dalle piccole dimensioni, le nanoparticelle potrebbero essere pi\u00f9 tossiche rispetto a particelle pi\u00f9 grandi della stessa sostanza.\nMembrane nanofiltranti.\nNegli anni, i processi di nanofiltrazione e di osmosi inversa hanno trovato un'importanza sempre maggiore nella purificazione di acque non potabili e per il riutilizzo delle acque in molti tipi di industria: dall'agricoltura (prodotti caseari, produzione dello zucchero, olii e grassi) all'industria chimica, farmaceutica e petrolchimica, da quella tessile a quella della carta. L'obiettivo che le accomuna \u00e8 quello di chiudere il ciclo delle acque, garantendo il riutilizzo delle acque di scarto e delle acque municipali, eliminando cos\u00ec gli sprechi: si stima che entro il 2050 il numero di eventi di siccit\u00e0 a livello mondiale crescer\u00e0 di cinque volte rispetto alla situazione attuale; pertanto, il recupero delle acque avr\u00e0 un ruolo sempre pi\u00f9 essenziale negli anni a venire.\nLe membrane nanofiltranti (NF) compongono la quarta classe di membrane pressure-driven, dopo le membrane microfiltranti, ultrafiltranti e per osmosi inversa. La filtrazione delle acque ha come obiettivo quello di eliminare gli inquinanti dissolti e di garantire e modulare una parziale trasmissione di sali. Le membrane a osmosi inversa hanno tassi di rigetto maggiori rispetto alle membrane nanofiltranti e richiedono pressioni pi\u00f9 elevate proprio per via della loro bassa permeabilit\u00e0: ne consegue che gli impianti di filtrazione che sfruttano le membrane ad osmosi inversa necessitano di maggiore energia per operare; pertanto, anche i costi risultano pi\u00f9 elevati. Un ulteriore vantaggio nell'utilizzo di membrane nanofiltranti risiede nella possibilit\u00e0 di permettere un passaggio parziale di sali come il carbonato di calcio, che pu\u00f2 proteggere le tubazioni metalliche rallentandone i processi corrosivi.\nLe membrane NF sono oggi utilizzate principalmente per la rimozione di minerali solvatati, metalli pesanti, solfati, nitrati, fluoruri e per la regolazione della durezza. Inoltre, sono di interesse le rimozioni di molecole organiche come pesticidi, agenti disinfettanti e scarti dell'industria farmaceutica. Per quanto riguarda le membrane nanofiltranti, le acque da purificare devono essere non-salmastre, poich\u00e9 il tasso di rigetto di queste membrane per ioni sodio e cloro \u00e8 molto basso."}
{"id": "9222450", "revid": "633110", "url": "https://it.wikipedia.org/wiki?curid=9222450", "title": "Kaya (cacciatorpediniere)", "text": "Il \u00e8 stato un cacciatorpediniere della Marina imperiale giapponese, dodicesima unit\u00e0 della classe Matsu. Fu varato nel luglio 1944 dal cantiere navale di Maizuru.\nAppartenente alla 43\u00aa Divisione, nelle ultime settimane del 1944 partecip\u00f2 a missioni di scorta per convogli diretti alla colonia di Formosa e a Manila, quindi fece parte dell'improvvisata formazione d'attacco che alla fine di dicembre bombard\u00f2 la testa di ponte statunitense sull'isola di Mindoro. Uscito dall'operazione con danni superficiali, raggiunse Sasebo e poi Kure, dove rimase per il resto del conflitto; ebbe una partecipazione fugace all'operazione Ten-Go. Dopo la capitolazione giapponese pass\u00f2 all'Unione Sovietica, che se ne disfece nel 1959.\nCaratteristiche.\nIl \"Kaya\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nCon la Marina imperiale.\nIl cacciatorpediniere \"Kaya\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Maizuru il 10 aprile 1944 e il varo avvenne il 30 luglio seguente; fu completato il 30 settembre e il comando fu affidato al capitano di corvetta Gor\u014d Iwabuchi. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il \"Kaya\" copr\u00ec per due volte la rotta Sasebo-isola di Formosa tra il 25 ottobre e il 18 novembre, come parte delle scorte a due convogli che trasferirono nella colonia rifornimenti, truppe e materiali. Il 25 fu ufficialmente assegnato alla 43\u00aa Divisione gi\u00e0 comprendente i gemelli , \"Take\", , \"Kiri\" e , alle dipendenze della 31\u00aa Squadriglia di scorta, parte della 5\u00aa Flotta impegnata sul fronte delle Filippine. Quello stesso giorno prese il mare da Moji inquadrato nello schermo difensivo di alcuni convogli, inviati in sequenza a Manila e che fecero tappa a Formosa. Completato l'incarico l'11 dicembre, il cacciatorpediniere lasci\u00f2 la rada sempre pi\u00f9 esposta ai bombardamenti aerei americani il 15 e il giorno dopo si ferm\u00f2 alla baia di Cam Ranh, dove la settimana successiva fu integrato nella 2\u00aa Squadriglia del contrammiraglio Masatomi Kimura: rinforzata da due incrociatori, questa formazione salp\u00f2 il 24 dicembre con lo scopo di interdire in qualche modo l'inaspettato sbarco statunitense sull'isola di Mindoro. Le navi giapponesi furono localizzate con precisione solamente il 26 e attaccate da bombardieri bimotori dell'United States Army Air Forces, che riuscirono a devastare il \"Kiyoshimo\", infine affondato da una motosilurante; il \"Kaya\" lament\u00f2 solo danni minori a causa di raffiche di mitragliatrice e partecip\u00f2 al cannoneggiamento della testa di ponte a San Jose, sebbene in ultimo poco efficace. Dopo aver ripiegato alla base di partenza, il 1\u00ba gennaio 1945 salp\u00f2 alla volta di Sasebo, raggiunta il 13 dopo una breve sosta a Takao: in arsenale fu raddobbato e vide la scorta di bombe di profondit\u00e0 incrementata a sessanta ordigni. Si spost\u00f2 quindi a Kure il 2 marzo, che rimase la sua base d'operazioni per il resto della seconda guerra mondiale, soprattutto vigilanza del traffico navale nel Mare interno di Seto e contributi agli sbarramenti contraerei: le sue attivit\u00e0 furono comunque intralciate dalla scarsit\u00e0 di carburante.\nIl 5 febbraio 1945 la 31\u00aa Squadriglia di scorta e le divisioni dipendenti passarono agli ordini diretti della Flotta Combinata, stante lo scioglimento della 5\u00aa Flotta; il 15 marzo il \"Kaya\" e i gregari furono riassegnati alla depauperata 2\u00aa Flotta. Con il gemello \"Maki\" e l'ammiraglia di squadriglia \"Hanazuki\" ebbe partecipazione marginale all'estrema operazione Ten-Go: la mattina del 6 aprile segu\u00ec la squadra da Tokuyama fino al Canale di Bungo, ma non prese parte al resto della missione che si concluse con gravi perdite e la successiva disattivazione della flotta. La squadriglia torn\u00f2 cos\u00ec agli ordini della Flotta Combinata e il \"Kaya\" riprese le regolari, ancorch\u00e9 ridotte, attivit\u00e0 di pattugliamento. Alla fine di agosto, subito dopo la dichiarazione di resa nipponica, fu ceduto dall'equipaggio alle autorit\u00e0 d'occupazione statunitensi che provvidero a rimuovere ogni arma e attrezzatura militare; il 5 ottobre successivo fu depennato dai registri della Marina imperiale.\nCon la Marina sovietica.\nIl cacciatorpediniere fu rapidamente riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione. Nel frattempo le potenze vincitrici decisero il destino dell'unit\u00e0 e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la prima riunione, del 28 giugno 1947, il \"Kaya\" fu assegnato all'Unione Sovietica in conto di riparazione di guerra. La cessione divenne effettiva il 5 luglio seguente e la nave fu indirizzata con un equipaggio misto alla porto secondario di Nachodka vicino a Vladivostok, da dove i giapponesi furono riportati in patria: il \"Kaya\" fu incorporato nella Flotta del Pacifico della Voenno morskoj flot il 27 luglio con il nuovo nome \"Volevoy\" ma non ebbe in realt\u00e0 alcun servizio effettivo. Dopo essere stato revisionato e riequipaggiato con materiale sovietico, il 17 giugno 1949 fu riclassificato a nave bersaglio e, pertanto, ridenominato \"TsL-23\"; sempre basato a Vladivostok, il cacciatorpediniere si usur\u00f2 progressivamente e il 10 giugno 1958 fu ridotto allo stato di nave caserma con il nuovo nominativo \"OT-61\".\nIn condizioni complessive mediocri, l'ex \"Kaya\" fu depennato dai registri navali sovietici il 1\u00ba agosto 1959 e la sua demolizione fu completata per il 1960."}
{"id": "9222453", "revid": "1873140", "url": "https://it.wikipedia.org/wiki?curid=9222453", "title": "European Film Awards 2021", "text": "La cerimonia di premiazione della 34\u00aa edizione degli European Film Awards si \u00e8 tenuta l'11 dicembre 2021 a Berlino. A causa della pandemia di CoViD-19 in corso, l'evento si \u00e8 svolto soltanto parzialmente dal vivo, con i presentatori (capitanati da Annabelle Mandeng) e alcuni ospiti di persona, e i nominati in collegamento.\nLe candidature delle categorie principali sono state annunciate il 9 novembre 2021.\nVincitori e candidati.\nI vincitori sono indicati in grassetto; a seguire gli altri candidati."}
{"id": "9222455", "revid": "144796", "url": "https://it.wikipedia.org/wiki?curid=9222455", "title": "Alexandros Ypsilantis", "text": ""}
{"id": "9222457", "revid": "144796", "url": "https://it.wikipedia.org/wiki?curid=9222457", "title": "Constantin Ypsilantis", "text": ""}
{"id": "9222460", "revid": "36426", "url": "https://it.wikipedia.org/wiki?curid=9222460", "title": "Porta delle Suppliche", "text": "La Porta delle Suppliche \u00e8 un portale del complesso degli Uffizi, situato sotto un cavalcavia all'inizio di via Lambertesca.\nStoria e descrizione.\nFu progettata da Bernardo Buontalenti attorno al 1580 per Francesco I de' Medici, ed \u00e8 cos\u00ec chiamata perch\u00e9 era posta accanto a una buca, tuttora esistente, in cui chiunque poteva imbucare delle richieste (\"suppliche\") al sovrano. \nL'architetto, ispirandosi alla libert\u00e0 michelangiolesca del vestibolo della biblioteca Medicea Laurenziana, compose un piccolo capolavoro di spregiudicatezza manierista. Al posto dei portali ad arco tipicamente fiorentini, o delle rivisitazioni trilitiche classiche, con colonne, pilastri o mensole, dei suoi colleghi contemporanei, Buontalenti ideo un'apertura inquadrata da una cornice liscia, decorata solo da due patere negli angoli superiori, e appena staccata dal segno di due paraste laterali, con base e accenno di capitello dorico, il tutto appoggiato sul profilo di un'ulteriore cornice liscia. Tutta la tensione architettonica si concentra nel coronamento, dove l'architrave modanata sorregge un timpano ad arco spezzato a met\u00e0, e rovesciato dinamicamente alle estremit\u00e0 accentuandone la sporgenza, come due ali di pipistrello dell'immaginario animalesco e notturno tanto caro all'artista. La sola concessione al grottesco \u00e8 tuttavia l'immancabile mascherone, posto sull'architrave al centro, che fa da base alla voluta che regge il busto di Francesco I de' Medici (di Giovanni Bandini, 1577 circa), dietro il quale si trova l'apertura ad arco che illumina la stanza retrostante. Le \"ali\" infatti mostrano una rigorosa scansione delle cornici, con tanto di dentelli, e l'abbellimento dato da due festoni inclinati nelle semilunette.\nIl fulcro del coronamento \u00e8 quindi il busto del sovrano, verso il quale indirizzano le linee di forza de timpano, ma anche dei conci convergenti del parato retrostante, con un'ulteriore accentuazione chiaroscurale data dal vuoto dell'apertura retrostante. La stessa buca delle suppliche ha un andamento curvilineo che crea un gioco di alternanza tra concavo e convesso. \nIl tutto sembra prefigurare soluzioni che solo nel secolo successivo troveranno applicazione.\nL'architettura buontalentiana e il busto non furono danneggiati dall'attentato di via dei Georgofili del 1993; si salvarono per coincidenza anche le originale porte in legno scolpito (con emblemi di Francesco I), perch\u00e9 conservate nei depositi (tutt'oggi). Oggi dietro la porta si trova la biglietteria prenotazioni della Galleria degli Uffizi. "}
{"id": "9222464", "revid": "72396", "url": "https://it.wikipedia.org/wiki?curid=9222464", "title": "Pervomajskoe", "text": ""}
{"id": "9222465", "revid": "2056951", "url": "https://it.wikipedia.org/wiki?curid=9222465", "title": "Episodi di Tutta colpa di Freud", "text": ""}
{"id": "9222466", "revid": "6923", "url": "https://it.wikipedia.org/wiki?curid=9222466", "title": "Corrente della Tasmania", "text": "La corrente della Tasmania (in lingua inglese \"Tasman outflow\" e pi\u00f9 recentemente indicata nella letteratura scientifica come \"Tasman leakage\", cio\u00e8 \"deflusso della Tasmania\") \u00e8 una via di efflusso dell'acqua marina dall'Oceano Pacifico e dall'Oceano Indiano, che scorre a profondit\u00e0 comprese tra 300 e 1000 metri.\nL'esistenza di questo percorso di deflusso oceanico fu individuata nell'agosto del 2007 dalla Divisione di Ricerca Atmosferica e Marina del CSIRO, Commonwealth Scientific and Industrial Research Organisation, l'agenzia governativa australiana per la ricerca scientifica; gli studi si erano concentrati sull'interpretazione dei dati di temperatura e salinit\u00e0 dell'acqua rilevati tra il 1950 e il 2002.\nLa corrente della Tasmania viene considerata il collegamento mancante nel flusso delle correnti dell'emisfero australe oltre a rappresentare un'importante componente della circolazione termoalina globale.\nCaratteristiche.\nLa corrente della Tasmania \u00e8 innescata dalla corrente dell'Australia Orientale. Fino al 2007 si riteneva che l'acqua di questa corrente si muovesse in direzione sudest verso la Nuova Zelanda; questo movimento \u00e8 reale, ma limitato solamente alla superficie, come \u00e8 stato confermato dal posizionamento di boe di superficie e di profondit\u00e0, calibrate per una pressione di 1000 dbar e rilasciate dalla nave oceanografica Argo. Alle profondit\u00e0 intermedie (tra 300 e 1000 metri) l'acqua vira verso sud e in direzione ovest, girando attorno alla parte meridionale della Tasmania. \u00c8 proprio quest'acqua, che si stacca dalla corrente dell'Australia orientale per dirigersi verso la Tasmania, che viene definita come la corrente della Tasmania.\nLa corrente continua il suo movimento verso ovest oltrepassando la Grande Baia Australiana fino a confluire nell'Oceano Indiano, che in questo modo viene collegato all'Oceano Pacifico. Data la sua profondit\u00e0, la corrente trasporta prevalentemente acqua modale subantartica e acqua intermedia antartica, con un trasporto di volume di 4,2 \u00b1 4,3 Sv.\nLa corrente \u00e8 confinata in uno stretto percorso compreso tra la Tasmania e la corrente circumpolare antartica, che ha un flusso molto pi\u00f9 forte in direzione est subito a sud della Tasmania.\nRuolo nella circolazione termoalina.\nPrima della scoperta della corrente della Tasmania, gli studi sulla circolazione termoalina nell'emisfero australe erano concentrati prevalentemente su altri due percorsi. Il primo, che \u00e8 chiamato la rotta fredda, score attraverso il canale di Drake e trasporta acqua fredda oceanica di profondit\u00e0 dall'Antartide all'Oceano Pacifico e a quello Indiano. Il secondo, che \u00e8 chiamato la rotta calda, proviene dall'Indonesia e trasporta acqua calda nell'Oceano Indiano.\nLa corrente della Tasmania rappresenta quindi una terza rotta della circolazione termoalina che trasporta acqua dall'Oceano Pacifico all'Atlantico settentrionale. Inoltre la corrente della Tasmania agisce come una seconda via d'accesso (oltre a quella indonesiana) che permette all'acqua del Pacifico di raggiungere l'Oceano Indiano.\nA livello dell'Atlantico equatoriale, il contributo della corrente della Tasmania \u00e8 comparabile a quello delle altre due rotte, con un volume di trasporto di circa 3 Sv.\nLa corrente della Tasmania viene considerata una terza rotta in quanto la sua acqua non si mescola con quella degli altri due percorsi, dal momento che scorre in profondit\u00e0 al di sotto delle altre acque. \u00c8 pi\u00f9 fredda, meno salina e pi\u00f9 densa degli altri flussi, a causa dell'apporto di acqua fresca da parte dell'acqua intermedia antartica nel Pacifico meridionale. Il flusso di questa corrente \u00e8 quasi interamente situato a una profondit\u00e0 al di sotto di 300 metri. Le influenze dall'esterno sono piuttosto limitate a causa del suo posizionamento al di sotto dello strato miscelato, per cui le variazioni di temperatura e salinit\u00e0 sono molto limitate."}
{"id": "9222467", "revid": "1463849", "url": "https://it.wikipedia.org/wiki?curid=9222467", "title": "Lauretta (opera)", "text": "Lauretta \u00e8 un'opera lirica appartenente al macro genere del melodramma, in particolare alla farsa sentimentale, composta da Vincenzo Pucitta su libretto di Giulio Domenico Camagna. \nLa sua prima rappresentazione si svolse il 9 agosto 1803 presso il teatro San Benedetto di Venezia.\nPersonaggi.\nI personaggi principali dell'opera sono :"}
{"id": "9222471", "revid": "6923", "url": "https://it.wikipedia.org/wiki?curid=9222471", "title": "Pietra di Coade", "text": "La pietra di Coade o Lithodipyra o Lithodipra (greco antico (\"\u03bb\u03af\u03b8\u03bf\u03c2\"/\"\u03b4\u03af\u03c2\"/\"\u03c0\u03c5\u03c1\u03ac\"), \"pietra cotta due volte\") era un gres che veniva spesso descritto come una pietra artificiale tra la fine del XVIII e l'inizio del XIX secolo. Era utilizzato per modellare statue neoclassiche, decorazioni architettoniche e ornamenti da giardino di altissima qualit\u00e0 che oggi rimangono praticamente resistenti alle intemperie.\nLa pietra di Coade venne utilizzata su ordine di Giorgio III e del Principe Reggente per la Cappella di San Giorgio al Castello di Windsor, al Royal Pavilion a Brighton, nella Carlton House a Londra, nel Royal Naval College a Greenwich e per la ristrutturazione di Buckingham Palace nel 1820.\nIl prodotto (originariamente noto come \"Lithodipyra\") venne creato intorno al 1770 da Eleanor Coade, che gestiva la fabbrica di pietre artificiali di Coade, Coade and Sealy, e Coade a Lambeth, Londra, dal 1769 fino alla sua morte nel 1821. Continu\u00f2 ad essere prodotta dal suo ultimo socio in affari, William Croggon, fino al 1833.\nLa ricetta e le tecniche per produrre la pietra di Coade sono state riscoperte da Coade Ltd., che produce sculture nei suoi laboratori a Wilton, nel Wiltshire.\u00a0\nStoria.\nNel 1769 la signora Coade acquist\u00f2 l'attivit\u00e0 in difficolt\u00e0 della pietra artificiale di Daniel Pincot a Kings Arms Stairs, Narrow Wall, Lambeth, un sito ora sotto la Royal Festival Hall. Questa attivit\u00e0 si svilupp\u00f2 nella manifattura di pietre artificiali di Coade con Eleanor in carica, tanto che entro due anni (1771) licenzi\u00f2 Pincot per \"rappresentarsi come il principale proprietario\".\nCoade non invent\u00f2 la \"pietra artificiale\". Diversi altri precursori ceramici di qualit\u00e0 inferiore alla Lithodipyra erano stati brevettati e fabbricati nei precedenti quaranta (o sessanta) anni prima della sua comparsa. Fu, tuttavia, probabilmente responsabile del perfezionamento sia della ricetta dell'argilla che del processo di cottura. \u00c8 possibile che l'attivit\u00e0 di Pincot fosse una continuazione di quella condotta nelle vicinanze da Richard Holt, che nel 1722 aveva ottenuto due brevetti per un tipo di metallo liquido o pietra e un altro per fare la porcellana senza l'uso dell'argilla, ma ci furono molte nuove attivit\u00e0, all'inizio del XVIII secolo, ma solo quella della signora Coade ebbe successo.\nL'azienda vantava un illustre elenco di clienti come Giorgio III e membri della nobilt\u00e0 inglese. Nel 1799, la signora Coade nomin\u00f2 suo cugino John Sealy (figlio della sorella di sua madre Mary), che gi\u00e0 lavorava come modellista, come partner nella sua attivit\u00e0, che poi commerci\u00f2 come \"Coade e Sealy\" fino alla morte di Sealy, nel 1813, quando torn\u00f2 a essere solo \"Coade\".\nNel 1799 apr\u00ec uno show room \"Coade's Gallery\" su Pedlar's Acre all'estremit\u00e0 del Surrey di Westminster Bridge Road per esporre i suoi prodotti.\nNel 1813, la signora Coade assunse William Croggan di Grampound in Cornovaglia, scultore e lontano parente per matrimonio (cugino di secondo grado). Gest\u00ec la fabbrica fino alla sua morte otto anni dopo nel 1821 dopo di che acquist\u00f2 la fabbrica dagli esecutori testamentari per circa\u00a0\u00a3 4000. Croggan forn\u00ec molte pietre di Coade a Buckingham Palace, tuttavia, and\u00f2 in bancarotta nel 1833 e mor\u00ec due anni dopo. Il commercio diminu\u00ec e la produzione termin\u00f2 nei primi anni del 1840.\nProduzione attuale.\nNel 2000, Coade srl ha iniziato a produrre statue, sculture e ornamenti architettonici, utilizzando le ricette e i metodi originali del XVIII secolo.\u00a0\nMateriale.\nDescrizione.\nLa pietra di Coade \u00e8 un tipo di gres. Il nome della signora Coade per i suoi prodotti era \"Lithodipyra\", un nome costruito da antiche parole greche che significano \"pietra due volte fuoco\" (\"\u03bb\u03af\u03b8\u03bf\u03c2\"/\"\u03b4\u03af\u03c2\"/\"\u03c0\u03c5\u03c1\u03ac\"), o \"pietra due volte cotta\". I suoi colori variavano dal grigio chiaro al giallo chiaro (o anche beige) e la sua superficie era meglio descritta come avente una finitura opaca.\nLa facilit\u00e0 con cui il prodotto poteva essere modellato in forme complesse lo rendeva ideale per grandi statue, sculture e facciate scultoree. Le commissioni una tantum erano costose da produrre, poich\u00e9 dovevano sostenere l'intero costo della creazione di uno stampo. Quando possibile, gli stampi venivano conservati per molti anni di uso ripetuto.\nFormula.\nLa ricetta per la pietra Coade \u00e8 ancora utilizzata da Coade Ltd. Si tratta di una ceramica, piuttosto che un materiale cementizio (come il calcestruzzo).\u00a0\nLa sua fabbricazione richiedeva un controllo estremamente accurato e abilit\u00e0 nella cottura al forno per un periodo di giorni, difficile da ottenere con i combustibili e la tecnologia dell'epoca. La fabbrica di Coade era l'unico produttore di successo.\nLa formula utilizzata era:\nQuesta miscela veniva anche chiamata \"argilla fortificata\", che veniva impastata prima dell'inserimento in un forno a 1100 \u00b0C per la cottura in quattro giorni una tecnica di produzione molto simile alla fabbricazione dei mattoni.\nA seconda delle dimensioni e della finezza dei dettagli nell'opera, veniva utilizzata una dimensione e una proporzione diverse di grog di Coade. In molti pezzi era utilizzata una combinazione di grog, con argilla fine applicata alla superficie per i dettagli.\nDurata.\nUna delle caratteristiche pi\u00f9 sorprendenti della pietra di Coade era la sua elevata resistenza agli agenti atmosferici, con il materiale che spesso si comportava meglio della maggior parte dei tipi di pietra naturale nel duro ambiente di Londra.\u00a0Gli esempi importanti elencati di seguito sono sopravvissuti senza apparente usura per 150 anni. Vi sono state, tuttavia, notevoli eccezioni. Alcune opere prodotte da Coade, soprattutto di epoca pi\u00f9 tarda, hanno mostrato scarsa resistenza agli agenti atmosferici a causa di una cattiva cottura in forno dove il materiale non era stato portato a una temperatura sufficiente.\u00a0\nScomparsa.\nLa pietra di Coade \u00e8 stata sostituita da prodotti che utilizzavano cemento Portland naturalmente esotermico come legante e sembra essere stata in gran parte eliminata negli anni 1840.\nEsempi.\nOltre 650 pezzi sono ancora esistenti in tutto il mondo.\nNel 2020, la biblioteca di Birkbeck dell'Universit\u00e0 di Londra ha lanciato online la raccolta di immagini di pietra di Coade, composta da diapositive digitalizzate di esempi di pietra di Coade lasciati in eredit\u00e0 da Alison Kelly, il cui libro \"Coade Stone\" \u00e8 stato descritto da Caroline Stanford come \"il trattamento pi\u00f9 autorevole sulla materia\"."}
{"id": "9222472", "revid": "363629", "url": "https://it.wikipedia.org/wiki?curid=9222472", "title": "Lettera (epistola)", "text": ""}
{"id": "9222502", "revid": "1005847", "url": "https://it.wikipedia.org/wiki?curid=9222502", "title": "Repubblicanesimo in Barbados", "text": "Il repubblicanesimo in Barbados \u00e8 una posizione politica e un movimento che sostiene il sistema di governo barbadiano che fino al 30 novembre del 2021 era una monarchia.\nNel 1979, una commissione d'inchiesta nota come Commissione Cox sulla Costituzione fu incaricata di studiare la fattibilit\u00e0 dell'introduzione di un sistema repubblicano. La Commissione Cox \u00e8 giunta alla conclusione che Barbados prefer\u00ec mantenere la monarchia costituzionale. La proposta di passare allo status repubblicano non fu quindi proseguita.\nIl manifesto del Partito Laburista di Barbados del 1994 si occupava della questione repubblicana, proponendo un referendum. In linea con questa promessa, il 29 ottobre 1996 \u00e8 stata nominata una Commissione di revisione della Costituzione, presieduta da Henry de Boulay Forde, per rivedere la Costituzione di Barbados.\nLa commissione ha eletto come vicepresidente Oliver Jackman, ex diplomatico e giudice della Corte interamericana dei diritti umani.\nLa Commissione aveva il compito di:\nLa commissione ha tenuto udienze pubbliche a Barbados e all'estero. La commissione ha riferito il 15 dicembre 1998 e ha presentato la sua relazione al governatore generale. La commissione ha raccomandato a Barbados di adottare un sistema di repubblica parlamentare. Nel 1999 il manifesto del Partito Laburista di Barbados ha proposto che i risultati della commissione e la sua raccomandazione che Barbados diventi una repubblica ricevano la prima attenzione del governo.\nUna legge del referendum (Referendum Bill) \u00e8 stato presentato in Parlamento e ha avuto la sua prima lettura il 10 ottobre 2000. Con lo scioglimento del Parlamento appena prima delle elezioni nel 2003, il Referendum Bill non \u00e8 stato riportato.\nNel febbraio 2005 il governo di Barbados ha annunciato l'intenzione di indire un referendum sulla questione repubblica. Quel mese introdusse una legge referendaria. Il disegno di legge \u00e8 stato convertito in legge come \"Referendum Act\" nell'ottobre 2005. La legge non fissava una data per il referendum, ma specificava invece che il \"Referendum Day\" poteva essere proclamato dal governatore generale, essendo non pi\u00f9 di 90 giorni e non meno di 60 giorni dalla data della proclamazione. L'atto stesso non potrebbe modificare la costituzione di Barbados, perch\u00e9 ai sensi della costituzione \u00e8 richiesta una maggioranza di due terzi del Parlamento per apportare eventuali emendamenti.\nSecondo il Referendum Act 2005, la domanda da porsi era: \nOwen Arthur, in qualit\u00e0 di primo ministro, dichiar\u00f2 pubblicamente: \"Dio non voglia, ma se Sua Maest\u00e0 la Regina Elisabetta dovesse morire, se il Principe Carlo e il Principe William dovessero morire, avrei una difficolt\u00e0 fondamentale a giurare fedelt\u00e0 a Re Harry.\" Il commento \u00e8 arrivato poco dopo che il principe Harry aveva partecipato a una funzione pubblica in costume indossando una fascia nazista nel gennaio 2005.\nMia Mottley, che era viceprimo ministro di Barbados, ha dichiarato: \"Riteniamo che sia la cosa giusta da fare per avere un capo di stato di Barbados. Accettiamo che ci fosse la preoccupazione che il governo da solo non dovesse prendere quella decisione in questo giorno ed et\u00e0 e ci impegniamo quindi ad esprimere le nostre opinioni al pubblico e a fargli esprimere un giudizio su di esso\".\nIl referendum sulla transizione di Barbados in repubblica era previsto per l'agosto 2008, in prossimit\u00e0 delle elezioni parlamentari. Tuttavia, il 2 dicembre 2007 \u00e8 stato comunicato che il voto sarebbe stato rinviato a una data successiva.\nIl 22 marzo 2015, il primo ministro Freundel Stuart ha annunciato che Barbados si sarebbe mossa verso una forma di governo repubblicana. Stuart ha detto a una riunione del Partito Laburista Democratico: \"Non possiamo darci una pacca sulla spalla per essere andato all'indipendenza; per aver decolonizzato la nostra politica; non possiamo darci una pacca sulla spalla per aver decolonizzato la nostra giurisprudenza staccandoci dal Comitato Giudiziario di il Privy Council e spiegare a chiunque perch\u00e9 continuiamo ad avere un sistema monarchico. Pertanto, il \"Right Excellent\" Errol Barrow ha decolonizzato la politica, Owen Arthur ha decolonizzato la giurisprudenza e Freundel Stuart sta per completare il processo\".\nIl segretario generale del Partito Democratico Laburista, George Pilgrim, ha confermato la mossa e ha affermato che dovrebbe coincidere con il 50\u00b0 anniversario dell'indipendenza di Barbados nel 2016. Secondo Pilgrim, il cambiamento sarebbe attuato attraverso un disegno di legge che sarebbe stato presentato al Parlamento di Barbados.\nSecondo la Costituzione del Paese, \u00e8 necessaria una maggioranza di due terzi in Parlamento per autorizzare il cambiamento. Il Partito Laburista Democratico ha una maggioranza di due terzi al Senato di Barbados ma non alla Camera dell'assemblea dove avrebbe bisogno del sostegno del Partito Laburista all'opposizione per approvare la transizione.\nSebbene non menzionato nel loro manifesto precedente, nel settembre 2020, il governo del Partito Laburista barbadiano del primo ministro Mia Mottley ha annunciato nel suo discorso che Barbados sarebbe diventate una repubblica entro novembre 2021. Il Partito Laburista barbadiano detiene una maggioranza di due terzi in entrambe i due rami del parlamento (compresi tutti i seggi tranne uno), sufficiente per approvare un emendamento costituzionale. Se il piano avesse avuto successo, significava che Barbados avrebbe cessato di essere un reame del Commonwealth, ma avrebbe mantenuto l'appartenenza al Commonwealth delle Nazioni, proprio come fa la grande maggioranza degli stati membri del Commonwealth senza essere monarchie costituzionali.\nNel discorso governatore generale di Barbados, Sandra Mason, ha dichiarato che \"[il] tempo \u00e8 giunto per lasciarsi completamente alle spalle il nostro passato coloniale. I Barbados vogliono un capo di stato di Barbados\". L'ex primo ministro Freundel Stuart era anche un sostenitore della trasformazione dello stato caraibico in una repubblica, cos\u00ec come l'ex alto commissario di Barbados per il Regno Unito Guy Hewitt, che ha dichiarato in un'intervista che molti barbadiani credono che il paese fosse pronto. Il 3 giugno 2021, \u00e8 stato riferito nei media di Barbados che il pubblico in generale poteva inviare un'e-mail per inviare suggerimenti sulla questione della repubblica.\nIl 27 luglio 2021, giorno di festa nazionale, Mottley annunci\u00f2 che il gabinetto del governo barbadiano aveva deciso che Barbados sarebbe diventata una repubblica parlamentare entro il 30 novembre e accett\u00f2 le raccomandazioni della commissione Forde. Secondo la proposta, il presidente sarebbe eletto da entrambe le camere del Parlamento per un mandato di quattro anni e sarebbe eleggibile per un secondo mandato. Il presidente avrebbe poteri per lo pi\u00f9 cerimoniali; il potere reale continuerebbe ad essere \"de facto\" conferito al primo ministro e al governo. Con gli emendamenti alla costituzione barbadiana fatti entro il 30 novembre per facilitare il giuramento di un nuovo presidente in quel giorno. Criticata la decisione di diventare una repubblica senza indire un referendum sulla questione.\nIl 20 settembre 2021 \u00e8 stata presentata al parlamento di Barbados delle proposte di leggi costituzionali con degli emendamenti.\nIl 28 settembre 2021, la Camera dell'assemblea ha approvato il disegno di legge. Il 6 ottobre 2021 il Senato di Barbados ha approvato il disegno di legge. Ha ricevuto l'assenso reale il giorno successivo.\nIl 12 ottobre 2021, il governatore generale uscente di Barbados Sandra Mason \u00e8 stato nominato congiuntamente dal primo ministro e leader dell'opposizione come candidato per il primo presidente di Barbados, ed \u00e8 stato successivamente eletto il 20 ottobre. Mason \u00e8 entrato in carica il 30 novembre 2021 in una cerimonia alla presenza anche di Carlo, principe del Galles. La regina Elisabetta II ha inviato un messaggio di congratulazioni al presidente Mason, dicendo \"Mentre celebrate questo giorno importante, mando a voi e a tutti barbadiani i miei pi\u00f9 calorosi auguri per la vostra felicit\u00e0, pace e prosperit\u00e0 in futuro\"."}
{"id": "9222508", "revid": "757396", "url": "https://it.wikipedia.org/wiki?curid=9222508", "title": "Panath\u012bna\u00efkos Athl\u012btikos Omilos 2000-2001 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 2000-2001.\nStagione.\nLa stagione 2000-2001 del Panath\u012bna\u00efkos \u00e8 la 50\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 9 dicembre 2021.\""}
{"id": "9222509", "revid": "15756", "url": "https://it.wikipedia.org/wiki?curid=9222509", "title": "Controllo diretto", "text": "Il controllo diretto \u00e8 quella condizione in cui un potere imperialistico o il governo centrale di una nazione assume il controllo diretto sull\u2019organo legislativo, sull'esecutivo e sull'amministrazione civile di un territorio altrimenti in gran parte autonomo.\nEsempi.\nCecenia.\nNel 1991, la Cecenia ha dichiarato l'indipendenza dalla neo-nata \u201cFederazione Russa\u201d sotto il nome di \u201cRepubblica cecena di Ichkeria\u201d. Le forze dell'esercito russo hanno, di conseguenza, invaso nel 1994 e di nuovo nel 1999 la regione in risposta alla Guerra del Daghestan scoppiata in quegli anni e facente parte di un pi\u00f9 grande desiderio indipendentista delle regioni caucasiche. All'inizio del 2000, la Russia distrusse quasi completamente Grozny e mise la Cecenia sotto il controllo diretto di Mosca. Il governo russo ha quindi dichiarato la fine del conflitto nel 2002 ma le operazioni militari sono proseguite fino al 2009. \nIndia.\nSotto il Raj Britannico, l'India \u00e8 stata un membro fondatore della Societ\u00e0 delle Nazioni, partecipante delle Olimpiadi estive del 1900, 1920, 1928, 1932 e 1936 e membro fondatore delle Nazioni Unite a San Francisco nel 1945.\nQuesto sistema di governo fu istituito il 28 giugno 1858, quando, dopo la ribellione indiana del 1857, il governo della Compagnia britannica delle Indie Orientali fu trasferito alla Corona Britannica nella persona della Regina Vittoria (che, nel 1876, fu proclamata Imperatrice dell'India). Tale governo dur\u00f2 fino al 1947, quando il Subcontinente indiano \u00e8 stato suddiviso in due \u201cDominion\u201d: il \u201cDominion dell'India\u201d (poi divenuto la Repubblica dell'India) e il \u201cDominion del Pakistan\u201d (in seguito divenuto la Repubblica islamica del Pakistan, la parte orientale di cui, ancora in seguito, divenne la Repubblica Popolare del Bangladesh). All'inizio del Raj nel 1858, la Bassa Birmania faceva gi\u00e0 parte dell'India britannica; l\u2019Alta Birmania fu aggiunta nel 1886 e l'unione risultante, la Birmania, fu amministrata come provincia autonoma fino al 1937, quando divenne una colonia britannica separata, ottenendo la propria indipendenza nel 1948.\nGoverno presidenziale.\nNella Repubblica dell'India, il \"governo presidenziale\" si riferisce all'imposizione dell'Articolo 356 della Costituzione indiana a uno stato il cui organo costituzionale \u00e8 fallito. Nel caso in cui un governo statale, infatti, non sia in grado di funzionare, la Costituzione prevede che lo stato passi sotto il controllo diretto del governo centrale o, in altre parole, \"sotto il governo del presidente\". In seguito, l'autorit\u00e0 esecutiva viene trasferita ed esercitata attraverso un governatore nominato dal governo centrale, il quale ha l'autorit\u00e0 di nominare dipendenti pubblici in pensione o altri amministratori per assisterlo.\nQuando un governo statale funziona correttamente, \u00e8 gestito da un Consiglio dei ministri eletto responsabile dinanzi all'assemblea legislativa dello stato (denominata \u201cVidhan Sabha\u201d). Il Consiglio \u00e8 guidato dal Primo Ministro dello Stato, che \u00e8 \"di fatto\" il capo dell'esecutivo dello Stato; il governatore \u00e8 solo un capo costituzionale \"de jure.\" Tuttavia, durante il governo del Presidente, il Consiglio dei ministri viene sciolto, lasciando vacante la carica di Primo Ministro dello Stato. Inoltre, il Vidhan Sabha \u00e8 prorogato o sciolto, rendendo necessaria una nuova elezione.\nAllo stesso modo, nell\u2019ex-stato di Jammu e Kashmir, il fallimento della funzione governativa si traduceva in un \"governo del governatore\", con l\u2019invocazione della \u201cSezione 92\u201d della Costituzione statale del Jammu e Kashmir. Il governatore dello stato emetteva il proclama, dopo aver ottenuto il consenso del Presidente dell'India. Se non fosse stato possibile revocare il governo del governatore entro sei mesi dall'imposizione, veniva imposto \u201cil governo del presidente\u201d ai sensi dell'articolo 356 della Costituzione indiana. C'\u00e8 poca differenza pratica tra le due disposizioni.\nA seguito della sua storica sentenza nel caso \"\u201cS. R. Bommai v. Union of India\u201d\" del 1994, la Corte Suprema dell'India ha limitato le imposizioni arbitrarie del governo del presidente.\nChhattisgarh e Telangana sono gli unici stati in cui il \u201cgoverno del presidente\u201d deve ancora essere imposto. Tuttavia, Telangana faceva parte dell'Andhra Pradesh, che una volta fu sotto il governo del presidente.\nIndocina.\nL'amministrazione francese in Indocina inizi\u00f2 il 5 giugno 1862. Dopo la sconfitta dei Vietnamiti, il Trattato di Saigon cedette alla Cocincina tre province orientali. Pi\u00f9 tardi, i francesi costrinsero l'imperatore T\u1ef1 \u0110\u1ee9c a porre la Cambogia sotto la protezione francese. Il 18 giugno 1867, i francesi si impadronirono del resto della Cocincina e conquistarono il delta del fiume Mekong e poi Hanoi. Nel 1897 la Francia controllava tutta l'Indocina.\nUfficialmente, ciascuna delle province \u2013 Cambogia , Laos, Annam, Tonkin, Cocincina e Kouang-Tch\u00e9ou-Wan \u2013 aveva diversi status legali. In pratica, tuttavia, tutti erano governati direttamente. I francesi adottarono una politica di assimilazione piuttosto che di associazione. La Dichiarazione dei diritti dell'uomo si basava sul principio di \u201cLibert\u00e9, Egalit\u00e9 e Fraternit\u00e9\u201d per tutti i sudditi e i cittadini della Francia, e le colonie non potevano essere un'eccezione. La lingua francese doveva essere la lingua dell'amministrazione e l'intera Indocina fu \"francesizzata\". Il Codice Napoleonico fu introdotto nel 1879 nelle cinque province, spazzando via il confucianesimo che da secoli esisteva in Indocina.\nSpagna.\nNel 2017, il Parlamento della Catalogna ha dichiarato unilateralmente l'indipendenza dalla Spagna nel mezzo di una crisi costituzionale in seguito al risultato del referendum sull'indipendenza . Il Senato spagnolo ha, perci\u00f2, attivato l'Articolo 155 della Costituzione spagnola, e il Presidente del Governo, Mariano Rajoy, ha di conseguenza destituito il \u201cConsiglio Esecutivo della Catalogna\u201d, il governo autonomico, e sciolto il Parlamento della Catalogna. Precedentemente, un tentativo di imposizione del controllo diretto fu avviato nel febbraio del 1989 contro le Canarie che, nonostante l'entrata della Spagna nella Comunit\u00e0 economica europea, non modificarono una legge sui dazi. Ci\u00f2 non avvenne in quanto l'arcipelago si adegu\u00f2 al regolamento cos\u00ec da poter far parte anch'esso della CEE.\nRegno Unito.\nIl Parlamento del Regno Unito ha conferito poteri legislativi in alcune competenze al Parlamento scozzese, al Senedd (Parlamento Gallese) all\u2019Assemblea dell'Irlanda del Nord e all\u2019Assemblea di Londra e ai loro organi esecutivi associati. Questa devoluzione pu\u00f2 essere sospesa e sostituita da un governo diretto del governo del Regno Unito. \nIl governo diretto si \u00e8 verificato in Irlanda del Nord dal 1972 al 1998 durante il conflitto nordirlandese (in inglese \u201cThe Troubles\u201d) e per periodi pi\u00f9 brevi tra allora e il 2007. La politica principale \u00e8 stata determinata dall\u2019Ufficio per Irlanda del Nord del Governo Britannico, sotto la direzione del Segretario di Stato per l'Irlanda del Nord: La legislazione fu stata introdotta, modificata e abrogata mediante decreto in Consiglio e le questioni quotidiane venivano gestite dai dipartimenti governativi all'interno della stessa Irlanda del Nord, nonostante quest\u2019ultima continuasse a eleggere membri del parlamento al Parlamento del Regno Unito.\nAltrove.\nIl dominio coloniale diretto era una forma di colonialismo che implicava l'istituzione di un'autorit\u00e0 straniera centralizzata all'interno di un territorio, gestito da funzionari coloniali. La popolazione nativa poteva essere esclusa da tutto tranne che dal livello pi\u00f9 basso del governo coloniale.\nAlternative.\nAlternativa al Controllo Diretto \u00e8 sicuramente il governo indiretto, sistema di governo utilizzato da inglesi e francesi per controllare parti dei loro imperi coloniali, in particolare in Africa e in Asia, attraverso strutture di potere locali preesistenti. Queste dipendenze venivano spesso chiamate \"protettorati\" o \"stati di tregua\". Con questo sistema, il governo e l'amministrazione quotidiana di aree sia piccole che grandi furono lasciate nelle mani dei governanti tradizionali, che ottennero il prestigio e la stabilit\u00e0 e la protezione offerte dalla Pax Britannica, a costo di perdere il controllo della loro affari esteri, e spesso di tassazione, comunicazioni e altre questioni, di solito con un piccolo numero di \"consulenti\" europei che supervisionano efficacemente il governo di un gran numero di persone sparse su vaste aree ."}
{"id": "9222519", "revid": "521028", "url": "https://it.wikipedia.org/wiki?curid=9222519", "title": "Strmica", "text": "Strmica (in italiano \"Stermizza\") \u00e8 un piccolo villaggio facente parte del comune croato di Tenin. Si trova a nord di Tenin, appena a sud del confine di stato con la Bosnia ed Erzegovina. In base al censimento croato del 2001 aveva una popolazione di 268 abitanti.\nEntr\u00f2 a far parte dei domini veneziani nel 1721, come parte dell'Acquisto Nuovissino, a seguito della Pace di Passarowitz del 21 luglio 1718.\nIdrografia.\nIl fiume Buti\u017enica scorre attraverso Strmica, cos\u00ec come i suoi affluenti, i torrenti Mra\u010daj e Bo\u0161njan\u010dica (Bo\u0161njaku\u0161a).\nArchitettura religiosa.\n\u0308*Chiesa ortodossa di s. Giovanni Battista del XVI secolo."}
{"id": "9222524", "revid": "311148", "url": "https://it.wikipedia.org/wiki?curid=9222524", "title": "Stermizza", "text": ""}
{"id": "9222525", "revid": "1347902", "url": "https://it.wikipedia.org/wiki?curid=9222525", "title": "Aeroporto di Leningrado-Pulkovo", "text": ""}
{"id": "9222537", "revid": "439868", "url": "https://it.wikipedia.org/wiki?curid=9222537", "title": "Zumthor", "text": ""}
{"id": "9222539", "revid": "2138421", "url": "https://it.wikipedia.org/wiki?curid=9222539", "title": "Paolo Mattei", "text": "Biografia.\nMembro della famiglia patrizia romana dei Mattei, Paolo nacque a Roma il 4 gennaio 1591 da Asdrubale Mattei ed Eleonora de' Rossi, sua prima moglie. Era fratellastro del nobile Girolamo Mattei e del militare Luigi Mattei.\nFu avviato molto precocemente alla carriera ecclesiastica, venendo insignito del titolo di abate gi\u00e0 prima del 1600. Nel 1604, ricevette in eredit\u00e0 da suo zio Girolamo un ufficio di Cavalierato di San Pietro del valore di 1000 scudi \"perch\u00e9 i suoi studi portassero alla famiglia grandi onori\".\nIl 26 gennaio 1615, venne nominato protonotario e referendario della Segnatura apostolica. Nel corso degli anni seguenti, ricevette numerosi incarichi governativi nell'ambito dell'amministrazione pontificia: resse Todi dal 1623 al 1626, Rieti dal 1626 al 1627, Montalto dal 1627 al 1628, Spoleto dal 1628 al 1629, e infine Ancona dal 1630 al 1631.\nNel 1624 ricevette in eredit\u00e0 dal cugino Giovanni Battista, figlio di Ciriaco Mattei, la \"Cattura di Cristo\" del Caravaggio, che alla sua morte, avvenuta nel 1638, lascer\u00e0 al fratellastro Girolamo. Qualche tempo prima della morte fu nominato chierico della Camera apostolica."}
{"id": "9222547", "revid": "547034", "url": "https://it.wikipedia.org/wiki?curid=9222547", "title": "Parlamento di Barbados", "text": "Il Parlamento di Barbados \u00e8 il parlamento bicamerale dello stato caraibico barbadiano.\n\u00c8 costituito da due rami: la Camera dell'Assemblea di 30 deputati e unica eletta dal popolo tramite sistema maggioritario a turno unico in collegi elettorali uninominali, e il Senato di 21 senatori, nominati dal Presidente di Barbados."}
{"id": "9222548", "revid": "439868", "url": "https://it.wikipedia.org/wiki?curid=9222548", "title": "Viger (disambigua)", "text": ""}
{"id": "9222553", "revid": "798140", "url": "https://it.wikipedia.org/wiki?curid=9222553", "title": "Delia Akeley", "text": "Biografia.\nDelia nasce da due immigrati irlandesi arrivati negli Stati Uniti nel 1850. Il padre Patrick Denning e la madre Margaret Hanbury Denning, ferventi cattolici, si stabilirono in una fattoria vicino a Beaver Dam. Delia era l'ultima di nove figli, e durante la sua infanzia fu relegata a lavori fisici tipicamente femminili. In contrasto con il padre, verso i 13 anni scapp\u00f2 di casa per rendersi a Milwaukee, dove incont\u00f2 Arthur J. Reiss, un barbiere, che spos\u00f2 il 17 ottobre 1889 all'et\u00e0 di 14 anni. Il matrimonio dur\u00f2 circa tre anni e nel 1902 divorziarono. Nel dicembre dello stesso anno spos\u00f2 Carl Akeley.\nIl nuovo marito era un esperto imbalsamatore e Delia impar\u00f2 rapidamente l'arte, aiutandolo nella realizzazione delle sue opere e nel perfezionamento della tecnica. Nel 1895 si trasferirono a Chicago grazie al nuovo incarico del marito presso il Field Museum. Partecip\u00f2 al progetto del marito aiutandolo a creare i diorama per il museo. Il 13 agosto 1905 Delia e Carl partirono per il Kenya per cacciare e riportare in patria due elefanti per il Field Museum. \nNel 1909 partirono per una seconda spedizione, ma per l'American Museum of Natural History, che ebbe un grande impatto nelle loro vite. Durante il viaggio si aggreg\u00f2, per un certo lasso di tempo, l'ex Presidente Theodore Roosevelt che era in viaggio con il figlio Kermit, e questo diede loro molta visibilit\u00e0. Secondo avvenimento importante fu l'inicdente che il marito ebbe durante la caccia. Un giorno Carl part\u00ec per la caccia nonostante non fosse in buone condizioni fisiche. Delia, che era rimasta la campo, ricevette l'annuncio da due portatori che il marito era rimasto gravemente ferito dall'attacco di un elefante maschio. Decise di mandare subito qualcuno a cercare un medico esperto e organizz\u00f2 una spedizione di salvataggio con venti uomini. Il salvatggio non fu cosa facile, perch\u00e9 gli uomini non volevano partire nella giungla con il calare delle tenebre, ma riusc\u00ec ugalmente a convincerli e a raggiungere il marito in tempo per prestargli le prime cure, in attesa che arrivasse l'altra missione di soccorso con il medico. \nSe la passione del marito erano gli elefanti, quella di Delia erano i primati fra cui i babbuini. Durante questo viaggio raccolse e adott\u00f2 una femmina di Cercopithecini che riport\u00f2 con lei a Manhattan, dandole il nome di J.T. Jr., in onore di John T. McCutcheon, un famoso caricaturista che aveva partecipato alla spedizione. La scimmia era trattata come un membro della famiglia ma non fu mai addomesticata. Rimase sempre un animale selvaggio, facendo non solo danni a cose materiale ma mordendo anche Delia prima alla gamba e poi al polso. Dal morso alla gamba, Delia non si riprese mai completamente dal punto di vista fisico e con l'avanzare degli anni fu costretta a camminare con il bastone. Il morso al polso la convinse a cedere l'amata scimmia allo zoo. \nNel 1918 si rec\u00f2 a Nancy per portare il suo contributo allo sforzo bellico, lavorando nelle mense dell'esercito americano. Rientr\u00f2 in patria l'anno dopo, ma il rapporto con il marito si era molto degradato e lui utilizz\u00f2 questa sua assenza prolungata come motivo per chiedere il divorzio, che fu pronunciato nel 1923. \nIl 23 agosto 1924 salp\u00f2 per Mombasa, dove arriv\u00f2 nel mese di ottobre, a capo di una spedizione nell'Africa orientale e centrale per il Brooklyn Museum. Scopo del viaggio era di continuare a studiare le etnie locali e raccogliere esemplari di mammiferi di grossa taglia. la spedizione fu un vero successo e Delia riport\u00f2 in patria anche un raro esemplare di Heterocephalus phillipsii. \nNel novembre 1929 salp\u00f2 nuovamente per l'Africa, questa volta per studiare i pigmei. La spedizione dur\u00f2 solo cinque mesi a causa di piogge torrenziali eccezionali. Nonostante tutto Akeley riusc\u00ec molto materiale fra cui circa 1500 fotografie, e numerosi filmati. \nDelia si spos\u00f2 per la terza volta, nel 1939, con il dottor Warren D. Howe, qualcuno che conosceva dai tempi in cui viveva a Chicago con Carl. Non ebbe figli da nessuno dei suoi matrimoni e mor\u00ec per cause naturali il 22 maggio 1970, all'et\u00e0 di 95 anni. E' sepolta al \nDaytona Memorial Park, in Florida. "}
{"id": "9222554", "revid": "290351", "url": "https://it.wikipedia.org/wiki?curid=9222554", "title": "Quarantine-Virus letale", "text": ""}
{"id": "9222557", "revid": "2026952", "url": "https://it.wikipedia.org/wiki?curid=9222557", "title": "Senato (Barbados)", "text": "Il Senato di Barbados (in inglese \"Senate of Barbados\") \u00e8 la camera alta del parlamento dello stato caraibico barbadiano. \u00c8 composto da 21 senatori, nominati dal Presidente di Barbados, di cui 7 sono scelti a esclusiva discrezione del Presidente, 12 su consiglio del Primo Ministro e 2 su consiglio del capo dell'opposizione."}
{"id": "9222558", "revid": "1347902", "url": "https://it.wikipedia.org/wiki?curid=9222558", "title": "Aeroporto di Sverdlovsk-Kol'covo", "text": ""}
{"id": "9222560", "revid": "439868", "url": "https://it.wikipedia.org/wiki?curid=9222560", "title": "Gamelin", "text": ""}
{"id": "9222562", "revid": "775372", "url": "https://it.wikipedia.org/wiki?curid=9222562", "title": "Camera dell'assemblea (Barbados)", "text": "La Camera dell'assemblea di Barbados (in inglese \"House of Assembly of Barbados\") \u00e8 la camera bassa del parlamento dello stato caraibico barbadiano. \u00c8 composta di 30 deputati, rappresentanti il popolo di Barbados, eletti in circoscrizioni elettorali con un sistema maggioritario a turno unico."}
{"id": "9222569", "revid": "1571097", "url": "https://it.wikipedia.org/wiki?curid=9222569", "title": "Nowhere Special", "text": ""}
{"id": "9222574", "revid": "367445", "url": "https://it.wikipedia.org/wiki?curid=9222574", "title": "Trifoglio pratense", "text": ""}
{"id": "9222576", "revid": "729019", "url": "https://it.wikipedia.org/wiki?curid=9222576", "title": "Bernardon de la Salle", "text": "Biografia.\nSoprannominato \"Chicot\" dai suoi compagni, era tanto poco conosciuto in Francia quanto era famoso in Italia, dove comparve sotto i nomi di Bernardo della Sala o Bernardo Guascone. John Hawkwood (Giovanni Acuto), suo cognato, lo consider\u00f2 il migliore dei condottieri dopo Giovanni degli Ubaldini.\nBernardon si distinse tanto per i suoi fatti d'arme al servizio di Carlo II, re di Navarra, di Edoardo il Principe Nero, del papa di Avignone, Clemente VII, di Luigi II d'Angi\u00f2, conte di Provenza e re di Napoli e deiVisconti. Al loro servizio, \u00e8 risaputo che il guascone non commise mai un solo atto di codardia o di delitto. Difficile dire lo stesso durante le sue guerre d'avventura in Linguadoca Rodano (Pont-Saint-Esprit, Anduze), nel Bourbonnais (Saint-Pour\u00e7ain, Belleperche) o in Italia contro Siena, Pisa o Lucca. Sposato con Riccarda Visconti, figlia naturale di Bernab\u00f2 Visconti, fu anche padre di Bernardon de Serres e di Antoine de La Sale.\nInizi\u00f2 la sua carriera in Francia, nel 1359, al fianco di Giovanni III di Grailly, Captal de Buch, capitano di Carlo il Cattivo, re di Navarra. Smobilitato dopo la pace di Br\u00e9tigny, fu uno degli iniziatori delle Grandi Compagnie nel maggio 1360.\nNel 1375 per Bernardon vi fu la prima incursione in Italia. Ora tutta la sua carriera militare si sarebbe svolta nella penisola al servizio dei papi avignonesi (Gregorio XI e Clemente VII) che in quella della seconda casa d'Angi\u00f2 (Luigi I e suo figlio Luigi II) o al fianco del cugino Gian Galeazzo Visconti.\nDall'agosto 1387, Bernardon lasci\u00f2 il servizio della Chiesa per ripercorrere l'avventura. In un semestre attacc\u00f2 Perugia, San Michele in Teverina e Civitavecchia. In dicembre, su richiesta dei fiorentini, si impadron\u00ec del Valdarno, poi attacc\u00f2 Sant'Agostino e San Giusto alle Monache. Nel gennaio 1389, Bernardon non pot\u00e9 resistere alle sollecitazioni del cognato John Hawkwood, speso al servizio di Firenze. Partirono insieme per depredare nuovamente la regione di Siena.\nIn ogni caso, nel marzo 1389 Bernardon riprese servizio presso Clemente VII e la casa d'Angi\u00f2. Il suo primo combattimento avvenne nel regno di Napoli. Il guascone fu poi contattato da Francesco Novello de Carrara per unirsi alla Lega contro il potentato di Milano: non solo si rifiut\u00f2, ma avvert\u00ec immediatamente Gian Galeazzo Visconti del pericolo che correva.\nTutto coronato dai suoi successi italiani, Bernardon fu invitato da Clemente VII a tornare in Francia. La sua missione era importante. Nell'agosto del 1390, fu a Mende dove Giovanni III d'Armagnac stava cercando, per conto del re di Francia, di porre fine alla guerra privata che Raimondo di Turenna stava conducendo contro il papa di Avignone. Bernardon firm\u00f2 come testimone un accordo tra il legato di Clemente VII, Antoine de Lovier, vescovo di Maguelonne e un rappresentante del visconte di Turenna.\nNel giugno 1391, valicate le Alpi, Bernardon giunse in vista del Moncenisio. Fu sorpreso in una valle da un distaccamento del conte d'Armagnac. Pi\u00f9 della met\u00e0 dei suoi uomini furono uccisi durante la battaglia di Ponte e trecento fatti prigionieri. In un primo momento, Bernardon riesc\u00ec a fuggire, ma fu catturato in un bosco e messo a morte da tre dei suoi cavalieri che lo avevano tradito.\nDiscendenza.\nSposato in Italia con Riccarda Visconti intorno al 1375, ebbe almeno un figlio legittimo, Garcia, nato intorno al 1380, che reclamer\u00e0 nel 1413 l'eredit\u00e0 del fratello Bernardon de Serres.\nSono noti altri due figli:"}
{"id": "9222587", "revid": "767487", "url": "https://it.wikipedia.org/wiki?curid=9222587", "title": "Soffici letti, dure battaglie", "text": "Soffici letti, dure battaglie (\"Soft Beds, Hard Battles\") \u00e8 un film del 1974 diretto da Roy Boulting.\nLa pellicola vede Peter Sellers interpretare diversi ruoli.\nIl film ebbe una distribuzione limitata; negli Stati Uniti, fu distribuito con il titolo \"Undercovers Hero\".\nTrama.\nNella Francia occupata dai nazisti durante la seconda guerra mondiale, il maggiore Robinson dell'esercito britannico installatosi in un bordello parigino, assiste la resistenza francese e lavora con Madame Grenier e le sue ragazze che si ritrovano ad eliminare ufficiali tedeschi di alto rango (usando ingegnosi letti truccati e pillole killer che causano flatulenza) proprio sotto il naso della Gestapo.\nLe ragazze si ritrovano arruolate nelle forze francesi libere e alla fine aiutano a sventare il piano di Hitler di far saltare in aria Parigi. In seguito ricevono medaglie dal presidente della repubblica francese."}
{"id": "9222588", "revid": "439868", "url": "https://it.wikipedia.org/wiki?curid=9222588", "title": "Richler", "text": ""}
{"id": "9222611", "revid": "599013", "url": "https://it.wikipedia.org/wiki?curid=9222611", "title": "Peyman Keshavarzi", "text": "Carriera.\nClub.\nHa giocato nel campionato iraniano e in quello azero. Nel 2021 ha esordito in AFC Champions League con il Tractor, collezionando nell'arco di tutto il girone tre presenze.\nNazionale.\nCon la maglia della nazionale iraniana Under-23 ha preso parte a incontri tra il 2013 e il 2014, venendo convocato per 3 volte alla Coppa d'Asia."}
{"id": "9222618", "revid": "1005847", "url": "https://it.wikipedia.org/wiki?curid=9222618", "title": "Camera dell'assemblea di Barbados", "text": ""}
{"id": "9222622", "revid": "775372", "url": "https://it.wikipedia.org/wiki?curid=9222622", "title": "Senato di Barbados", "text": ""}
{"id": "9222624", "revid": "439868", "url": "https://it.wikipedia.org/wiki?curid=9222624", "title": "Penfield (disambigua)", "text": ""}
{"id": "9222625", "revid": "311148", "url": "https://it.wikipedia.org/wiki?curid=9222625", "title": "Corsa all'Africa", "text": ""}
{"id": "9222626", "revid": "2039387", "url": "https://it.wikipedia.org/wiki?curid=9222626", "title": "Collegio elettorale di Partinico (Camera dei deputati)", "text": "Il collegio di Partinico fu un collegio elettorale uninominale della Repubblica Italiana per l'elezione della Camera dei deputati. Apparteneva alla circoscrizione Sicilia 1 e fu utilizzato per eleggere un deputato nella XII, XIII e XIV legislatura.\nVenne istituito nel 1993 con la cosiddetta Legge Mattarella (Legge n. 277, \"Nuove norme per l'elezione della Camera dei deputati\"), attuata in seguito al referendum abrogativo del 1993. La legge istitu\u00ec per la Camera dei deputati e per il Senato della Repubblica un sistema di elezione misto, in parte maggioritario e in parte proporzionale. Il 75% dei parlamentari dell'assemblea veniva eletto in collegi uninominali tramite sistema maggioritario a turno unico; il restante 25% alla Camera veniva eletto tramite sistema proporzionale con liste bloccate.\nIl collegio venne abolito insieme a tutti gli altri che costituivano la Camera con la promulgazione della legge elettorale successiva, la cosiddetta Legge Calderoli. Questa prevedeva un sistema proporzionale con premio di maggioranza, che alla Camera veniva attribuito a livello nazionale.\nTerritorio.\nIl collegio di Partinico era uno dei 41 collegi uninominali in cui era suddivisa la Sicilia e, come previsto dal D.Lgs. del 20 dicembre 1993 n. 536, era interamente compreso nella provincia di Palermo e comprendeva i seguenti comuni: Altofonte, Borgetto, Carini, Cinisi, Giardinello, Monreale, Montelepre, Partinico, San Cipirello, San Giuseppe Jato e Terrasini."}
{"id": "9222627", "revid": "2026952", "url": "https://it.wikipedia.org/wiki?curid=9222627", "title": "Costituzione di Barbados", "text": "La Costituzione di Barbados \u00e8 la legge fondamentale dello stato caraibico delle Barbados.\n\u00c8 stata pi\u00f9 volte modificata la costituzione barbadiana nel corso della storia, la prima volta nel 1974 e poi a seguire nel 1978, 1990, 1992, 1995, 2002, 2003 e 2021. L'ultima modifica, avvenuta nel 2021, ha modificato, con vari emendamenti, l\u2019assetto istituzionale dello Stato da monarchia a repubblica."}
{"id": "9222636", "revid": "767487", "url": "https://it.wikipedia.org/wiki?curid=9222636", "title": "Le Cochon danseur", "text": "Le Cochon danseur (\"Il maiale ballerino\") \u00e8 un cortometraggio muto del 1907. Non si conosce il nome del regista.\nTrama.\nUn grande maiale antropomorfo, vestito elegantemente, cerca di chiedere del cibo a una ragazza (e poi di sedurla), ma questa lo respinge e gli strappa i vestiti di dosso, mettendolo in imbarazzo. Dopodich\u00e9 la ragazza fa ballare il maiale, vestendolo addirittura con degli abiti femminili, e in seguito questo esce di scena. Negli ultimi venti secondi del cortometraggio si vede il maiale (di nuovo con gli abiti eleganti) che muove le orecchie, mostra la lingua e scopre i denti, mostrando alcuni dei meccanismi complessi del pupazzo.\nProduzione.\nIl cortometraggio \u00e8 stato prodotto e distribuito dalla Path\u00e9. Il soggetto potrebbe essere ispirato al numero di uno spettacolo di \"vaudeville\". Nel 1936 il cortometraggio \u00e8 stato inserito nel film collettivo \"Lachen von dunnemals\"."}
{"id": "9222641", "revid": "1354930", "url": "https://it.wikipedia.org/wiki?curid=9222641", "title": "Madrid Challenge by La Vuelta", "text": "La Madrid Challenge by La Vuelta, conosciuta anche come \"Ceratizit Challenge by La Vuelta\", \u00e8 una corsa a tappe femminile di ciclismo su strada che si svolge in Spagna, nei dintorni di Madrid. Organizzata per la prima volta nel 2015, viene inclusa nel Calendario internazionale femminile UCI come corsa di categoria 1.1, si svolse su un percorso cittadino in linea; dal 2016 diventa prova dell'UCI Women's World Tour, come corsa di categoria 1.WWT (2016-2017), sempre come prova in linea; dal 2018 diviene corsa a tappe, categoria 2.WWT. \nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato all'edizione 2021.\""}
{"id": "9222643", "revid": "1924342", "url": "https://it.wikipedia.org/wiki?curid=9222643", "title": "Matheus Fernandes (cantante)", "text": "Biografia.\nFernandes \u00e8 salito alla ribalta nel 2021 grazie alla hit \"Baby me atende\", in collaborazione con Dilsinho, che per aver superato le unit\u00e0 vendute a livello nazionale ha ricevuto la certificazione di diamante dalla Pro-M\u00fasica Brasil, oltre a posizionarsi al 3\u00ba posto nella top ten della Uni\u00e3o Brasileira de Compositores. Il suo successo maggiore si \u00e8 confermato \"Cora\u00e7\u00e3o cachorro\", poich\u00e9 ha conquistato la vetta della hit parade nazionale ed \u00e8 divenuto il primo ingresso del cantante in top fifty in Portogallo.\nAl Pr\u00eamio Multishow de M\u00fasica Brasileira \u00e8 stato candidato in due categorie, perdendole nei confronti di \"Batom de cereja\" del duo musicale Israel &amp; Rodolffo e di Marina Sena. La sua prima tourn\u00e9e in Europa \u00e8 invece partita da Madrid nel novembre 2021."}
{"id": "9222652", "revid": "8660", "url": "https://it.wikipedia.org/wiki?curid=9222652", "title": "1. divisjon 2001 (football americano)", "text": "La 1. divisjon 2001 \u00e8 la 16\u00aa edizione del campionato di football americano di primo livello, organizzato dalla NAIF.\nStagione regolare.\nClassifica.\nLa classifica della regular season \u00e8 la seguente:"}
{"id": "9222653", "revid": "775372", "url": "https://it.wikipedia.org/wiki?curid=9222653", "title": "Barbados Police Force", "text": "Il Barbados Police Force (fino al 2021 Royal Barbados Police Force) \u00e8 il corpo di polizia dello stato caraibico di Barbados."}
{"id": "9222655", "revid": "124448306", "url": "https://it.wikipedia.org/wiki?curid=9222655", "title": "Ivan Kokonov", "text": ""}
{"id": "9222659", "revid": "1805885", "url": "https://it.wikipedia.org/wiki?curid=9222659", "title": "Samir Tabakovic", "text": ""}
{"id": "9222664", "revid": "36426", "url": "https://it.wikipedia.org/wiki?curid=9222664", "title": "Residenza dell'Arte dei Vaiai e Pellicciai", "text": "La Residenza dell'Arte dei Vaiai e Pellicciai \u00e8 un edificio civile del centro storico di Firenze, situato in via Lambertesca 2-2B e oggi facente parte del complesso degli Uffizi.\nStoria e descrizione.\nDell'antica residenza costruita nel Trecento e censita da Walther Limburger resta forse memoria in alcuni elementi in pietra che sono stati portati in luce sul fronte intonacato dell'edificio, poi annesso al palazzo della Magona Granducale (al numero 4 della strada), quindi legato al complesso degli Uffizi e conseguentemente interessato dal cantiere dei Nuovi Uffizi. La porta, con ghiera ad arco cuspidato, \u00e8 forse la primitiva, ma vi furono tolte le mensolette e le decorazioni dell'architrave. Faceva parte di un gruppo di antiche fabbriche confiscate, che il Comune concesse a diverse Arti perch\u00e9 vi fabbricassero la loro residenza.\nAttualmente gli ambienti ospitano l'Ufficio Catalogo e il Centro di Documentazione della Soprintendenza fiorentina: tra i vari spazi \u00e8 da segnalare la sala di consultazione che dovrebbe essere identificabile nella trecentesca sala delle Udienze, dipinta di un seminato di \"fleur de lys\" con un grande stemma dell'Arte al centro della volta e con alcune rappresentazioni di santi protettori dipinte sulle pareti."}
{"id": "9222665", "revid": "125606434", "url": "https://it.wikipedia.org/wiki?curid=9222665", "title": "A proposito dei Ricardo", "text": "A proposito dei Ricardo (\"Being the Ricardos\") \u00e8 un film del 2021 scritto e diretto da Aaron Sorkin.\nIl film \u00e8 incentrato sulla relazione tra Lucille Ball e Desi Arnaz, i due protagonisti della popolare sitcom statunitense \"Lucy ed io\".\nTrama.\nLucille Ball e Desi Arnaz sono una coppia sia nella vita che sul piccolo schermo, dove interpretano Lucy e Ricky Ricardo nell'amata sitcom \"I Love Lucy\". Ma l'equilibrio delicato tra amore e lavoro viene messo in crisi in una settimana del 1952, quando sia la loro carriera che il loro matrimonio rischiano la fine. Mentre i ripetuti tradimenti di Desi Arnaz occupano le prime pagine dei giornali, Lucille Ball viene accusata di avere simpatie comuniste nel pieno della paura rossa.\nProduzione.\nSviluppo.\nIl progetto fu inizialmente annunciato nel settembre 2015, quando era previsto che il film sarebbe stato scritto da Aaron Sorkin e Cate Blanchett avrebbe interpretato la protagonista Lucille Ball. Due anni pi\u00f9 tardi, nell'agosto 2017, gli Amazon Studios acquistarono i diritti del film.\nNel gennaio 2021 la Blanchett si era ritirata dal progetto ed era stata rimpiazzata da Nicole Kidman, mentre il ruolo del co-protagonista fu affidato a Javier Bardem. Forte del successo de \"Il processo ai Chicago 7\", Sorkin aveva deciso di dirigere lui stesso il film. La scelta della Kidman nel ruolo principale scaten\u00f2 alcune polemiche su internet, tanto che Lucie Arnaz, la figlia di Arnaz e Ball, intervenne in sua difesa. Nel febbraio del 2021 fu annunciata la presenza del cast di J. K. Simmons nel ruolo di William Frawley e Nina Arianda in quello di Vivian Vance.\nRiprese.\nLe riprese iniziarono il 29 marzo 2021 a Los Angeles.\nPromozione.\nIl primo trailer del film \u00e8 stato rilasciato il 10 novembre 2021.\nDistribuzione.\n\"A proposito dei Ricardo\" \u00e8 stato distribuito a livello globale da Prime Video sulla propria piattaforma streaming a partire dal 21 dicembre 2021, previa distribuzione limitata nelle sale cinematografiche statunitensi dal 10 dicembre.\nAccoglienza.\nIl film ha ricevuto recensioni miste da parte della critica. L'aggregatore di recensioni Rotten Tomatoes riporta il 68% delle critiche positive, con un punteggio di 6.4 su 10 basato su 61 recensioni. Metacritic invece riporta un punteggio medio di 56 su 100 basato su ventiquattro recensioni."}
{"id": "9222667", "revid": "1805885", "url": "https://it.wikipedia.org/wiki?curid=9222667", "title": "Jos\u00e9 Miguel Ull\u00e1n", "text": ""}
{"id": "9222668", "revid": "446353", "url": "https://it.wikipedia.org/wiki?curid=9222668", "title": "HMS Electra (H27)", "text": "Lo HMS \"Electra\" (pennant number H27) fu un cacciatorpediniere della Royal Navy britannica appartenente alla classe E, entrato in servizio nel settembre del 1934.\nAttivo durante la seconda guerra mondiale, il cacciatorpediniere oper\u00f2 inizialmente nel teatro bellico del Mare del Nord e dell'oceano Atlantico, prendendo parte principalmente alla scorta dei convogli di mercantili in arrivo nel Regno Unito e alle missioni di pattugliamento anti-sommergibili; il cacciatorpediniere fu inoltre impegnato negli eventi della campagna di Norvegia e dell'operazione Rhein\u00fcbung, nonch\u00e9 nella scorta dei primi \"convogli artici\" diretti in Unione Sovietica.\nAlla fine di ottobre 1941 l\"Electra\" lasci\u00f2 il Regno Unito per essere rischierato nella base di Singapore, in vista di una possibile apertura di ostilit\u00e0 con l'Impero giapponese; dopo l'inizio delle operazioni sul fronte bellico del Pacifico nel dicembre 1941, il cacciatorpediniere fu presente all'affondamento della \"Prince of Wales\" e della \"Repulse\" il 10 dicembre, per poi partecipare alle operazioni di scorta ai convogli diretti a Singapore e Giava. Assegnato alle forze navali dell'ABDA Command, l\"Electra\" fin\u00ec affondato il 27 febbraio 1942 da unit\u00e0 navali giapponesi nel corso della battaglia del Mare di Giava.\nStoria.\nEntrata in servizio e prime operazioni.\nImpostata nei cantieri della Hawthorn Leslie and Company di Hebburn il 15 marzo 1933, la nave fu varata il 15 febbraio 1934 con il nome di \"Electra\" come l'omonimo personaggio mitologico, settima unit\u00e0 della Royal Navy a portare questo nome. L'unit\u00e0 entr\u00f2 poi in servizio il 15 settembre 1934, venendo assegnata alla 5th Destroyer Flotilla della Home Fleet; durante il periodo interbellico la nave fu pi\u00f9 volte rischierata nel mar Mediterraneo, in particolare durante il periodo di crisi diplomatica tra Regno Unito e Regno d'Italia conseguente la guerra d'Etiopia e poi durante la guerra civile spagnola, quando pattugli\u00f2 le acque della penisola iberica in funzione di contrasto del contrabbando di armi. Dopo lavori di manutenzione svolti a Sheerness il cacciatorpediniere fu posto in stato di riserva nel 1938, ma venne riportato in condizioni di armamento all'inizio dell'agosto 1939 partecipando quindi, il 26 agosto, a una rivista navale a Weymouth alla presenza del sovrano Giorgio VI del Regno Unito.\nDopo l'inizio delle ostilit\u00e0 con la Germania nazista il 3 settembre 1939, l\"Electra\" fu schierato in forza alla 12th Destroyer Flotilla di base a Portland, pattugliando gli approcci sud-occidentali alle isole britanniche e scortando i convogli di mercantili che vi transitavano; quello stesso 3 settembre la nave, in coppia con il pari classe , mosse in soccorso dei naufraghi del transatlantico , silurato e affondato da un U-Boot tedesco a nord-ovest dell'Irlanda, traendo in salvo 481 persone. Tra ottobre e novembre l\"Electra\" si spost\u00f2 nella base di Greenock per pattugliare gli approcci nord-occidentali al Regno Unito ma in dicembre, dopo lavori di manutenzione delle caldaie svolti a Rosyth, fu riassegnato alla scorta dei convogli che facevano la spola tra la Scozia e la Norvegia: fino alla fine di marzo 1940 il cacciatorpediniere partecip\u00f2 alla protezione di sette convogli lungo la rotta Methil - Bergen senza far registrare scontri con il nemico.\nDopo l'avvio dell'invasione tedesca della Norvegia il 9 aprile 1940, l\"Electra\" fu riassegnato alla forza da battaglia della Home Fleet per operare nelle acque norvegesi: il 12 aprile il cacciatorpediniere raggiunse il V\u00e5gsfjorden nel nord della Norvegia, svolgendo nelle settimane seguenti operazioni di scorta e appoggio alle unit\u00e0 terrestri degli Alleati impegnate negli scontri della battaglia di Narvik. L'8 maggio l\"Electra\" rientr\u00f2 in patria nella base di Scapa Flow per svolgere lavori di manutenzione; dopo la fallimentare conclusione della campagna norvegese, all'inizio di giugno il cacciatorpediniere torn\u00f2 nelle acque della Norvegia per proteggere l'evacuazione finale delle forze degli Alleati dalla zona di Narvik. L'11 giugno l\"Electra\" scort\u00f2 la portaerei diretta a compiere un'incursione contro le navi tedesche ancorate a Trondheim; sulla via del rientro a Scapa Flow, il 13 giugno l\"Electra\" entr\u00f2 in collisione a causa della fitta nebbia con il cacciatorpediniere , subendo gravi danni strutturali e rimanendo immobilizzato. Il cacciatorpediniere train\u00f2 in salvo a Scapa Flow l'immobilizzato \"Electra\", il quale rimase fuori servizio per le riparazioni a Troon fino al 31 agosto seguente.\nOperazioni in Atlantico, Mare del Nord e Artico.\nAl rientro in servizio l\"Electra\" fu messo in forza alla 3rd Destroyer Flotilla di Scapa Flow, partecipando quindi alle operazioni della Home Fleet del periodo nelle acque del Mare del Nord e dell'oceano Atlantico settentrionale: il 28 settembre il cacciatorpediniere fece parte di una formazione capeggiata dall'incrociatore da battaglia inviata ad attaccare un convoglio tedesco segnalato in partenza da Stavanger, rientrando per\u00f2 senza essere entrata in contatto con il nemico; similmente senza esito ebbe la sortita del 5-6 ottobre seguente, quando l\"Electra\" scort\u00f2 gli incrociatori da battaglia \"Hood\" e inviati invano alla ricerca dell'incrociatore tedesco \"Admiral Scheer\", autore di un attacco in Atlantico al convoglio HX-84. Le missioni di scorta alla Home Fleet si alternarono, tra dicembre 1940 e aprile 1941, con varie sortite per scortare i convogli mercantili in arrivo nel Regno Unito dall'altro lato dell'Atlantico, nonch\u00e9 con operazioni di scorta ai posamine britannici inviati a stendere sbarramenti minati difensivi nel Mare del Nord; tra il 22 e il 25 gennaio l\"Electra\" partecip\u00f2 all'operazione Rumble, coprendo la riuscita fuga dal porto di G\u00f6teborg nella neutrale Svezia di cinque mercantili norvegesi attraverso acque fortemente pattugliate dai tedeschi.\nIl 22 maggio 1941 l\"Electra\" prese il mare da Scapa Flow con altri cinque cacciatorpediniere come scorta a una formazione composta dallo \"Hood\" e dalla nave da battaglia , dopo notizie circa una sortita in direzione dell'Atlantico della nuova nave da battaglia tedesca \"Bismarck\" e dell'incrociatore pesante \"Prinz Eugen\". I cacciatorpediniere furono poi distaccati per ampliare il raggio delle ricerche, e di conseguenza l\"Electra\" fu assente alla battaglia dello stretto di Danimarca il 24 maggio nel corso della quale lo \"Hood\" venne colato a picco e la \"Prince of Wales\" venne gravemente danneggiata dal tiro delle navi tedesche; l\"Electra\" ispezion\u00f2 il luogo dello scontro nelle ore seguenti traendo in salvo i soli tre superstiti dell'equipaggio dello \"Hood\", per poi scortare la \"Prince of Wales\" a Rosyth dove arriv\u00f2 il 29 maggio. Alla fine di giugno il cacciatorpediniere fu quindi destinato a un turno di lavori di manutenzione e ammodernamento presso i cantieri di Sheerness, completato il 5 agosto seguente.\nAl rientro in servizio l\"Electra\" fu destinato alla scorta dei \"convogli artici\" diretti dal Regno Unito al nord dell'Unione Sovietica, e tra il 12 e il 31 agosto 1941 accompagn\u00f2 il primo di questi convogli (\"Dervish\") da Liverpool ad Arcangelo; il cacciatorpediniere rimase quindi dislocato ad Arcangelo per svolgere operazioni anti-sommergibili fino alla fine di settembre, quando rientr\u00f2 nel Regno Unito scortando il convoglio di ritorno QP-1.\nL'invio in Oriente.\nL\"Electra\" rimase dislocato a Scapa Flow fino al 21 ottobre 1941, quando fu inviato a Greenock per unirsi a una piccola formazione comprendente la \"Prince of Wales\" e il cacciatorpediniere ; nubi di guerra andavano addensandosi in Estremo Oriente, e come forma dissuasiva delle mire espansionistiche dell'Impero giapponese il governo britannico decise il trasferimento della \"Prince of Wales\" nella base di Singapore: la corazzata salp\u00f2 quindi il 23 ottobre da Greenock con i suoi due cacciatorpediniere di scorta, iniziando il viaggio in Atlantico per compiere il periplo dell'Africa. Il 5 novembre le tre navi fecero scalo a Freetown, trasferendosi quindi a Citt\u00e0 del Capo il 16 novembre e infine a Colombo il 28 novembre prima di intraprendere l'ultimo tratto alla volta di Singapore; il 29 novembre le unit\u00e0 britanniche si ricongiunsero in mare con l'incrociatore da battaglia \"Repulse\" e i suoi due cacciatorpediniere di scorta, e l'intera formazione, posta agli ordini dell'ammiraglio Thomas Phillips, assunse la designazione di \"Force Z\".\nLa Force Z gett\u00f2 l'ancora a Singapore il 2 dicembre 1941; tra il 5 e il 6 dicembre il \"Repulse\" comp\u00ec una breve crociera di visita nel porto australiano di Darwin, venendo scortato nel primo tratto dai cacciatorpediniere \"Electra\" e . La mattina del 7 dicembre 1941 il Giappone apr\u00ec le ostilit\u00e0 contro gli Alleati attaccando la flotta statunitense a Pearl Harbor nelle Hawaii; a Singapore, dove per effetto della linea internazionale del cambio di data era la mattina dell'8 dicembre, le navi della Force Z salparono immediatamente dopo la segnalazione dell'approssimarsi alle coste della Malesia britannica di una flotta d'invasione giapponese. Le unit\u00e0 di Phillips rimasero a incrociare davanti alla costa orientale della Malesia senza esito per due giorni, prima di invertire la rotta e fare rientro verso Singapore; il 10 dicembre la Force Z si ritrov\u00f2 per\u00f2 sotto l'attacco di vaste formazioni di aerei giapponesi nelle acque davanti a Kuantan, e nel giro di poche ore tanto la \"Prince of Wales\" quanto il \"Repulse\" furono colati a picco con gravissime perdite umane tra i loro equipaggi. Al termine dello scontro l\"Electra\" prese a bordo 571 naufraghi del \"Repulse\", portandoli in salvo a Singapore il giorno seguente.\nTra la fine di dicembre 1941 e l'inizio di gennaio 1942 l\"Electra\" fu impegnato a scortare i convogli di rifornimento sulla rotta Bombay - Singapore; il 3 febbraio l'unit\u00e0 train\u00f2 a Batavia da Singapore il cacciatorpediniere , immobilizzato da un guasto e impossibilitato a essere riparato nella base malese ormai prossima a essere attaccata dai giapponesi, per poi scortare tra il 12 e il 14 febbraio il convoglio JS 1 in arrivo a Batavia da Colombo. Il cacciatorpediniere si un\u00ec quindi alla flotta multinazionale dell'American-British-Dutch-Australian Command, incaricata di contrastare l'ormai prossima invasione giapponese di Giava.\nL'affondamento.\nLa sera del 26 febbraio 1942 le forze navali degli Alleati, al comando del retroammiraglio olandese Karel Doorman, salparono da Surabaya e Batavia dopo l'avvistamento della flotta di invasione giapponese diretta a Giava; nel corso del 27 febbraio le navi alleate si scontrarono quindi con i giapponesi nella battaglia del Mare di Giava, subendo una pesante disfatta. L\"Electra\" fu tra le prime unit\u00e0 ad avvistare il nemico intorno alle 16:12, venendo cannoneggiato alla lunga distanza dall'incrociatore giapponese \"Naka\" e lanciando alcune salve di siluri verso le navi da trasporto giapponesi, in entrambi i casi senza effetto. Alle 17:25 l'ammiraglio Doorman ordin\u00f2 al gruppo di cacciatorpediniere britannici (\"Electra\", \"Jupiter\" ed \"Express\") di serrare le distanze con la flotta nemica e lanciare un contrattacco con i siluri, al fine di coprire la ritirata del danneggiato incrociatore ; muovendo in mezzo alle dense nuvole di fumo alzate sul luogo dello scontro, l\"Electra\" si ritrov\u00f2 a scambiare cannonate con l'incrociatore \"Jintsu\" e tre cacciatorpediniere giapponesi alla distanza di sei chilometri, ottenendo alcuni centri con i suoi pezzi d'artiglieria sul cacciatorpediniere \"Asagumo\". Mentre le unit\u00e0 nipponiche scomparivano in mezzo al fumo, l\"Electra\" fu centrato in pieno da un colpo di grosso calibro sul lato di sinistra, il quale esplose nella sala caldaie numero 2 immobilizzando la nave; i cacciatorpediniere \"Asagumo\" e \"Minegumo\" serrarono quindi le distanze per finire il danneggiato \"Electra\", il quale continu\u00f2 a rispondere al fuoco nonostante i suoi pezzi dovessero essere manovrati in punteria locale visto che tutti i contatti con il ponte di comando erano saltati.\nL\"Electra\" e i cacciatorpediniere giapponesi continuarono ad affrontarsi per alcuni minuti, mentre tutti i cannoni dell'unit\u00e0 britannica venivano silenziati uno per uno dal tiro nemico; i cacciatorpediniere giapponesi serrarono le distanze al punto da aprire il fuoco sulla nave con le mitragliere antiaeree. Con un incendio a bordo e un solo cannone rimasto funzionante, l'equipaggio dell\"Electra\" ricevette infine l'ordine di abbandonare la nave; lo scafo crivellato dell'unit\u00e0 inizi\u00f2 pian piano a capovolgersi e affondare per scomparire del tutto sott'acqua intorno alle 18:00, portando con s\u00e9 i corpi di 108 uomini dell'equipaggio. Il sommergibile statunitense riusc\u00ec a recuperare, nelle prime ore del 28 febbraio, 54 naufraghi del cacciatorpediniere e a portarli in salvo a Giava."}
{"id": "9222672", "revid": "36426", "url": "https://it.wikipedia.org/wiki?curid=9222672", "title": "Residenza dell'Arte dei Legnaioli", "text": "La Residenza dell'Arte dei Legnaioli \u00e8 un edificio civile del centro storico di Firenze, situato in via Lambertesca 6 angolo chiasso dei Baroncelli e oggi facente parte del complesso degli Uffizi.\nStoria e descrizione.\nDell'antica residenza, costruita nel Trecento, censita da Walther Limburger e tradizionalmente identificata nella porzione di fabbrica posta d'angolo tra via Lambertesca e il chiasso de' Baroncelli, resta forse memoria in alcuni elementi in pietra che sono stati portati in luce sul fronte intonacato dell'edificio, poi annesso al palazzo della Magona Granducale (al numero 4), quindi legato al complesso degli Uffizi e conseguentemente interessato dal cantiere dei Nuovi Uffizi. \nFaceva parte di un gruppo di antiche fabbriche confiscate, che il Comune concesse a diverse Arti perch\u00e9 vi fabbricassero la loro residenza. Dai Libri di Statuti dell'Arte dei Legnaioli si pu\u00f2 rilevare che la costruzione della loro residenza avvenne nella prima met\u00e0 del XIV secolo."}
{"id": "9222694", "revid": "2193713", "url": "https://it.wikipedia.org/wiki?curid=9222694", "title": "Ponte dei Severi", "text": "Il ponte dei Severi (noto anche come ponte Chabinas o ponte Cendere o ponte di Settimio Severo; ) \u00e8 un ponte tardo romano situato nei pressi dell'antica citt\u00e0 di Arsameia (oggi \"Eskikale\" ), a nord-est di Ad\u0131yaman nel sud-est della Turchia. Attraversa il fiume Cendere \u00c7ay\u0131 (Chabinas Creek), un affluente del K\u00e2hta Creek, sulla strada provinciale 02-03 da K\u00e2hta a Sincik nella provincia di Ad\u0131yaman. Questo ponte \u00e8 stato descritto e raffigurato nel 1883 dagli archeologi Osman Hamdi Bey e Osgan Efendi. Una sua foto insieme ad una sua descrizione compaiono nell'opera \"Wandering Scholar in The Levant\" di David George Hogarth, pubblicata nel 1896, nel capitolo 4. E' anche presente una descrizione di una visita nel 1894 (prefazione).\nDescrizione e storia.\nIl ponte \u00e8 costruito come un semplice arco disadorno su due rocce nel punto pi\u00f9 stretto del torrente. Con i suoi di luce, la struttura \u00e8 molto probabilmente il secondo pi\u00f9 grande ponte ad arco romano esistente. E' lungo e largo .\nIl ponte fu ricostruito dalla Legio XVI \"Gallica\", presidiata da una guarnigione della Legio nell'antica citt\u00e0 di Samosata (oggi Samsat) allo scopo di provocare una guerra con la Partia . Le citt\u00e0 di Commagenean costruirono quattro colonne corinzie sul ponte, in onore dell'imperatore romano Lucio Settimio Severo (193-211), della sua seconda moglie Giulia Domna e dei loro figli Caracalla e Publio Settimio Geta, come indicato nell'inscrizione in latino sul ponte. Le due colonne sul lato K\u00e2hta sono dedicate a Settimio Severo e a sua moglie, e le altre due sul lato Sincik sono dedicate a Caracalla e Geta; tutte possiedono un'altezza di 9-10\u00a0m. La colonna di Geta, tuttavia, fu rimossa dopo il suo assassinio da parte di suo fratello Caracalla, che danneggi\u00f2 il ricordo di Geta e ordin\u00f2 che il suo nome fosse rimosso da tutte le inscrizioni.\nIl Severan Bridge \u00e8 situato all'interno di uno dei parchi nazionali pi\u00f9 importanti della Turchia, che contiene oltretutto Nemrut Da\u011f\u0131 con i famosi resti della civilt\u00e0 Commagene, dichiarato Patrimonio dell'Umanit\u00e0 dall'UNESCO . Nel 1997 il ponte \u00e8 stato restaurato. Il traffico veicolare \u00e8 stato limitato a 5\u00a0tonnellate. Il ponte \u00e8 ora chiuso ai veicoli ed \u00e8 stato costruito un nuovo ponte stradale a est del vecchio ponte."}
{"id": "9222696", "revid": "1522738", "url": "https://it.wikipedia.org/wiki?curid=9222696", "title": "Enhedslisten", "text": ""}
{"id": "9222697", "revid": "439868", "url": "https://it.wikipedia.org/wiki?curid=9222697", "title": "Chiesa di San Rocco (Courtrai)", "text": "La chiesa di San Rocco \u00e8 stata la parrocchiale di Courtrai nelle Fiandre. Risale al XIX secolo.\nStoria.\nLa chiesa parrocchiale di Courtrai fu edificata tra il 1863 e il 1870 e consacrata nel 1884.\nNel 2020 il tempio ha celebrato le funzioni per l'ultima volta prima di essere chiuso al culto, sconsacrato e venduto a privati col vincolo di non utilizzarlo a scopi commerciali.\nDescrizione.\nEsterni.\nLa chiesa si trova nel centro dell'abitato di Courtrai e mostra tradizionale orientamento verso est. La facciata a capanna \u00e8 caratterizzata dall'imponente torre campanaria posta al suo centro con le tipiche caratteristiche neogotiche. Si presenta in mattoni rossi a vista e il portale archiacuto si trova alla base della torre e conserva l'altorilievo raffigurante \"San Rocco\". Ai lati vi sono due alte finestre che portano luce alle navate laterali della sala. Sopra, in asse, l'ampia finestra ad arco acuto, il rosone di minori dimensioni e la cella che si apre con quattro finestre a bifora. La copertura apicale \u00e8 costituita da una piramide acuta in ardesia con un orologio nella parte anteriore e pinnacoli in laterizio.\nInterni.\nLa sala \u00e8 a basilica con tre navate voltate a crociera. l'altare maggiore \u00e8 dedicato al titolare. Alcuni arredi sono di valore artistico e storico, come la sedia confessionale disegnata da Helleputte nel 1885 mentre gli stalli lignei del coro sono opera di C. Carbon e risalgono al 1878. Il fonte battesimale \u00e8 del 1870 mentre l'organo a canne risale agli ultimi anni del XIX secolo. Nella sala sono conservati tre dipinti su rame che raffigurano la \"Nativit\u00e0 della Madonna\", l\"'Incoronazione di Maria\" e la \"Presentazione di Ges\u00f9 al Tempio\". "}
{"id": "9222700", "revid": "1305772", "url": "https://it.wikipedia.org/wiki?curid=9222700", "title": "Giornata internazionale contro la corruzione", "text": "La Giornata internazionale contro la corruzione \u00e8 stata celebrata ogni anno, il 9 dicembre, dall'approvazione della Convenzione delle Nazioni Unite contro la corruzione il 31 ottobre 2003 per sensibilizzare l'opinione pubblica sulla lotta alla corruzione.\nLa Convenzione afferma, in parte, che l'ONU \u00e8:\n\"preoccupato per la gravit\u00e0 dei problemi e delle minacce poste dalla corruzione alla stabilit\u00e0 e alla sicurezza delle societ\u00e0, che mina le istituzioni e i valori della democrazia, dei valori etici e della giustizia e mette a rischio lo sviluppo sostenibile e lo stato di diritto\"\ne delega alla Convenzione il potere di:\n\"promuovere e rafforzare le misure per prevenire e combattere la corruzione in modo pi\u00f9 efficiente ed efficace... promuovere, facilitare e sostenere la cooperazione internazionale e l'assistenza tecnica nella prevenzione e nella lotta alla corruzione... [e] promuovere l'integrit\u00e0, la responsabilit\u00e0 e la corretta gestione degli affari pubblici e propriet\u00e0\u2026\"\nLa campagna \"Your NO Counts\" \u00e8 una campagna internazionale congiunta creata dal Programma delle Nazioni Unite per lo sviluppo e dall'Ufficio delle Nazioni Unite contro la droga e il crimine per celebrare la Giornata internazionale contro la corruzione (9 dicembre) e sensibilizzare sulla corruzione e su come combatterla.\nLa campagna internazionale congiunta del 2009 si \u00e8 concentrata su come la corruzione ostacola gli sforzi per raggiungere gli obiettivi di sviluppo del millennio concordati a livello internazionale, mina la democrazia e lo stato di diritto, porta a violazioni dei diritti umani, distorce i mercati, erode la qualit\u00e0 della vita e consente la criminalit\u00e0 organizzata, il terrorismo e altri minacce alla sicurezza umana per prosperare."}
{"id": "9222702", "revid": "36426", "url": "https://it.wikipedia.org/wiki?curid=9222702", "title": "Residenza dell'Arte dei Correggiai", "text": "La Residenza dell'Arte dei Correggiai \u00e8 un edificio civile del centro storico di Firenze, situato in via Lambertesca 20r angolo chiasso del Buco e trasformato in un esercizio commerciale.\nStoria e descrizione.\nSi tratta di un piccolo fabbricato ad uso di bottega, oggi da segnalare unicamente per la presenza, sul fronte, di un antico architrave ornato di scudi, a ricordare come qui fosse la residenza dell'Arte dei Correggiai. \nSotto Cosimo I, con l'accorpamento delle Arti, il locale cambi\u00f2 destinazione e fu occupato dalla Pratica di Pistoia, un'istituzione che governava i messi incaricati di portare i dispacci in tutto lo Stato. In ragione di queste vicende il primo e l'ultimo scudo sono originali e recano le insegne del popolo di Firenze e della parte Guelfa, quelli centrali, un tempo con gli stemmi di Firenze e dell'Arte, furono sostituiti nel Cinquecento con quelli di Pistoia e dei Medici. \nSempre in relazione all'antica storia dell'edificio \u00e8 da notare sul fronte il disegno dell'imposta di un grande arco, parzialmente tamponato e trasformato in accesso a un esercizio commerciale, cos\u00ec come le pietre conce che definiscono il canto, tuttavia in buona parte sostituite. Per quanto riguarda il chiasso del Buco si segnalano i lavori di riordinamento effettuati nel 1958 dal Comitato per l'Estetica Cittadina, su progetto dell'architetto Umberto Fabbrini."}
{"id": "9222704", "revid": "767487", "url": "https://it.wikipedia.org/wiki?curid=9222704", "title": "Love Battlefield", "text": "Love Battlefield ( \u611b\u00b7\u4f5c\u6230) \u00e8 un film del 2004, scritto e diretto da Soi Cheang.\nTrama.\nL'infermiere Yui subisce un furto d'auto, cui segue una violenta lite con la fidanzata Ching. Ritrova presto la vettura, ma viene rapito da una banda di corrieri. Lei corre subito in suo soccorso, complicando per\u00f2 la situazione.\nDistribuzione.\nIl film \u00e8 stato distribuito in Italia a partire dal 21 aprile 2015, senza passare per le sale cinematografiche, direttamente in home video per conto della CG Entertainment, in collaborazione con la Tucker Film e il Far East Film Festival."}
{"id": "9222710", "revid": "36426", "url": "https://it.wikipedia.org/wiki?curid=9222710", "title": "Palazzo dei Pulci", "text": ""}
{"id": "9222711", "revid": "599013", "url": "https://it.wikipedia.org/wiki?curid=9222711", "title": "Kevin Kouassivi-Benissan", "text": "Carriera.\nCresciuto nel settore giovanile dell', debutta in prima squadra il 14 luglio 2018 in occasione dell'incontro di Veikkausliiga\u00a0vinto 2-1 contro il .\nStatistiche.\n\"Statistiche aggiornate al 25 novembre 2021\"."}
{"id": "9222713", "revid": "124449051", "url": "https://it.wikipedia.org/wiki?curid=9222713", "title": "Adila Sedra\u00efa", "text": ""}
{"id": "9222714", "revid": "458786", "url": "https://it.wikipedia.org/wiki?curid=9222714", "title": "Elias Jelert", "text": "Carriera.\nInizia a giocare a calcio nel 2008 nel Virum-Sorgenfri, rimanendovi fino al 2014 quando si trasferisce al . \nL'11 agosto 2021 firma il suo primo contratto con il club danese valido fino al 2024, ed il 17 ottobre seguente debutta fra i professionisti in occasione dell'incontro di Superligaen pareggiato 1-1 contro il .\nStatistiche.\n\"Statistiche aggiornate al 9 dicembre 2021\"."}
{"id": "9222715", "revid": "458786", "url": "https://it.wikipedia.org/wiki?curid=9222715", "title": "Elias Jelert Kristensen", "text": ""}
{"id": "9222716", "revid": "599013", "url": "https://it.wikipedia.org/wiki?curid=9222716", "title": "Juninho (calciatore dicembre 1995)", "text": "Carriera.\nCresciuto nel settore giovanile del , debutta in prima squadra il 9 febbraio 2014 in occasione dell'incontro del Campionato Catarinense perso 2-0 contro la .\nStatistiche.\n\"Statistiche aggiornate al 25 novembre 2021\"."}
{"id": "9222717", "revid": "458786", "url": "https://it.wikipedia.org/wiki?curid=9222717", "title": "Leovigildo J\u00fanior Reis Rodrigues", "text": ""}
{"id": "9222720", "revid": "8660", "url": "https://it.wikipedia.org/wiki?curid=9222720", "title": "2. divisjon 2001 (football americano norvegese)", "text": "La 2. divisjon 2001 \u00e8 la 9\u00aa edizione del campionato di football americano di secondo livello, organizzato dalla NAIF. I Furuset Panthers e gli Hamar Ruins si sono ritirati, perdendo a tavolino tutti gli incontri (gli scontri diretti risultano vinti dai Panthers).\nStagione regolare.\nClassifiche.\nLe classifiche della regular season sono le seguenti:"}
{"id": "9222721", "revid": "1318658", "url": "https://it.wikipedia.org/wiki?curid=9222721", "title": "Daniel Samek", "text": "Caratteristiche tecniche.\nCentrocampista molto duttile, predilige giocare davanti alla difesa ma la buona tecnica di base gli consente di essere impiegato anche in posizione pi\u00f9 avanzata. In passato \u00e8 stato utilizzato anche come difensore centrale.\nCarriera.\nCresciuto nel settore giovanile dello , dove \u00e8 approdato nel 2018 proveniente dal , debutta in prima squadra il 3 marzo 2021 in occasione dell'incontro di Poh\u00e1r FA\u010cR\u00a0vinto 10-3 contro lo ; il 23 maggio debutta anche in campionato, nella sfida contro il pareggiata 1-1.\nPromosso definitivamente in prima squadra a partire dalla stagione seguente, il 22 agosto realizza la sua prima rete nella vittoria per 4-0 contro il .\nStatistiche.\n\"Statistiche aggiornate al 9 dicembre 2021\"."}
{"id": "9222730", "revid": "426330", "url": "https://it.wikipedia.org/wiki?curid=9222730", "title": "Arnaut Groeneveld", "text": ""}
{"id": "9222753", "revid": "6923", "url": "https://it.wikipedia.org/wiki?curid=9222753", "title": "University of California Press", "text": "La University of California Press, anche indicata nota come UC Press, \u00e8 una casa editrice associata all'Universit\u00e0 della California che si occupa di editoria accademica. \u00c8 stata fondata nel 1893 per pubblicare lavori accademici e scientifici provenienti dalle facolt\u00e0 dell'Universit\u00e0 della California, fondata 25 anni prima, nel 1868, e ha ufficialmente sede nel campus principale dell'Universit\u00e0 a Berkeley, in California, sin dal suo inizio.\nIn quanto braccio editoriale senza scopo di lucro del sistema dell'Universit\u00e0 della California, la UC Press \u00e8 completamente sovvenzionata dall'Universit\u00e0 e dallo Stato della California. Un terzo dei suoi autori sono docenti dell'Ateneo. The Press pubblica annualmente oltre 250 nuovi libri e quasi quattro dozzine di riviste con diversa cadenza, nelle scienze umane, sociali e naturali, e mantiene in stampa circa 4.000 titoli di libri. \u00c8 anche l'editore digitale delle iniziative open access (OA) di Collabra e Luminos.\nLa University of California Press gestisce pubblicazioni nelle seguenti materie: studi africani, studi americani, mondo antico (classici), antropologia, arte, studi asiatici, comunicazione, criminologia e giustizia penale, economia, studi ambientali, studi cinematografici e dei media, cibo e vino, studi di genere e sessualit\u00e0, studi globali, salute, storia, lingua, studi latinoamericani, studi letterari e poesia, studi mediorientali, musica, filosofia, politica, psicologia, religione, scienze e sociologia.\nThe Press ha il suo ufficio amministrativo nel centro di Oakland, California, una filiale editoriale a Los Angeles e un ufficio vendite a New York, e distribuisce attraverso uffici marketing in Gran Bretagna, Asia, Australia e America Latina. Un consiglio composto da alti funzionari dell'Universit\u00e0 della California, con sede a Berkeley, \u00e8 responsabile delle operazioni della stampa e autorizza e approva tutti i manoscritti per la pubblicazione. Il Comitato Editoriale \u00e8 composto da illustri membri di facolt\u00e0 che rappresentano i nove campus dell'Universit\u00e0."}
{"id": "9222756", "revid": "36426", "url": "https://it.wikipedia.org/wiki?curid=9222756", "title": "Magona Granducale", "text": "La Magona Granducale \u00e8 un edificio civile del centro storico di Firenze, situato in via Lambertesca 6 e oggi facente parte del complesso degli Uffizi.\nStoria e descrizione.\nOriginariamente erano qui alcune case e la loggia della famiglia Pulci, progressivamente incorporate in un unico edificio, inizialmente ad uso della prima Zecca, poi destinato a deposito dei prodotti della fonderia di Follonica (la cosiddetta Magona), principale luogo di lavorazione del ferro dello Stato toscano. \nAttualmente l'edificio (che ingloba anche le trecentesche residenze di alcune Arti fiorentine tra le quali quella dei Vaiai e Pellicciai e quella dei Legnaioli) si presenta con carattere sostanzialmente moderno, anche se Marcello Jacorossi segnala che \"vi si scoprirono, praticandovi alcuni saggi, le tracce della importantissima e ampia loggia che la famiglia Pulci possedeva fra la sua casa e di fronte alla sua via (ora via dei Georgofili)\". \nL'edificio si \u00e8 mantenuto nell'ambito degli spazi di pertinenza del complesso degli Uffizi e oggi, parzialmente interessato dai lavori del progetto dei Nuovi Uffizi, \u00e8 occupato da vari uffici della Soprintendenza fiorentina. Lungo la strada si segnala il grande accesso carraio posto a guardare via dei Georgofili, incorniciato da bozze e listre di pietra serena."}
{"id": "9222758", "revid": "1354930", "url": "https://it.wikipedia.org/wiki?curid=9222758", "title": "Partecipanti al Tour de Suisse 2017", "text": ""}
{"id": "9222760", "revid": "1543377", "url": "https://it.wikipedia.org/wiki?curid=9222760", "title": "Veyle", "text": "La Veyle \u00e8 un corso d'acqua francese che scorre nel dipartimento dell\ua78cAin, regione dell\ua78cAlvernia-Rodano-Alpi, sfociando nella Saona. \u00c8 quindi un subaffluente del Rodano.\nGeografia.\nIl suo corso \u00e8 di 66,8\u00a0chilometri.\nQuesto fiume nasce nella palude di Magnenet, sul territorio del comune di Chalamont, a est della Dombes. \nA Pont-de-Veyle, essa si divide in due rami: la Veyle, a nord, e la Petite Veyle, che sfociano a poca distanza l'uno dall'altro nella [[Saona]], sul territorio comunale di [[Gri\u00e8ges]], quasi di fronte a Macon. \nComuni e cantoni attraversati.\nLa Veyle attraversa ventidue comuni e cinque [[Cantoni della Francia|cantoni]]:\nComuni.\n[[Chalamont]], [[Ch\u00e2tenay (Ain)|Ch\u00e2tenay]], [[Dompierre-sur-Veyle]], [[Lent (Ain)|Lent]], [[Servas (Ain)|Servas]], [[Saint-Andr\u00e9-sur-Vieux-Jonc]], [[P\u00e9ronnas]], [[Saint-R\u00e9my (Ain)|Saint-R\u00e9my]], [[Saint-Denis-l\u00e8s-Bourg]], [[Buellas]], [[Polliat]], [[M\u00e9z\u00e9riat]], [[Vonnas]], [[Saint-Julien-sur-Veyle]], [[Biziat]], [[Perrex]], [[Saint-Jean-sur-Veyle]], [[Laiz]], [[Pont-de-Veyle]], [[Crottet]], [[Gri\u00e8ges]], [[Saint-Laurent-sur-Sa\u00f4ne]].\nIn termini di cantoni, la Veyle nasce nel [[cantone di Ceyz\u00e9riat]], attraversa i cantoni di [[cantone di Ch\u00e2tillon-sur-Chalaronne|Ch\u00e2tillon-sur-Chalaronne]], [[cantone di Ceyz\u00e9riat|Ceyz\u00e9riat]], [[cantone di Bourg-en-Bresse-2| Bourg-en-Bresse-2]], [[cantone di Attignat| Attignat]] e confluisce nel [[cantone di Vonnas]], il tutto nell'[[arrondissement di Bourg-en-Bresse|\ua78c\ua78carrondissement\ua78c\ua78c di Bourg-en-Bresse]].\nToponimi.\nLa Veyle ha dato il nome ai quattro comuni seguenti: [[Dompierre-sur-Veyle]], [[Pont-de-Veyle]], [[Saint-Jean-sur-Veyle]], [[Saint-Julien-sur-Veyle]].\nBacino idrografico.\nLa Veyle attraversa ventidue comuni con un totale di 38691\u00a0abitanti su una superficie di 323\u00a0km2, con una densit\u00e0 di 119,6\u00a0ab/km2 a un'altitudine media s.l.m. di 226\u00a0m.\nAttorno alla Veyle, vivono circa 53000\u00a0abitanti.\nOrganismo gestionale.\nCinquantadue comuni fanno parte del bacino idrografico della Veyle, dei quali cinquantuno aderriscono al Sindicato Misto Veyle Vivante per una superficie di 672\u00a0km2.\nAffluenti e defluenti.\n[[File:Dompierre sur veyle pano.jpg|thumb|290px|Piano dell'acqua a [[Dompierre-sur-Veyle]].]]\nLa Veyle ha quindici affluenti ufficiali:\n[[File:Menthon Fasses 03.jpg|thumb|300px|Il [[Menthon]] a [[Saint-Cyr-sur-Menthon]].]]\nIl defluente La Petite Veyle.\nSi deve aggiungere un defluente sulla sinistra della Veyle: la Petite Veyle, 8,2 km (da non confondere con il suo ramo sinistro prossimo) che confluisce nella Saona, sui cinque comuni di [[Gri\u00e8ges]] (confluenza), [[Crottet]], [[Pont-de-Veyle]], [[Saint-Jean-sur-Veyle]], [[Laiz]] con tre affluenti:\nNumero di Strahler.\nIl [[numero di Strahler]] della Veyle \u00e8 di quattro per l'Irance o il Renon.\nIdrologia.\n[[File:Confluent Sa\u00f4ne Veyle Gri\u00e8ges 1.jpg|thumb|upright=1.3|La Veyle che confluisce nella [[Saona]].]]\nIl suo regime idrologico \u00e8 detto pluviale.\nIl fiume presenta delle fluttuazioni stagionali di portata tipiche del bacino della Saona, fasi di piena d'autunno-inverno-primavera che raggiungono una portata mensile media da 9,14 a 10.8\u00a0m3/s da novembre all\ua78cinizio di aprile incluso (con due massimi, uno in novembre e l\ua78caltro in gennaio) seguiti da una fase di magra progressiva che raggiunge l\ua78cestate, da giugno all\ua78cinizio di settembre, comportante una magra di portata mensile fino a un minimo di 1,47\u00a0m3/s nel mese di agosto.\nEcologia e turismo.\n[[File:PercaFluviatilisMediumSize.JPG|thumb|280px|[[Pesce persico]].]]\n[[File:Common carp.jpg|thumb|280px|[[Carpa comune]] della famiglia dei [[cyprinidae|ciprinidi.]]]]\nLe attivit\u00e0 possibili nel fiume sono:\nTuttavia, l\ua78cinquinamento \u00e8 ben presente nella Veyle, il sindacato misto \" Veyle Vivante\" \u00e8 dunque stato creato con lo scopo di lottare contro questi veleni, in particolare vietando gli scarichi tossici nella Veyle da parte delle aziende ad essa vicine. Vi \u00e8 parimenti il progetto d'installare delle stazioni di depurazione.\nNote.\n[[Categoria:Fiumi dell'Alvernia-Rodano-Alpi]]"}
{"id": "9222763", "revid": "478814", "url": "https://it.wikipedia.org/wiki?curid=9222763", "title": "Maia Challenger 2021", "text": "Il Maia Challenger 2021, nome ufficiale Maia Open, \u00e8 stato un torneo maschile di tennis giocato sulla terra battuta indoor. \u00c8 stata la 6\u00aa edizione del torneo, facente parte della categoria Challenger 80 nell'ambito dell'ATP Challenger Tour 2020, con un montepremi di \u00a0\u20ac. Si \u00e8 giocato dal 6 al 12 dicembre 2021 al Complexo de T\u00e9nis da Maia di Maia, in Portogallo. La settimana successiva si \u00e8 svolta la settima edizione, seconda del 2021.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono entrati nel tabellone principale con il \"protected ranking\":\nI seguenti giocatori sono passati dalle qualificazioni:\nCampioni.\nSingolare.\n Geoffrey Blancaneaux ha sconfitto in finale Tseng Chun-hsin con il punteggio di 3\u20136, 6\u20133, 6\u20132.\nDoppio.\n Nuno Borges / Francisco Cabral hanno sconfitto in finale Gon\u00e7alo Oliveira / Andrej Martin con il punteggio di 6\u20133, 6\u20134."}
{"id": "9222766", "revid": "478814", "url": "https://it.wikipedia.org/wiki?curid=9222766", "title": "Maia Open 2020", "text": ""}
{"id": "9222768", "revid": "18323", "url": "https://it.wikipedia.org/wiki?curid=9222768", "title": "Tom Brown (attore)", "text": "Biografia.\nThomas Edward Brown nacque a New York City, figlio di William Harold (Harry) Brown e Marie Francis Brown. Come modello bambino dall'et\u00e0 di due anni pos\u00f2 per illustrazioni di Buster Brown, Arrow Collar Boy e Buick boy. Brown frequent\u00f2 a New York la Professional Children's School. \nCome attore \u00e8 probabilmente ricordato soprattutto per aver interpretato il ruolo del protagonista nella serie di film \"The Adventures of Smilin' Jack\" e per il ruolo di Gilbert Blythe nella versione filmica del 1934 di \"Anna dai capelli rossi\". Successivamente \u00e8 apparso negli spettacoli televisivi \"Gunsmoke\", \"Mr. Adams and Eve\", \"General Hospital\" e \"Il tempo della nostra vita\".\nSi arruol\u00f2 nell'esercito degli Stati Uniti durante la seconda guerra mondiale, dove in tre anni pass\u00f2 da soldato semplice a tenente servendo in Francia come paracadutista dove ricevette una \"Croix de Guerre\" francese e una Bronze Star Medal. Fu promosso capitano con la 40th Infantry Division..\nBrown mor\u00ec a Woodland Hills, Los Angeles, all'et\u00e0 di 77 anni.\nPer i suoi contributi all'industria cinematografica, Brown \u00e8 stato inserito nella Hollywood Walk of Fame nel 1960, con una star del cinema situata al 1648 di Vine Street."}
{"id": "9222771", "revid": "18323", "url": "https://it.wikipedia.org/wiki?curid=9222771", "title": "Tom Brown", "text": ""}
{"id": "9222772", "revid": "1310927", "url": "https://it.wikipedia.org/wiki?curid=9222772", "title": "Rocco Shein", "text": "Carriera.\nCresciuto nel settore giovanile del , debutta in prima squadra il 22 novembre 2020 in occasione dell'incontro di Meistriliiga\u00a0vinto 3-0 contro il .\nStatistiche.\n\"Statistiche aggiornate al 9 dicembre 2021\"."}
{"id": "9222784", "revid": "76963", "url": "https://it.wikipedia.org/wiki?curid=9222784", "title": "William Morgan (montatore)", "text": ""}
{"id": "9222785", "revid": "319329", "url": "https://it.wikipedia.org/wiki?curid=9222785", "title": "Campionati del mondo di ciclocross 2015 - Gara maschile Under-23", "text": " \nLa ventesima edizione della gara maschile Under-23 dei Campionati del mondo di ciclocross 2015 si svolse il 1\u00b0 febbraio 2015 con partenza ed arrivo da T\u00e1bor in Repubblica Ceca, su un percorso iniziale di 160\u00a0mt pi\u00f9 un circuito di 3,11\u00a0km da ripetere 6 volte per un totale di 18,82\u00a0km. La vittoria fu appannaggio del belga Michael Vanthourenhout, il quale termin\u00f2 la gara in 49'55\", precedendo il connazionale Laurens Sweeck e l'olandese Stan Godrie terzo.\nPartenza con 49 ciclisti provenienti da 18 nazioni, dei quali 47 completarono la competizione."}
{"id": "9222786", "revid": "18323", "url": "https://it.wikipedia.org/wiki?curid=9222786", "title": "William Morgan (regista)", "text": ""}
{"id": "9222791", "revid": "633110", "url": "https://it.wikipedia.org/wiki?curid=9222791", "title": "Kashi (cacciatorpediniere)", "text": "Il \u00e8 stato un cacciatorpediniere della Marina imperiale giapponese, tredicesima unit\u00e0 della classe Matsu. Fu varato nell'agosto 1944 dal cantiere navale dell'azienda Fujinagata, a Osaka.\nAppartenente alla 52\u00aa Divisione, fu tra le unit\u00e0 formanti la scorta dell'importante convoglio Hi-81, che protesse tra novembre e dicembre. Dopo una rapida apparizione a Manila, ripieg\u00f2 nella colonia di Formosa e qui sub\u00ec danni abbastanza seri nel gennaio 1945; torn\u00f2 nei porti metropolitani giapponesi il mese successivo, al seguito di un altro convoglio, fu riparato ma non ebbe pi\u00f9 un servizio rilevante per il resto della seconda guerra mondiale. Fu ceduto nel 1947 agli Stati Uniti, che in ogni caso se ne disfecero l'anno successivo.\nCaratteristiche.\nIl \"Kashi\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nCon la Marina imperiale.\nIl cacciatorpediniere \"Kashi\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'azienda Fujinagata, nella citt\u00e0 di Osaka, il 5 maggio 1944 e il varo avvenne il 30 agosto seguente; fu completato il 30 settembre e il comando fu affidato al tenente di vascello Toshio Kuroi. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il \"Kashi\" salp\u00f2 il 14 novembre dalla baia di Imari inquadrato nell'importante convoglio Hi-81, diretto a Singapore e con in un programma una sosta alla base di Mako; pi\u00f9 precisamente fu assegnato alla difesa ravvicinata della portaerei di scorta , la quale avrebbe dovuto garantire copertura aerea continua alle preziose unit\u00e0 mercantili. L'esistenza e la rotta di questo convoglio furono scoperte dai servizi di decrittazione americani e le navi giapponesi furono braccate da diversi sommergibili per la durata del viaggio: l' riusc\u00ec a silurare la \"Shinyo\" gi\u00e0 il 17 novembre e il \"Kashi\", dopo aver dato lunga ma infruttuosa caccia al battello, contribu\u00ec al salvataggio dei pochi superstiti, raccogliendone una quarantina che furono sbarcati il 21 a Shanghai. Il convoglio si ricompose al largo della citt\u00e0 e fu diviso in due formazioni distinte; una fu dirottata su Luzon e l'altra, alla quale fu assegnato il \"Kashi\", mantenne rotta e meta originali e tocc\u00f2 Singapore il 4 dicembre, dopo una navigazione tutto sommato tranquilla. Sin dal 15 novembre il \"Kashi\" era stato assegnato ufficialmente alla 52\u00aa Divisione con i gemelli , \"Kuwa\", \"Momi\" e \"Sugi\", reparto che fu trasferito, cinque giorni dopo, alle dipendenze della 31\u00aa Squadriglia di scorta: essa era parte della 5\u00aa Flotta impegnata sul fronte delle Filippine. Per il mese successivo il servizio del \"Kashi\" non \u00e8 noto e il cacciatorpediniere riappare a Manila per la met\u00e0 del mese di dicembre; il 15, comunque, lasci\u00f2 la capiente rada con rotta per la baia di Cam Ranh, dove si stavano raccogliendo parte delle navi sfuggite alla battaglia del Golfo di Leyte. Il 24 fu aggregato con il \"Sugi\" alla 2\u00aa Squadriglia del contrammiraglio Masatomi Kimura che, il 27, arriv\u00f2 al largo di Mindoro e cannoneggi\u00f2 le teste di ponte americane sull'isola prima di rientrare a Cam Ranh il 29. Il \"Kashi\" e il \"Sugi\" ripresero il mare il 1\u00ba gennaio 1945 e arrivarono il 7 a Takao nella colonia di Formosa, nelle cui acque operarono fino al 21 gennaio, quando rimasero coinvolti in un attacco aeronavale sulla citt\u00e0: entrambi furono colpiti e, perci\u00f2, subito spediti a Hong Kong, dove ricevettero sommari interventi. Il 28 si spostarono a Shanghai per prendere posto nella scorta a un convoglio che, il 2 febbraio, lev\u00f2 le ancore e fece rotta per Moji; raggiunta la meta il 7 senza ostacoli, il \"Kashi\" e il \"Sugi\" proseguirono fino a Sasebo dove si ormeggiarono per riparazioni complete. Durante i lavori fu potenziata la dotazione antisommergibile, che pass\u00f2 a sessanta bombe di profondit\u00e0.\nIntanto, il 5 febbraio, la 31\u00aa Squadriglia di scorta e le divisioni dipendenti erano passate agli ordini diretti della Flotta Combinata, stante lo scioglimento della 5\u00aa Flotta; il 15 marzo il \"Kashi\" e i gregari furono riassegnati alla depauperata 2\u00aa Flotta ma, a causa delle gravi perdite cagionate dall'operazione Ten-Go, essa fu disattivata il 20 aprile e la squadriglia torn\u00f2 cos\u00ec agli ordini della Flotta Combinata. Sin dal 14 marzo stanziato a Kure con il resto della classe d'appartenenza, il \"Kashi\" vide le proprie operazioni confinate al Mare interno di Seto per il resto delle ostilit\u00e0, consistenti per lo pi\u00f9 in vigilanza al ridotto traffico navale e pattugliamenti, comunque ostacolate dalla scarsit\u00e0 di carburante; contribu\u00ec, inoltre, ai tiri contraerei durante i bombardamenti statunitensi su Kure. Passato al comando del capitano di corvetta Manubu Hagiwara il 3 aprile, il 28 luglio fu coinvolto nel bombardamento di Kure operato dai gruppi imbarcati della United States Third Fleet e fu preso di mira da diversi velivoli, ma ne usc\u00ec solo con danni leggeri. Alla fine di agosto, dopo la capitolazione dell'Impero giapponese, fu ceduto dall'equipaggio alle autorit\u00e0 d'occupazione statunitensi che provvidero a rimuovere ogni arma e attrezzatura militare; il 5 ottobre successivo fu depennato dai registri della Marina imperiale.\nDestino finale.\nIl \"Kashi\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione.\nNel frattempo le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la seconda riunione, del 17 luglio 1947, il \"Kashi\" fu assegnato agli Stati Uniti in conto di riparazione di guerra e la cessione divenne effettiva il 7 agosto seguente. In ogni caso, Washington non ritenne opportuno o utile trasferire nei porti nazionali le navi ottenute e, piuttosto, decise di lasciare i vascelli ex nipponici proprio in Giappone e di farne uso fino al completo logorio o perdita: il \"Kashi\" non rientr\u00f2 pi\u00f9 in servizio e, gi\u00e0 il 28 marzo 1948, fu avviato alla demolizione."}
{"id": "9222792", "revid": "633110", "url": "https://it.wikipedia.org/wiki?curid=9222792", "title": "Sakura (cacciatorpediniere)", "text": "Il \u00e8 stato un cacciatorpediniere della Marina imperiale giapponese, quattordicesima unit\u00e0 della classe Matsu. Fu varato nel settembre 1944 dal cantiere navale di Yokosuka..\nAppartenente alla 53\u00aa Divisione, prese servizio effettivo nel febbraio 1945 come parte della scorta a un convoglio diretto all'isola di Formosa. Dopo aver operato brevemente a Shanghai, rientr\u00f2 in Giappone e fu coinvolto in compiti di vigilanza, pattugliamento e sminamento. Gi\u00e0 danneggiato da un ordigno a giugno, l'11 luglio ne urt\u00f2 un altro nella baia di Osaka e salt\u00f2 in aria, causando la morte di met\u00e0 equipaggio.\nCaratteristiche.\nIl \"Sakura\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (36 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Sakura\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 2 giugno 1944 e il varo avvenne il 6 settembre seguente; fu completato il 25 novembre e il comando fu affidato al capitano di corvetta Sh\u014dji Shimobe. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il 12 febbraio 1945 il \"Sakura\" salp\u00f2 da Moji con il resto della scorta al convoglio Mota-36, diretto a K\u012brun nella colonia di Formosa, dove furono sbarcati rinforzi ed equipaggiamenti; prosegu\u00ec quindi la navigazione alla volta di Shanghai e al fianco dell'incrociatore leggero : le due unit\u00e0 arrivarono a destinazione il 18 e il \"Sakura\" rimase nella zona per circa un mese, assegnato a compiti di pattugliamento e vigilanza al traffico navale in entrata e uscita. Il 15 marzo giunse al capitano Shimobe la notizia che il cacciatorpediniere era stato ufficialmente assegnato all'appena attivata 53\u00aa Divisione, che comprendeva inoltre il , il , il , lo e lo : qualche giorno pi\u00f9 tardi il \"Sakura\" fece rotta per la base navale di Kure, che tocc\u00f2 il 21 marzo. Sottoposto a una rapida revisione e con la scorta di bombe di profondit\u00e0 cresciuta a sessanta ordigni, riprese i compiti di guardia per lo pi\u00f9 nel Mare interno di Seto, ma con occasionali missioni anche lungo le coste esterne del Giappone e sempre sotto gli ordini superiori dell'11\u00aa Squadriglia cacciatorpediniere. Il reparto transit\u00f2 alle dipendenze della depauperata 2\u00aa Flotta il 1\u00ba aprile 1945 ma, dopo le gravi perdite patite nell'estrema operazione Ten-Go, essa fu disattivata e la 53\u00aa Divisione, con il resto della squadriglia, torn\u00f2 alla Flotta Combinata. Il \"Sakura\" esplet\u00f2 alcune operazioni di sminamento in questo periodo e, in un giorno imprecisato di giugno, urt\u00f2 una mina negli stretti di Shimonoseki, subendo per\u00f2 danni modesti che furono presto riparati; fu quindi richiamato nel Mare interno per contribuire all'opera di sminamento del porto di Osaka. L'11 luglio incapp\u00f2 in una seconda mina che, stavolta, deton\u00f2 verso poppa e innesc\u00f2 le munizioni del magazzino dei pezzi da 127\u00a0mm: ne risult\u00f2 un formidabile scoppio che tranci\u00f2 la poppa dell'unit\u00e0 e ne provoc\u00f2 il rapido affondamento in porto, nella zona sud-orientale (). Il capitano Shimobe e altri 129 uomini rimasero uccisi nel disastro.\nIl 10 agosto 1945 il \"Sakura\" fu depennato dai registri della Marina imperiale."}
{"id": "9222793", "revid": "72396", "url": "https://it.wikipedia.org/wiki?curid=9222793", "title": "Martin Moormann", "text": "Carriera.\nCresciuto nel settore giovanile del , nel 2018 viene acquistato dal che lo aggrega alla propria seconda squadra; debutta in prima squadra il 28 ottobre 2021 in occasione dell'incontro di \u00d6FB-Cup\u00a0vinto 3-0 contro l'.\nStatistiche.\n\"Statistiche aggiornate al 9 dicembre 2021\"."}
{"id": "9222795", "revid": "1451528", "url": "https://it.wikipedia.org/wiki?curid=9222795", "title": "Aeroporto Hartsfield-Jackson", "text": ""}
{"id": "9222814", "revid": "633110", "url": "https://it.wikipedia.org/wiki?curid=9222814", "title": "Tsubaki (cacciatorpediniere)", "text": "Lo \u00e8 stato un cacciatorpediniere della Marina imperiale giapponese, quindicesima unit\u00e0 della classe Matsu. Fu varato nel settembre 1944 dal cantiere navale di Maizuru.\nAppartenente alla 53\u00aa Divisione, riusc\u00ec a completare solo un paio di viaggi in funzione di sentinella per convogli diretti a Shanghai e poi a Moji. Danneggiato da una mina nel teatro di guerra cinese, riusc\u00ec a tornare in Giappone per le riparazioni; fu per\u00f2 raggiunto da bombe o siluri nel corso delle incursioni aeree su Kure e questa volta fu lasciato da parte. In condizioni precarie, fu infine demolito nel 1948.\nCaratteristiche.\nLo \"Tsubaki\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (60 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Tsubaki\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Maizuru il 20 giugno 1944 e il varo avvenne il 30 settembre seguente; fu completato il 30 novembre e il comando fu affidato al capitano di corvetta Ichir\u014d Tanaka. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nConclusi la messa a punto e la preparazione, il 15 febbraio 1945 lo \"Tsubaki\" salp\u00f2 da Moji con il resto della scorta a un convoglio diretto a Shanghai, dove furono sbarcati rinforzi ed equipaggiamenti e dove rimase per circa un mese, assegnato a compiti di pattugliamento e vigilanza al traffico navale in entrata e uscita. Il 15 marzo giunse la notizia che il cacciatorpediniere era stato ufficialmente assegnato all'appena attivata 53\u00aa Divisione, sempre sottoposta all'11\u00aa Squadriglia, che venne a comprendere il , il , il , il e lo . Il reparto non oper\u00f2 in maniera organica e, infatti, lo \"Tsubaki\" continu\u00f2 a espletare mansioni di scorta nella zona della citt\u00e0 cinese; transit\u00f2 alle dipendenze della depauperata 2\u00aa Flotta il 1\u00ba aprile 1945 ma, dopo le gravi perdite patite nell'estrema operazione Ten-Go, essa fu disattivata e la 53\u00aa Divisione, con il resto dell'11\u00aa Squadriglia, torn\u00f2 alla Flotta Combinata. Dieci giorni pi\u00f9 tardi lo \"Tsubaki\" rimase seriamente danneggiato da una mina lungo il Fiume Azzurro e dovette trascinarsi a Shanghai, dove fu riparato alla meglio; salp\u00f2 quindi il 30 maggio al seguito di un convoglio che rientrava a Moji: in Giappone fu rimesso in efficienza e quindi assegnato al Mare interno di Seto con il resto della classe d'appartenenza, bacino nel quale furono confinate le sue operazioni per il resto della seconda guerra mondiale, oltretutto intralciate dalla scarsit\u00e0 di carburante. Il 15 luglio la 53\u00aa Divisione fu sciolta.\nIl 24 luglio la United States Third Fleet dette avvio a quattro giorni di importanti attacchi aeronavali su Kure e altre basi nipponiche lungo le coste del Mare interno; lo \"Tsubaki\", che si trovava in navigazione, fu centrato all'altezza di Okayama da un ordigno e le macchine si spensero, costringendo i giapponesi a trainarlo a Kure. Qui il capitano Tanaka, rimasto ferito, dovette essere rimpiazzato dal tenente di vascello Toshiharu Honda, gi\u00e0 comandante dei cacciatorpediniere \"Nara\" e parimenti avariati e fermi in arsenale. In ogni caso, lo \"Tsubaki\" non fu mai raddobbato e fu consegnato in quello stato alle autorit\u00e0 d'occupazione statunitensi, alla fine di agosto. Il 30 novembre fu depennato dalla lista del naviglio in servizio con la Marina imperiale e, viste le sue condizioni, non fu assegnato a nessuna delle potenze vincitrici del conflitto; il 28 luglio 1948 fu infine avviato alle demolizione presso le strutture di Kure."}
{"id": "9222816", "revid": "767487", "url": "https://it.wikipedia.org/wiki?curid=9222816", "title": "Un Natale da salvare", "text": "Un Natale da salvare \u00e8 un film del 2016 diretto da Justin G. Dyck.\nTrama.\nIl dodicenne Barney si intrufola insieme ai suoi amici in un grande magazzino nella speranza di mettere le mani sui regali pi\u00f9 ricercati. Per loro sfortuna anche Forte e la sua banda di ladri in abiti attillati hanno avuto la stessa idea.\nProduzione.\nAaron Zheng venne inizialmente scelto per il ruolo di Walt."}
{"id": "9222817", "revid": "633110", "url": "https://it.wikipedia.org/wiki?curid=9222817", "title": "Keyaki (cacciatorpediniere)", "text": "Il \u00e8 stato un cacciatorpediniere della Marina imperiale giapponese, sedicesima unit\u00e0 della classe Matsu. Fu varato nel settembre 1944 dal cantiere navale di Yokosuka. Appartenente alla 53\u00aa Divisione, non ebbe che un trascurabile servizio durante gli ultimi sei mesi della seconda guerra mondiale: fu consegnato agli Stati Uniti nell'estate 1947, i quali lo affondarono al largo delle coste giapponesi gi\u00e0 l'ottobre seguente.\nCaratteristiche.\nIl \"Keyaki\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (60 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Keyaki\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'arsenale di Yokosuka il 22 giugno 1944 e il varo avvenne il 30 settembre seguente; fu completato il 15 dicembre e il comando fu affidato al capitano di corvetta Shir\u014d Yoda. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nIl \"Keyaki\" ebbe una carriera priva di significativi eventi con la Marina imperiale. Infatti, conclusi messa a punto e la preparazione, il 15 marzo 1945 fu inserito nell'ordine di battaglia nell'appena attivata 53\u00aa Divisione, che comprendeva inoltre il , il , lo , il e lo : la divisione rimase comunque agli ordini dell'11\u00aa Squadriglia che transit\u00f2 alle dipendenze della depauperata 2\u00aa Flotta il 1\u00ba aprile; tuttavia, dopo le gravi perdite patite nell'estrema operazione Ten-Go, essa fu disattivata e la 53\u00aa Divisione e il resto della squadriglia tornarono alla Flotta Combinata. Dislocato nella base navale di Kure con il resto della classe Matsu, il \"Keyaki\" condusse solo piccole operazioni di vigilanza nel Mare interno di Seto negli ultimi mesi della seconda guerra mondiale, dato che la scarsit\u00e0 di carburante si era fatta grave; fu riassegnato al Distretto di guardia di Osaka il 15 luglio, giorno nel quale la 53\u00aa Divisione fu sciolta. L'accettazione giapponese della dichiarazione di Potsdam, il 15 agosto, lo trov\u00f2 comunque a Yokosuka, dove si ormeggi\u00f2 definitivamente per essere consegnato a fine mese alle autorit\u00e0 d'occupazione statunitensi. Queste provvidero a rimuovere ogni arma e attrezzatura militare e, il 5 ottobre successivo, la nave fu depennata dai registri della Marina imperiale.\nIl \"Keyaki\" fu subito riadattato per partecipare alla colossale opera di rimpatrio di militari e civili giapponesi, sparpagliati in Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione. Nel frattempo le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la prima riunione, del 28 giugno 1947, il \"Keyaki\" fu assegnato agli Stati Uniti in conto di riparazione di guerra e la cessione divenne effettiva il 7 agosto seguente. In ogni caso, Washington non ritenne opportuno o utile trasferire nei porti nazionali le navi ottenute e, piuttosto, decise di lasciare i vascelli ex nipponici proprio in Giappone e di farne uso fino al completo logorio o perdita. Il vascello, anzi, fu subito selezionato come nave bersaglio spendibile; da Yokosuka fu ormeggiato in un punto al largo della penisola di B\u014ds\u014d () e l\u00ec affondato il 29 ottobre 1947 da navi americane."}
{"id": "9222819", "revid": "633110", "url": "https://it.wikipedia.org/wiki?curid=9222819", "title": "Nara (cacciatorpediniere)", "text": "Il \u00e8 stato un cacciatorpediniere della Marina imperiale giapponese, diciasettesima unit\u00e0 della classe Matsu. Fu varato nel settembre 1944 dal cantiere navale Fujinagata a Osaka. Appartenente alla 53\u00aa Divisione, non ebbe che un trascurabile servizio durante gli ultimi sei mesi della seconda guerra mondiale e rimase gravemente danneggiato sullo scorcio delle ostilit\u00e0 da una mina; malridotto, non fu ceduto a nessuna delle potenze vincitrici e fu demolito nel 1948.\nCaratteristiche.\nIl \"Nara\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (60 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Nara\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'azienda Fujinagata, nella citt\u00e0 di Osaka, il 10 giugno 1944 e il varo avvenne il 12 ottobre seguente; fu completato il 26 novembre e il comando fu affidato al tenente di vascello Toshiharu Honda. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nIl \"Nara\" ebbe una carriera priva di significativi eventi con la Marina imperiale. Infatti, conclusi messa a punto e la preparazione, il 15 marzo 1945 fu inserito nell'ordine di battaglia nell'appena attivata 53\u00aa Divisione, che comprendeva inoltre il , il , lo , il e lo : la divisione rimase comunque agli ordini dell'11\u00aa Squadriglia che transit\u00f2 alle dipendenze della depauperata 2\u00aa Flotta il 1\u00ba aprile; tuttavia, dopo le gravi perdite patite nell'estrema operazione Ten-Go, essa fu disattivata e la 53\u00aa Divisione e il resto della squadriglia tornarono alla Flotta Combinata. Dislocato, come buona parte della classe Matsu, nel bacino del Mare interno di Seto, vi condusse regolari operazioni di vigilanza negli ultimi mesi della seconda guerra mondiale, pur ostacolate dalla scarsit\u00e0 di carburante. Il 30 giugno urt\u00f2 una mina a ovest-sudovest degli stretti di Shimonoseki, furono accusati gravi danni, l'apparato motore smise di funzionare e dovettero intervenire dei rimorchiatori per trainare il \"Nara\" al sicuro in porto. Il 15 luglio la 53\u00aa Divisione fu sciolta e quello stesso giorno fu deciso di rinunciare a rimettere in efficienza il \"Nara\", che fu ormeggiato a Moji e sostanzialmente posto in disarmo; il comandante Honda fu investito, nei giorni seguenti, del controllo congiunto dei parimenti danneggiati cacciatorpediniere e \"Tsubaki\". Il 15 agosto Tokyo accett\u00f2 la dichiarazione di Potsdam e a fine mese l'equipaggio consegn\u00f2 il \"Nara\" alle autorit\u00e0 d'occupazione statunitensi. Il 5 ottobre o il 30 novembre fu depennato dai registri della Marina imperiale, ma gli americani non si disturbarono a tentare una qualche riparazione e rimossero solo una parte delle armi e delle attrezzature militari.\nLe potenze vincitrici decisero la spartizione del naviglio leggero giapponese catturato nel corso di quattro incontri, tenutisi nell'estate 1947 al quartier generale dello SCAP: durante la prima riunione el 28 giugno furono escluse le navi in condizioni troppo precarie o ritenute obsolete e il \"Nara\" rientr\u00f2 in questa categoria. Rimase fermo a Moji per un altro anno fino al 1\u00ba luglio 1948, quando fu avviato alla demolizione nel porto di Shimonoseki."}
{"id": "9222821", "revid": "2519", "url": "https://it.wikipedia.org/wiki?curid=9222821", "title": "Distretto di Atebubu-Amantin", "text": ""}
{"id": "9222825", "revid": "633110", "url": "https://it.wikipedia.org/wiki?curid=9222825", "title": "Yanagi", "text": "Lo \u00e8 stato un cacciatorpediniere della Marina imperiale giapponese, diciottesima e ultima unit\u00e0 della classe Matsu. Fu varato nel dicembre 1944 dal cantiere navale Fujinagata a Osaka. Appartenente alla 53\u00aa Divisione, non ebbe che un trascurabile servizio durante gli ultimi sei mesi della seconda guerra mondiale e rimase gravemente danneggiato sullo scorcio delle ostilit\u00e0; poco pi\u00f9 di un relitto, non fu ceduto a nessuna delle potenze vincitrici e fu demolito nel 1946-47.\nCaratteristiche.\nLo \"Yanagi\" presentava una lunghezza fuori tutto di 100 metri, una larghezza massima di 9,35 metri e un pescaggio di 3,30 metri; il dislocamento a pieno carico ammontava a tonnellate. L'apparato motore era formato da due caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 27,75 nodi (52,73\u00a0km/h); l'autonomia massima era di miglia nautiche a 16 nodi ( chilometri a 30,4\u00a0km/h). L'armamento era articolato su tre cannoni Type 89 da 127\u00a0mm L/40 in due affusti pressoch\u00e9 scoperti; quattro tubi lanciasiluri da 610\u00a0mm raggruppati in un impianto Type 92 e senza ricarica; venticinque cannoni automatici Type 96 da 25\u00a0mm L/60 e due lanciatori Type 94 per bombe di profondit\u00e0 (60 a bordo). Infine erano stati forniti un sonar Type 93, un radar Type 22 e uno Type 13. All'entrata in servizio l'equipaggio era formato da 210 uomini.\nServizio operativo.\nIl cacciatorpediniere \"Yanagi\" fu ordinato nell'anno fiscale edito dal governo giapponese nel 1944. La sua chiglia fu impostata nel cantiere navale dell'azienda Fujinagata, nella citt\u00e0 di Osaka, il 20 agosto 1944 e il varo avvenne il 25 dicembre seguente; fu completato il 18 gennaio 1945 e il comando fu affidato al capitano di corvetta Yasunosuke Okuma. Fu immediatamente assegnato all'11\u00aa Squadriglia cacciatorpediniere, dipendente dalla Flotta Combinata e demandata all'addestramento delle nuove unit\u00e0 in tempo di guerra.\nLo \"Yanagi\" ebbe una carriera priva di significativi eventi con la Marina imperiale. Infatti, conclusi messa a punto e preparazione, il 15 marzo 1945 fu inserito nell'ordine di battaglia nell'appena attivata 53\u00aa Divisione, che comprendeva inoltre il , il , il , lo e il : la divisione rimase comunque agli ordini dell'11\u00aa Squadriglia che transit\u00f2 alle dipendenze della depauperata 2\u00aa Flotta il 1\u00ba aprile; tuttavia, dopo le gravi perdite patite nell'estrema operazione Ten-Go, essa fu disattivata e la 53\u00aa Divisione e il resto della squadriglia tornarono alla Flotta Combinata. Dislocato come buona parte della classe Matsu nella base navale di Kure, fu incaricato di operazioni minori nel bacino del Mare interno di Seto, comunque intralciate dalla scarsit\u00e0 di carburante; il 22 maggio salp\u00f2 alla volta di Ominato per irrobustire i pattugliamenti e la scorta al traffico navale nella zona dello stretto di Tsugaru. Il 14 luglio fu sorpreso in mare, all'altezza di Ashizaki, da un gruppo aereo imbarcato appartenente alla Task force 38, parte della United States Third Fleet che aveva iniziato a bombardare centri industriali nipponici sulla costa: lo \"Yanagi\" fu raggiunto da bombe o siluri che provocarono danni assai gravi e il distacco della poppa. Fu soccorso in tempo e rimorchiato a Ominato, dove per\u00f2 le possibilit\u00e0 di renderlo nuovamente operativo erano ridotte; inoltre, il giorno successivo la 53\u00aa Divisione fu sciolta. Il 9 agosto apparecchi americani attaccarono Ominato e lo \"Yanagi\" sub\u00ec altri danni, sebbene non sia noto di che entit\u00e0: il comando militare locale fece spostare il malconcio cacciatorpediniere a Hakodate, dove il 15 giunse la notizia che Tokyo aveva accettato la dichiarazione di Potsdam. A fine mese l'equipaggio consegn\u00f2 la nave alle autorit\u00e0 d'occupazione statunitensi, che tuttavia non ne fecero uso alcuno dato il suo stato rovinoso. Depennato dai registri della Marina imperiale il 20 novembre 1945, lo \"Yanagi\" fu demolito sul posto tra la fine del 1946 e il 1\u00ba aprile 1947."}
{"id": "9222827", "revid": "62004", "url": "https://it.wikipedia.org/wiki?curid=9222827", "title": "Campionati del mondo di ciclocross 2015 - Gara maschile Junior", "text": "La trentasettesima edizione della gara maschile Junior dei Campionati del mondo di ciclocross 2015 si svolse il 31 gennaio 2015 con partenza ed arrivo da T\u00e1bor in Repubblica Ceca, su un percorso iniziale di 160\u00a0mt pi\u00f9 un circuito di 3,11\u00a0km da ripetere 5 volte per un totale di 15,71\u00a0km. La vittoria fu appannaggio del danese Simon Andreassen, il quale termin\u00f2 la gara in 42'24\", alla media di 22,23\u00a0km/h, precedendo il belga Eli Iserbyt e l'olandese Max Gulickx terzo.\nPartenza con 71 ciclisti provenienti da 19 nazioni, dei quali 67 portarono a termine la competizione."}
{"id": "9222830", "revid": "767487", "url": "https://it.wikipedia.org/wiki?curid=9222830", "title": "The Standoff", "text": "The Standoff \u00e8 un film del 2016 diretto da Ilyssa Goodman."}
{"id": "9222833", "revid": "1832335", "url": "https://it.wikipedia.org/wiki?curid=9222833", "title": "Uma no Naishi", "text": "Era la figlia di Minamoto no Tokiakira, anche se il vero padre era Minamoto no Muneakira, il fratello maggiore di Tokiakira. \u00c8 annoverata in diverse antologie tra cui i \"Ch\u016bko Sanj\u016brokkasen\" e le Trentasei poetesse immortali insieme a famose autrici contemporanee come Sei Sh\u014dnagon e Murasaki Shikibu.\nHa servito per Kishi J\u014d\u014d, una delle consorti (\"Ny\u014dgo\") dell'imperatore Murakami; di Fujiwara no K\u014dshi, imperatrice (\"Ch\u016bg\u016b\") dell'imperatore En'y\u016b; della Principessa Imperiale Senshi (che fu anche \"Saiin\" cio\u00e8 i parenti femminili dell'imperatore giapponese che servivano come alte sacerdotesse nel santuario di Kamo); da Fujiwara no Senshi, consorte dell'imperatore En'y\u016b; e l'imperatrice Fujiwara no Teishi (\"K\u014dg\u014d\") dell'imperatore Ichij\u014d.\nHa avuto relazioni romantiche con membri di spicco del clan Fujiwara, come Fujiwara no Asateru, Fujiwara no Koretada, Fujiwara no Michitaka, Fujiwara no Michikane, tra gli altri; praticamente visse tutta la sua vita all'interno della Corte. Verso la fine della sua vita, Naishi prese i voti buddisti e si ritir\u00f2 nel tempio di Uji per servire come monaca.\nLe sue poesie sono incluse nell'antologia di poesia imperiale giapponese \"Sh\u016bi Wakash\u016b\". Ha anche una collezione personale intitolata \"Uma no Naishi-sh\u016b\" (\u99ac\u5185\u4f8d\u96c6).\nPoesia.\nNaishi, in quanto contemporanea e seguace di Sh\u014dnagon, era una dama della stessa corte nel periodo Heian, ha migliorato la sua conoscenza della poesia \"waka\" attraverso il suo legame con Sh\u014dnagon, che era notoriamente conosciuta per la sua poesia waka e per il suo romanzo Note del guanciale (\u6795\u8349\u5b50makura no s\u014dshi). Sh\u014dnagon era una rivale della collega Murasaki Shikibu, autore del \"Genji monogatari\", anche lei inserita tra le Trentasei poetesse immortali."}
{"id": "9222835", "revid": "36426", "url": "https://it.wikipedia.org/wiki?curid=9222835", "title": "Palazzo Bartolommei Buschetti", "text": ""}
{"id": "9222840", "revid": "301156", "url": "https://it.wikipedia.org/wiki?curid=9222840", "title": "Paland\u00f6ken", "text": ""}
{"id": "9222845", "revid": "365417", "url": "https://it.wikipedia.org/wiki?curid=9222845", "title": "Gommapiuma (album)", "text": "Gommapiuma \u00e8 il terzo album in studio del cantautore italiano Giorgio Poi, pubblicato da Bomba Dischi e Island Records il 3 dicembre 2021.\nL'album \u00e8 stato posizionato al sedicesimo posto della classifica dei 20 migliori dischi italiani dell'anno stilata dalla rivista \"Rolling Stone Italia\"."}
{"id": "9222847", "revid": "301156", "url": "https://it.wikipedia.org/wiki?curid=9222847", "title": "Paland\u00f6ken Ge\u00e7idi", "text": "Paland\u00f6ken Ge\u00e7idi (turco, \"passo di Paland\u00f6ken\" in italiano) \u00e8 un valico situato in Turchia a .\nLa sua sommit\u00e0 \u00e8 percorsa da una strada asfaltata chepur trovandosi in un'area esterna ai confini geografici dell'Europa\u00e8 tra le pi\u00f9 alte situate in stati europei.\nDescrizione.\nIl valico \u00e8 ubicato in Anatolia Orientale, tra le montagne dell'Altopiano armeno e mette in comunicazione i distretti di Paland\u00f6ken e di Tekman, entrambi facenti parte della provincia di Erzurum. Si trova sul versante sud del Paland\u00f6ken Da\u011f\u0131, opposto a quello che ospita le piste da sci del Paland\u00f6ken Kayak Merkezi (turco, \"Centro sciistico Paland\u00f6ken\" in italiano) ed il capoluogo provinciale Erzurum.\nStrada.\nLa strada provinciale 25-26 prende il via dal villaggio di Nenehatun a circa 11 km da Erzurum e si dirige verso sud, superando il villaggio di Y\u0131k\u0131lgan () e raggiungendo i m del passo. La strada discende sconfinando nel distretto di Tekman, lambendo il villaggio di Ge\u00e7itk\u00f6y () fino alla citt\u00e0 di Tekman dopo aver percorso una distanza complessiva di 65 km.\nL'intero tratto stradale \u00e8 soggetto a forti nevicate che portano a frequenti chiusure della strada: per ovviare al problema la popolazione locale ha suggerito la possibilit\u00e0 di costruire un tunnel."}
{"id": "9222857", "revid": "599013", "url": "https://it.wikipedia.org/wiki?curid=9222857", "title": "Marin Karamarko", "text": "Carriera.\nClub.\nCresciuto nell', nel 2018 passa al con cui debutta il 29 luglio nel match di prima divisione bosniaca perso 3-1 contro lo .\nL'anno seguente si trasferisce in Slovenia al .\nStatistiche.\n\"Statistiche aggiornate al 9 dicembre 2021\"."}
{"id": "9222858", "revid": "125634096", "url": "https://it.wikipedia.org/wiki?curid=9222858", "title": "Un cielo stellato sopra il ghetto di Roma", "text": "Un cielo stellato sopra il ghetto di Roma \u00e8 un film del 2020 diretto da Giulio Base scritto con Israel Cesare Moscati e Marco Beretta.\nPresentato in anteprima alla 15\u00aa edizione della Festa del Cinema di Roma, il film \u00e8 stato reso disponibile su Rai Play il 27 gennaio 2021 in occasione del Giorno della Memoria, e trasmesso in seconda serata su Rai 1 il 6 febbraio seguente.\nTrama.\nLa diciottenne Sofia, aspirante violinista e figlia di un pianista di fama internazionale, scopre nella soffitta di casa sua una vecchia valigia contenente una struggente lettera con dentro la foto ingiallita di una bambina ebrea, Sarah Cohen, nata nel 1939 e la cui famiglia \u00e8 stata barbaramente uccisa nel campo di sterminio di Birkenau: Sofia, insieme a un gruppo di amici (due cattolici come lei, Tato e Valentina, e tre ebrei, Ruben, Ilan e Lea), decide di indagare a fondo per scoprire che fine abbia fatto quella bambina, che \u00e8 stata adottata.\nLa ricerca fa riemergere i traumi della guerra e dell'Olocausto, le violenze dei nazifascisti e le sofferenze patite da milioni di famiglie distrutte. I ragazzi, insieme ai rispettivi compagni di classe, decidono di organizzare uno spettacolo teatrale il cui copione \u00e8 tratto dalla lettera e dalla testimonianza di suor Lucia, autrice della stessa.\nDa giovane Lucia si innamor\u00f2 ricambiata di Vittorio, un coetaneo ebreo del quale rimase incinta; quando suo padre, fascista e razzista, lo scopr\u00ec, la aggred\u00ec con una tale violenza da farla abortire, poi la costrinse a entrare nel Convento delle suore di Sant'Alessio. Qui Lucia conobbe e si affezion\u00f2 alla piccola Sarah. Suo padre venne a sapere che la priora del convento usava il palazzo come rifugio per la povera gente e la denunci\u00f2 ai tedeschi, ma Lucia riusc\u00ec a salvare Sarah nascondendola nella ruota degli orfani. Lucia si prese cura della bambina, sperando un giorno di rincontrare Vittorio e adottarla insieme. Quando la nuova priora suor Pia certific\u00f2 il massacro della famiglia di Sarah, la fece battezzare perch\u00e9 c'era una famiglia di cristiani che la voleva adottare, ma imped\u00ec a Lucia di salutarla, cos\u00ec le scrisse una lettera mettendola nella fodera della sua valigia. Quando and\u00f2 in cerca di Vittorio nella sua vecchia casa, occupata da sfollati, questi ultimi le dissero che il ragazzo era stato ucciso nei campi di sterminio. Fu allora che Lucia decise di prendere i voti per sempre.\nInsieme al rabbino Volterra, Sofia consulta alcuni documenti al vicariato, e la ragazza rimane sconvolta nel leggere il nome dell'uomo che ha pagato l'adozione di Sarah: Roberto Perrone, il padre di sua nonna materna Assunta. Quest'ultima, infatti, \u00e8 la Sarah che stavano cercando, e che ha perso i ricordi di bambina a causa del fortissimo trauma sub\u00ecto.\nAssunta, accompagnata al convento dai ragazzi e dal rabbino, riacquista i ricordi e finalmente rincontra suor Lucia. Ebrei e cristiani si riuniscono in sinagoga, dove Assunta ribadisce di sentirsi cristiana e che tale rimarr\u00e0, mentre Sofia decide di convertirsi all'ebraismo cos\u00ec che \u00ab\"la linea che era stata spezzata riprender\u00e0 il suo corso\"\u00bb."}
{"id": "9222859", "revid": "228587", "url": "https://it.wikipedia.org/wiki?curid=9222859", "title": "Nanoadsorbitore", "text": "Un nanoadsorbitore \u00e8 una particella nanometrica in grado di sequestrare, ed eventualmente degradare, molecole e composti di vario tipo, fra cui inquinanti e contaminanti presenti nel suolo, nell'aria e nell'acqua. La nanoscala migliora la capacit\u00e0 di adsorbimento e la reattivit\u00e0 di questi materiali, i quali possono essere un'alternativa valida per affrontare problemi di risanamento ambientale in situ, come il recupero di falde acquifere contaminate, il trattamento di fonti d'acqua superficiali e di acque reflue industriali, la degradazione di inquinanti atmosferici.\nI nanomateriali pi\u00f9 studiati per queste applicazioni sono alcuni metalli e ossidi di metalli (come Fe3O4, MnO2, TiO2, ZnO, ecc.), le nanoparticelle basate sul carbonio (nanotubi, grafene, fullereni, ecc.) e le nanoparticelle ibride. Recentemente, la ricerca si sta concentrando anche su materiali nanocompositi a matrice polimerica e su materiali nanoporosi. Per molti di questi nanosistemi, il passaggio completo dalla scala sperimentale in laboratorio all'effettivo utilizzo pratico su larga scala \u00e8 tuttora in corso.\nMeccanismi di adsorbimento.\nIl processo di adsorbimento \u00e8 un fenomeno superficiale nel quale il materiale adsorbito si accumula sulla superficie dell'adsorbente grazie all'instaurazione di forze intermolecolari; queste dipendono dalle specie coinvolte, ma in generale i processi vengono classificati come:\nConcettualmente questa distinzione \u00e8 utile, ma possono verificarsi molti casi intermedi, nei quali non sempre \u00e8 possibile fare una distinzione univoca. In queste situazioni particolari possono essere usati i parametri termodinamici (\u0394G, \u0394H e \u0394S) correlati al processo di adsorbimento per definirne l'intensit\u00e0 e quindi la tipologia.\nL'adsorbimento \u00e8 un fenomeno che si differenzia dall'assorbimento (quest'ultimo prevede che le molecole penetrino all'interno del materiale) ed \u00e8 legato alla minimizzazione dell'energia superficiale. Tutti i corpi possiedono una certa energia superficiale perch\u00e9, rispetto all'interno del materiale, dove tutti i legami atomici sono soddisfatti, in superficie gli atomi non sono completamente circondati da altri atomi e non possono formare tutti i legami che permetterebbero di ridurre l'energia libera e di arrivare ad una situazione di equilibrio. In tal senso, l'energia superficiale viene definita come un eccesso di energia dovuto proprio all'esistenza di una superficie. Nei sistemi nanometrici, caratterizzati da un'elevatissima superficie in rapporto al volume, quest'energia aumenta drasticamente; ai fini della sua riduzione, le nanoparticelle attuano una serie di meccanismi, tra i quali, appunto, l'adsorbimento superficiale di altre specie. Pi\u00f9 \u00e8 grande l'area superficiale e pi\u00f9 saranno elevate la capacit\u00e0 di adsorbimento e la reattivit\u00e0 superficiale; da questo concetto derivano le potenzialit\u00e0 dei nanosistemi.\nConsiderando un adsorbitore immerso in una soluzione, pu\u00f2 essere calcolata la capacit\u00e0 di adsorbimento all'equilibrio q_e, definita come quantit\u00e0 di sostanza adsorbita per unit\u00e0 di peso dell'adsorbitore (mg/g) come:\nformula_1\n, dove V \u00e8 il volume della soluzione (L), m \u00e8 la massa dell'adsorbitore (g), formula_2 e formula_3 sono rispettivamente la concentrazione iniziale e quella all'equilibrio della sostanza adsorbita (mg/L).\nSolitamente la massima capacit\u00e0 di adsorbimento \u00e8 valutata utilizzando le isoterme di adsorbimento, che mostrano la quantit\u00e0 di soluto adsorbito per unit\u00e0 di peso dell'adsorbitore (formula_4), in funzione della concentrazione all' equilibrio del soluto rimanente in soluzione (formula_3), a temperatura costante. Sono stati derivati numerosi modelli analitici delle isoterme di adsorbimento, ognuno dei quali considera diverse assunzioni di base. \nFra questi modelli, i pi\u00f9 comunemente usati sono quello di Langmuir e quello di Freundlich. Il primo rappresenta l'adsorbimento monostrato tra l'adsorbitore e il soluto; presuppone che l'adsorbimento avvenga su specifici siti omogenei sulla superficie dell'adsorbitore e che ogni singolo sito si leghi ad una singola molecola. Le isoterme di Langmuir suggeriscono l'omogeneit\u00e0 della superficie dell'adsorbitore, considerandola composta da piccoli siti energeticamente equivalenti dal punto di vista dell'adsorbimento. Il modello di Freundlich, invece, descrive un adsorbimento eterogeneo non ideale e prende in considerazione anche la rugosit\u00e0 della superficie adsorbente e l'adsorbimento multistrato.\nPer analizzare i tassi di adsorbimento e le reazioni coinvolte sono necessari anche dei modelli cinetici, che considerano la relazione tra la concentrazione dei reagenti e il tempo di contatto. Sono stati proposti diversi modelli:\nFattori che influenzano l'adsorbimento.\nIl fenomeno dell'adsorbimento \u00e8 influenzato anche da altri parametri, come pH della soluzione, temperatura, tempo di contatto tra le due sostanze e morfologia superficiale dell'adsorbitore. \nIl pH ha grande impatto sul processo: a pH molto bassi, gli ioni &lt;chem&gt;H+&lt;/chem&gt; presenti in elevata concentrazione possono protonare i gruppi funzionali e dare luogo a repulsione elettrostatica con gli ioni che dovrebbero essere adsorbiti (ad esempio ioni di metalli pesanti), oppure possono competere con gli stessi ioni per andare ad occupare i siti attivi disponibili sul materiale adsorbente; a pH elevati, invece, gli ioni &lt;chem&gt; OH- &lt;/chem&gt; tendono a far precipitare gli ioni metallici formando dei complessi, impedendo cos\u00ec il loro adsorbimento. Al variare del pH varia, quindi, il potenziale elettrico sulla superficie delle nanoparticelle e si pu\u00f2 avere un eccesso di carica positiva o di carica negativa; questo indica la tipologia del meccanismo di adsorbimento, che sar\u00e0 anionico nel primo caso e cationico nel secondo.\nIl pH determina anche la stabilit\u00e0 dei nanoadsorbitori in soluzione. Infatti, se la superficie di tutte le nanoparticelle risulta caricata con lo stesso segno, si ha una stabilizzazione di tipo elettrostatico perch\u00e9 queste non tenderanno ad agglomerarsi (l'agglomerazione nei nanosistemi \u00e8 favorita, sempre per questioni relative alla minimizzazione dell'energia superficiale). In tal senso, \u00e8 importante conoscere, per ogni materiale adsorbente, il valore di pH per il quale la sua densit\u00e0 di carica superficiale netta \u00e8 nulla, cio\u00e8 il punto di carica zero (PZC), ed allontanarsene il pi\u00f9 possibile, in modo da selezionare il pH pi\u00f9 appropriato per far avvenire il processo di adsorbimento senza rischiare la precipitazione delle nanoparticelle in soluzione.\nUna delle soluzioni possibili per migliorare la stabilizzazione delle nanoparticelle e poterne aumentare la concentrazione in soluzione \u00e8 la funzionalizzazione della loro superficie. Questa pu\u00f2 essere fatta rivestendo le particelle con altre molecole (agenti cappanti), le quali occupano lo spazio con il loro ingombro sterico evitando l'agglomerazione del nanosistema. Spesso, gli agenti cappanti sono anche dotati di una carica e, in questo caso, si ha una stabilizzazione elettrosterica.\nLa funzionalizzazione permetterebbe anche di aumentare la capacit\u00e0 di adsorbimento, la selettivit\u00e0 delle nanoparticelle e l'abilit\u00e0 di recuperarle dalla soluzione dopo il trattamento. La selettivit\u00e0 \u00e8 la maggiore affinit\u00e0 dei nanoadsorbitori verso un inquinante specifico ed \u00e8 una propriet\u00e0 molto importante, perch\u00e9 aumenta l'efficienza evitando che i siti attivi delle nanoparticelle vengano occupati da sostanze che non sono contaminanti; diversi tipi di molecole possono venire usate a questo scopo, ad esempio \u00e8 stato testato il mercaptopropile su nanoparticelle di silice. Ad oggi, il problema principale relativo alla funzionalizzazione risiede nella difficolt\u00e0 dei processi di sintesi, i quali sono ancora in fase di sviluppo. \nPer quanto riguarda l'effetto del tempo di contatto, da alcuni studi \u00e8 emerso che l'efficienza di adsorbimento cresce costantemente con il tempo di contatto per un primo periodo e poi rallenta una volta che i siti attivi sono stati occupati, divenendo indipendente dal tempo di contatto a causa dell'instaurarsi di un equilibrio.\nAltri studi hanno indagato l'effetto della temperatura, evidenziando un aumento dell'efficienza di adsorbimento con l'aumento iniziale della temperatura; questo a causa della riduzione della viscosit\u00e0 della soluzione, che porta ad un aumento della diffusione delle specie coinvolte. Tuttavia, lo stesso aumento di temperatura pu\u00f2 portare ad una maggiore mobilit\u00e0 degli ioni adsorbiti, causandone il distaccamento dall'adsorbente e quindi peggiorando l'adsorbimento.\nAnche un aumento della concentrazione di nanoparticelle adsorbenti aumenterebbe il numero di siti attivi disponibili per l'adsorbimento, migliorandone l'efficienza, ma questo porterebbe al rischio di agglomerazione delle particelle, con conseguente diminuzione di area superficiale e siti attivi. Quindi l'aumento di concentrazione dell'adsorbitore risulta benefico solo fino ad un certo valore limite.\nRecupero dei nanoadsorbitori.\nUna volta concentrati sulla superficie dei nanoadsorbitori, i contaminanti possono essere rimossi dall'acqua trattata insieme a questi. Tuttavia, la rimozione delle nanoparticelle dalla soluzione spesso risulta una procedura complessa; pu\u00f2 avvenire tramite filtrazione dopo aver provocato l'agglomerazione delle stesse, ma attualmente ci si sta muovendo sempre di pi\u00f9 verso l'utilizzo di nanoparticelle magnetiche che possano essere facilmente rimosse dalla soluzione applicando un campo magnetico esterno. Rimane problematica anche la possibilit\u00e0 di separare le sostanze adsorbite dai nanoadsorbitori, in modo da poterli rigenerare e riutilizzare. Sono stati sviluppati diversi metodi che includono trattamenti termici e amalgamazione oppure l'utilizzo di alcali, agenti chelanti e acidi, ma ci sono molti vincoli da prendere in considerazione, perch\u00e9 le sostanze utilizzabili devono essere anche economicamente convenienti, eco-sostenibili e non devono intaccare la struttura dei nanomateriali. Anche i nanoadsorbenti stessi possono essere funzionalizzati allo scopo di rendere il processo di de-adsorbimento pi\u00f9 semplice e ottenere un elevato potenziale di rigenerazione. \nNanoparticelle metalliche.\nBuona parte dei metalli utilizzati in ambito industriale possono venir prodotti sotto forma di nanoparticelle. Tra quelli comunemente utilizzati a questo scopo vi sono l'alluminio, il cadmio, il cobalto, l'oro, il rame, il ferro, il piombo, l'argento e lo zinco. \nLe nanoparticelle metalliche si possono produrre con metodi bottom-up oppure top-down. Nei primi rientrano:\nAlternativamente, le tecnologie di tipo distruttivo comprendono:\nSuccessivamente alla loro produzione, le nanoparticelle si possono funzionalizzare in diversi modi per definirne in maniera precisa la struttura e poterne aumentare la selettivit\u00e0 rispetto ai composti target. Ad esempio, \u00e8 noto che in una produzione di tipo sol-gel \u00e8 necessaria la presenza di un agente cappante per evitare l'aggregazione spontanea delle nanoparticelle ed esso pu\u00f2 fungere anche da composto funzionalizzante a seconda dei casi specifici. In base alla struttura chimica che si desidera far adsorbire alla nanoparticella, la copertura pu\u00f2 venir fatta con composti organici di vario genere, ossidi metallici e altri metalli.\nPropriet\u00e0 e applicazioni.\nGli elementi metallici vengono principalmente sfruttati come donatori neutri di elettroni per promuovere l'ossido-riduzione dei contaminanti mirati. Questa \u00e8 solo una delle possibili applicazioni, a cui viene affiancata la possibilit\u00e0 di svolgere fotocatalisi, la formazione di particelle magnetiche, la decontaminazione da microrganismi e molti altri. Uno dei loro principali svantaggi \u00e8 il costo relativamente alto rispetto ad altre soluzioni. Inoltre, rimane aperta la questione riguardante la possibile tossicit\u00e0 dei prodotti chimici usati per la loro formulazione e di alcuni sottoprodotti conseguenti alla degradazione dei composti target da parte delle nanoparticelle metalliche.\nNanoparticelle bimetalliche.\nLa struttura delle nanoparticelle bimetalliche prevede la presenza di due materiali metallici allo scopo di migliorarne le propriet\u00e0 ottiche, elettroniche, catalitiche e magnetiche rispetto alle loro corrispondenti particelle monometalliche. Inoltre, le nanoparticelle bimetalliche hanno dimostrato maggior stabilit\u00e0 e minor tendenza all'aggregazione rispetto alla controparte monometallica.\nNella fase di sintesi di queste nanoparticelle, i fattori a cui bisogna prestare maggiore attenzione sono le cinetiche di nucleazione e crescita e l'omogeneit\u00e0 di composizione. Infatti, il primo di questi fattori sar\u00e0 determinante per la distribuzione granulometrica del prodotto ottenuto mentre il secondo ne determina la maggior parte delle propriet\u00e0 chimico-fisiche. Nella formazione di queste nanoparticelle, bisogna prendere in considerazione la differenza tra i due parametri reticolari e la distribuzione dei potenziali elettronici per poter ottenere dei risultati ottimali. Alcuni esempi di procedimenti chimici per la sintesi consistono in:\nLa scelta dei metalli da incorporare nelle nanoparticelle ne determina le propriet\u00e0 finali. I metalli di transizione quali oro, argento e rame hanno dimostrato ampie propriet\u00e0 catalitiche nei confronti di reazioni inorganiche, mentre molte tipologie di nanoparticelle bimetalliche contenenti palladio, argento e nichel hanno dimostrato efficacia catalitica nei confronti di diversi composti organici. Un esempio applicativo per questa categoria di nanoparticelle catalitiche \u00e8 il trattamento di acque reflue e falde acquifere. Infatti, solitamente queste ultime hanno una locazione che rende difficoltoso l'utilizzo delle tecniche tradizionali. Infine, le nanoparticelle bimetalliche presentano elevata stabilit\u00e0 e possibilit\u00e0 di riutilizzo, che sono caratteristiche particolarmente desiderabili in campo ambientale.\nNanoparticelle di ferro zerovalente.\nIn ambito di \"nanoremediation\", le nanoparticelle di ferro zerovalente hanno conquistato buona parte del territorio della ricerca al giorno d'oggi. Inoltre, alcune soluzioni basate su questa tecnologia sono anche disponibili sul mercato. Infatti, esse hanno il vantaggio di risultare molto pi\u00f9 efficaci rispetto ad altri metodi a parit\u00e0 di costo. Grazie alle loro propriet\u00e0, come l'elevata velocit\u00e0 di degradazione dei contaminanti e l'alto potere riducente, le nanoparticelle di ferro zerovalente sono ottimali contro una gran quantit\u00e0 di composti ritenuti dannosi sia per i terreni che per le acque.\nLa produzione di ferro zerovalente avviene tramite la riduzione di Fe (II) o Fe (III). I possibili agenti riducenti sono molteplici, ma in ambito industriale si predilige la riduzione in fase gassosa di ossido di ferro tramite idrogeno. Viceversa, a livello di laboratorio a tal fine \u00e8 molto utilizzato l'anione tetraidruroborato. Le nanoparticelle prodotte sono di tipo core-shell, dove la parte pi\u00f9 interna \u00e8 costituita da ferro zerovalente, che viene ricoperto da un sottile strato di ossido o idrossido di ferro a seconda delle condizioni di lavoro. Ovviamente, la natura di questo strato influisce sulle performance della nanoparticella. La shell esterna ha il compito di adsorbire il composto target, mentre il core funge da donatore di elettroni e promuove l'ossidoriduzione dello stesso. Le capacit\u00e0 di adsorbimento vengono promosse dalla nanoscala, che permette di aumentare l'area superficiale. Tra i contaminanti spesso trattati vi sono i metalli pesanti, pesticidi, composti organici di vario tipo e composti clorurati. Inoltre, lo strato pi\u00f9 esterno svolge il ruolo anche di ricopertura passivante, poich\u00e9, data l'elevata reattivit\u00e0 del ferro zerovalente, vi pu\u00f2 essere il rischio di auto-innesco di reazioni indesiderate e particolarmente esotermiche. Questa passivazione permette di ridurre le cinetiche di reazione e rallentare eventuali fenomeni pericolosi. La reattivit\u00e0 complessiva del ferro zerovalente \u00e8 data dal fenomeno di corrosione, ovvero di ossidazione, conseguente al contatto con ossigeno e acqua, che lo riporta allo stato di Fe (II) oppure Fe (III). Questi ultimi sono degli stati pi\u00f9 energeticamente stabili e quindi favoriti dall'elemento. Una delle possibili reazioni di ossidazione \u00e8 schematizzata nel modo seguente: Fe0+2 H2O \u2192 2 FeOH + H2\nQueste nanoparticelle possono presentare delle varianti a seconda dei diversi agenti cappanti che vi si desidera aggiungere durante la produzione. Inoltre, vi possono venir associati altri metalli; in particolare si studia l'effetto conseguente all'aggiunta di palladio. Molto studiate sono anche le modalit\u00e0 per prolungare i tempi di utilizzo della singola particella, che dopo esser stata completamente ossidata non \u00e8 pi\u00f9 in grado di svolgere il suo compito; un esempio \u00e8 l'aggiunta di zolfo per limitare le reazioni secondarie delle nanoparticelle con l'acqua. Le possibili modifiche superficiali per ridurre la reattivit\u00e0 del singolo ferro zerovalente prevedono l'aggiunta di polimeri come agenti cappanti oppure la creazione di nanoparticelle bimetalliche, in cui spesso la shell \u00e8 formata da metalli nobili. In quest'ultimo caso, si riesce a combinare anche la capacit\u00e0 di svolgere idrogenazione catalitica dei metalli nobili con la gi\u00e0 presente reattivit\u00e0 del ferro. Altre possibilit\u00e0 sono costituite da particelle bimetalliche in cui il ferro \u00e8 associato ad argento, platino, oro, rame o nichel.\nLe maggiori applicazioni di questa tecnologia si trovano in ambito di trattamenti del suolo e delle acque, che comprendono decontaminazioni da diverse sostanze, tra cui gli sversamenti di petrolio, e la depurazione delle acque reflue e di falde acquifere. L'immissione spesso viene effettuata sotto forma di soluzione colloidale. Nei trattamenti da svolgere in situ, un'importante propriet\u00e0 richiesta \u00e8 la mobilit\u00e0 della nanoparticella nell'ambiente, in modo da permettere la copertura della maggior area possibile. Le nanoparticelle di ferro zerovalente preso da solo presentano una scarsa mobilit\u00e0 nell'ambiente a causa dei moti browniani presenti allo stato colloidale e alle possibili interazioni con il terreno stesso. Quindi, esse devono venir munite di apposito coating per promuoverne il moto ai fini di evitare l'accumulo localizzato e la limitazione del possibile raggio d'azione. Tra le ricoperture che incentivano questa propriet\u00e0, vengono riproposti nuovamente i metalli. Nonostante queste problematiche, paragonandole ad altre tecniche in-situ utilizzate, esse risultano produrre un minor numero di scarti potenzialmente dannosi. Per ridurre l'impatto ambientale del totale ciclo di vita delle nanoparticelle di ferro zerovalente, \u00e8 possibile produrle a partire da prodotti naturali, come estratti di diverse tipologie di foglie. A loro volta, questi ultimi andrebbero a costituire degli scarti e vi viene donata nuova utilit\u00e0. D'altra parte, in alcune piante \u00e8 stato osservato un accumulo eccessivo di queste nanoparticelle che ha portato a reazioni avverse, quindi sono ancora sotto osservazioni le possibili implicazioni ambientali negative di questa tecnica e la loro implicazione tossicologica, non conseguente ai prodotti di scarto ma alle nanoparticelle stesse. Le problematiche sorgono soprattutto nel caso in cui il trattamento in situ non preveda un recupero delle nanoparticelle dopo l'avvenuta reazione chimica. Infatti, data la scarsa mobilit\u00e0 di cui sopra, esse tendono facilmente ad accumularsi.\nNanoparticelle di ossidi metallici.\nLe nanoparticelle di ossidi metallici hanno dimostrato elevate capacit\u00e0 di rimozione ottimale e affinit\u00e0 nei confronti dei metalli pesanti e organismi batterici. La morfologia elettronica di tali nanostrutture permette loro di esibire comportamenti da isolanti, semiconduttori o metalli a seconda della tipologia. Sono molteplici le possibilit\u00e0 di formazione di nanoparticelle di ossidi; le pi\u00f9 comuni vengono riportate nella tabella di seguito. In generale, in ambito scientifico e di ricerca, sono state utilizzate nanoparticelle adsorbenti con ossidi di alluminio, cerio, silicio, titanio, magnesio, zinco, argento, rame, nichel, zirconio e stagno.\nLe tecniche di sintesi di tali nanoparticelle sono variabili a seconda dello specifico prodotto desiderato. Tra queste, vi sono deposizioni sia fisiche che chimiche, sol-gel, varie reazioni chimiche e metodi meccanici come i mulini a palle. Inoltre, la maggior parte pu\u00f2 venir prodotta attraverso sintesi di tipo \"green\".\nIn generale, l'adsorbimento superficiale da parte degli ossidi metallici si pu\u00f2 ottenere tramite interazione elettrostatica, fenomeni dati dalla presenta dell'agente cappante e legami deboli che si generano all'interfaccia, come le forze di Van der Waals. Uno dei vantaggi che si presenta nell'utilizzo di nanoparticelle di questo tipo \u00e8 che esse restano efficaci anche a basse temperature poich\u00e9 i fenomeni di adsorbimento non vengono inibiti, contrariamente a quanto avviene per molte tecniche tradizionali. L'ultima novit\u00e0 in ambito di nanoparticelle di ossidi metallici \u00e8 la realizzazione di nanostrutture con ossidi misti per migliorarne le propriet\u00e0 e ottenere un maggior grado di decomposizione di alcuni degli inquinanti trattati.\nLe propriet\u00e0 magnetiche dimostrate da alcune delle nanoparticelle studiate incentivano la loro abilit\u00e0 di adsorbimento dei contaminanti, con un complessivo aumento dell'efficienza. In particolare, tale qualit\u00e0 risulta essere di elevata importanza in ambito di trattamento delle acque e permette una rimozione facilitata delle nanoparticelle dall'ambiente. Gli ossidi metallici magnetici pi\u00f9 diffusi in questo ambito sono la magnetite e maghemite, che esibiscono ottime propriet\u00e0 di assorbimento e rimozione dei metalli pesanti e possono venir facilmente recuperate dall'ambiente applicandovi un campo magnetico esterno. Inoltre, la separazione per via magnetica si ritiene un processo a basso costo rispetto ad altre tecnologie utilizzate, come la filtrazione con membrana. L'apposizione di agenti cappanti sulla loro superficie \u00e8 fondamentale per ridurne le problematiche di aggregazione in seguito a forze magnetiche. Tali facilitazioni in merito alla loro rimozione permettono di ridurre, in questo frangente, il rischio ambientale ancora in dubbio associato all'uso di nanoparticelle. D'altra parte, una delle problematiche osservate \u00e8 la parziale perdita di capacit\u00e0 di adsorbimento dell'analita dopo un certo numero di cicli di riutilizzo. Quindi, si rendono necessarie ulteriori ricerche nell'ambito della rigenerazione di nanostrutture esauste.\nNanoparticelle fotocatalitiche.\nLa fotocatalisi \u00e8 un fenomeno di degradazione ossidativa degli inquinanti che coinvolge l'uso di radiazione solare. Uno dei suoi maggiori pregi consta nello sfruttamento di un'energia che \u00e8 completamente rinnovabile. Inoltre, viene garantita una elevata efficienza di degradazione e la produzione di scarti non pericolosi, principalmente acqua e anidride carbonica. Le nanoparticelle fotocatalitiche possono essere costituite da diversi materiali, ma tra le opzioni pi\u00f9 comuni vi sono:\nEssi rientrano nella categoria dei semi-conduttori e hanno rispettivamente un band gap di 3.37 eV e 3.2 eV. Nelle strutture nanometriche, tale band gap viene influenzato dall'effetto di confinamento quantico e se ne ha un aumento, con conseguente maggior potenziale redox.\nL'impatto della radiazione elettromagnetica su queste specie causa una separazione di carica interna, con formazione di lacune nella banda di valenza ed elettroni liberi nella banda di conduzione. A loro volta, entrambi possono reagire con le specie presenti, come acqua o ioni ossidrile, per dare origine alle specie reattive dell'ossigeno (ROS). Queste specie promuovo la catalisi di reazioni di degradazione che naturalmente avverrebbero con cinetiche molto lente. Il risultato finale \u00e8 l'ossidazione di molti contaminanti, tra cui: microplastiche, tinture e coloranti, microrganismi e diverse tipologie di molecole organiche, che non sempre sono biodegradabili. Le principali applicazioni si trovano nell'ambito di purificazione delle acque, poich\u00e9 questa tecnica permette di effettuare agevolmente trattamenti in situ.\nUlteriori nanoparticelle di ossidi metallici utilizzati a questo scopo sono l'allumina, la silice, l'ossido di cerio o di tungsteno, ma si studiano possibili applicazioni similari anche di altre nanoparticelle, come strutture carboniose, metalli o solfuri di metalli. I fattori che possono influenzare il fenomeno nel suo complesso sono molteplici e comprendono il pH, la percentuale di ossigeno presente e la tipologia di materiale utilizzato.\nUna delle maggiori problematiche che inficia l'efficienza delle nanoparticelle fotocatalitiche \u00e8 la ricombinazione di elettroni e lacune subito dopo la loro formazione, ovvero non tutti i fotoni che riescono ad indurre una separazione di carica nel materiale avranno un vero e proprio effetto nella formazione di ROS. D'altra parte, nonostante se ne voglia comunque migliorare il rendimento, la radiazione solare \u00e8 una fonte sostenibile e inesauribile, quindi il numero di fotoni disponibili non \u00e8 limitato. Per aumentare l'efficienza di alcune tipologie di nanoparticelle di ossidi sono state proposte delle aggiunte alla composizione di materiale metallico o ossidi di diversa natura.\nNanoparticelle a base di carbonio.\nNegli ultimi anni, i nanomateriali a base di carbonio hanno acquisito sempre pi\u00f9 importanza nell'ambito del risanamento ambientale, in particolare nella rimozione di contaminanti per adsorbimento, [fotocatalisi] o filtrazione con membrane. Rispetto al carbone attivo, usato spesso come adsorbitore, essi superano le difficolt\u00e0 relative alla rimozione di contaminanti presenti in concentrazioni molto basse. Le loro potenzialit\u00e0 per lo sviluppo di nanoadsorbitori efficienti, sensibili e selettivi derivano da: elevata area superficiale e porosit\u00e0, stabilit\u00e0 chimica, grande capacit\u00e0 di adsorbimento, cinetiche veloci, non tossicit\u00e0, abbondanza e facilit\u00e0 di preparazione. Inoltre, rispetto ad altre nanostrutture inorganiche, essi possiedono propriet\u00e0 fisiche, chimiche ed elettriche uniche, le quali sono fortemente legate alla conformazione strutturale del carbonio e quindi al suo stato di ibridazione. Tali propriet\u00e0 possono essere migliorate grazie alla possibilit\u00e0 di funzionalizzare facilmente la superficie di questi nanosistemi con trattamenti fisici o chimici.\nAttualmente, i nanoadsorbitori a base di carbonio pi\u00f9 promettenti appartengono alle famiglie dei nanotubi, dei fullereni e del grafene. In base alla famiglia di appartenenza, le nanostrutture mostrano modalit\u00e0 differenti di interazione con le sostanze da adsorbire. \n\u00c8 stata dimostrata la loro efficacia nell'adsorbimento di una grande variet\u00e0 di contaminanti, come ioni di metalli pesanti, composti farmaceutici, pesticidi, metalloidi, coloranti e altre sostanze organiche e inorganiche. La capacit\u00e0 di adsorbimento dipende dalla natura della sostanza adsorbita, dalle caratteristiche della soluzione e dalle propriet\u00e0 dell'adsorbitore; in particolare dai gruppi funzionali presenti, dalla dimensione dei pori e dalla struttura. Nonostante le eccezionali propriet\u00e0, la loro applicazione \u00e8 limitata dallo scarso volume di produzione, dal costo elevato e dal fatto che spesso necessitano di un mezzo di supporto o di una matrice.\nNanotubi di carbonio.\nI nanotubi di carbonio possono concettualmente essere descritti come fogli di grafene arrotolati su s\u00e9 stessi per formare una struttura tubolare con un diametro nanometrico e una lunghezza micrometrica. L'arrotolamento, e quindi la perdita di configurazione planare, causa una reibridizzazione degli orbitali sp2 del carbonio, portando ad un maggiore carattere sp3 rispetto al foglio originale; a confronto con i fullereni, che condividono la stessa conformazione esagonale del grafene, i nanotubi hanno una curvatura limitata ad una sola dimensione, e questo riduce l'energia di deformazione degli atomi di carbonio, con conseguente diminuzione della reattivit\u00e0 e necessit\u00e0 di reagenti pi\u00f9 forti.\nEsistono due forme di nanotubi: \nLe differenze relative alla morfologia del sistema, alle dimensioni dei pori e al volume totale di porosit\u00e0 portano a meccanismi diversi di adsorbimento per le due tipologie di nanotubi. La dimensione dei pori \u00e8 direttamente correlata all'efficacia di adsorbimento di diverse specie: i gas vengono adsorbiti principalmente nei micropori, mentre molecole pi\u00f9 grandi come i coloranti sintetici sono spesso trattenuti nei mesopori. I nanotubi a parete singola hanno sia una maggiore area superficiale, sia un maggiore volume totale di pori, mostrando un'efficacia di adsorbimento particolarmente alta anche nei confronti di specie piccole, come gas e ioni inorganici; invece, per sostanze pi\u00f9 grandi la resistenza alla diffusione \u00e8 maggiore perch\u00e9 spesso non riescono a raggiungere la superficie interna dell'adsorbitore, quindi per queste \u00e8 preferibile una struttura con pori pi\u00f9 larghi.\nI siti di adsorbimento all'interno dei fasci di nanotubi a parete singola si distinguono da quelli relativi agli stessi nanotubi isolati. Oltre che all'interno dei nanotubi con estremit\u00e0 aperte (considerati come pori), l'adsorbimento pu\u00f2 avvenire in corrispondenza di altri tre siti: gli incavi nei punti di contatto tra tubi adiacenti; la superficie esterna dei nanotubi che formano il fascio; i canali interstiziali tra i tubi. In particolare, i canali interstiziali sono quelli con ottime potenzialit\u00e0 di adsorbimento nei confronti di molecole piccole, come i gas.Viceversa, i nanotubi a parete multipla non sono organizzati in fasci e i loro siti di adsorbimento sono la superficie esterna dei tubi, i nanotubi pi\u00f9 interni della struttura concentrica e i pori che si formano quando i tubi si aggregano in modo sparso. Questi ultimi siti rivestono un ruolo significativo nell'adsorbimento di grandi contaminanti biologici, come batteri e virus.\nIn generale, le propriet\u00e0 strutturali dei nanotubi di carbonio permettono forti interazioni non covalenti con le molecole organiche, come legami a idrogeno, legami \u03c0-\u03c0, forze elettrostatiche e di Van der Waals, interazioni idrofobiche. Inoltre, la morfologia dei nanotubi permette l'incorporazione di diversi gruppi funzionali, i quali aumentano la selettivit\u00e0 e la stabilit\u00e0 del sistema. L'ancoraggio dei gruppi funzionali \u00e8 possibile attraverso processi di funzionalizzazione o purificazione.\nLa purificazione chimica, o purificazione ossidativa, pu\u00f2 alterare significativamente l'area superficiale, cos\u00ec come il volume e il diametro dei pori. Pu\u00f2 essere svolta con soluzioni acide (HCl,HNO3, H2, SO4), composti basici (KOH,NH3) o composti gassosi (O2,CO2,O3). In base allo specifico processo di sintesi e di purificazione, possono venire introdotti diversi gruppi funzionali contenenti ossigeno (-OH,-C=O,-COOH) che aumentano la superficie idrofilica e influenzano positivamente la capacit\u00e0 di adsorbimento dei nanotubi, migliorandone la selettivit\u00e0. Tuttavia, ossidazioni troppo forti possono portare alla riduzione dell'area disponibile per l'adsorbimento, a causa del blocco dell'ingresso dei pori dovuto alla formazione dei gruppi funzionali contenenti ossigeno.\nI metodi di sintesi dei nanotubi di carbonio sono diversi e rientrano generalmente in cinque tipologie: scarica ad arco di carbonio, ablazione laser, metodi idrotermici o sonochimici, elettrolisi e deposizione chimica in fase vapore (CVD). I primi due metodi sono stati i primi utilizzati per la produzione di entrambe le tipologie di nanotubi; sono basati sulla condensazione di atomi di carbonio gassosi, generati dall'evaporazione di carbonio solido. I limiti maggiori di questi processi sono dovuti all'elevato consumo di energia e alla necessit\u00e0 di attrezzature costose. La tecnica sonochimica o idrotermica ha dei vantaggi, come la facile preparazione dei materiali di partenza e la loro stabilit\u00e0 a temperatura ambiente; inoltre non sono necessari gas di trasporto. L'elettrolisi prevede la separazione di metalli alcalini o alcalino-terrosi dai propri sali, portata a termine su un catodo di grafite; successivamente si ha la formazione di nanotubi di carbonio a parete multipla grazie all'interazione tra i metalli depositati e il catodo. Il metodo elettrolitico ha diversi vantaggi: semplicit\u00e0, possibilit\u00e0 di controllare il processo, basso consumo energetico, utilizzo di materie prime economiche, possibilit\u00e0 di regolare la struttura e la morfologia dei prodotti ottimizzando la composizione del bagno elettrolitico. Ad oggi, questi metodi sono stati quasi totalmente rimpiazzati dalle tecniche CVD a basse temperature (&lt;800\u00b0C), che riducono i costi di produzione e permettono maggiore controllo su orientazione, allineamento, lunghezza, diametro, purezza e densit\u00e0 dei nanotubi. A loro volta, queste tecniche si suddividono in diverse varianti: CVD catalitica (termica o al plasma), CVD assistita da ossigeno, CVD assistita da acqua ecc. Tra queste, la CVD catalitica \u00e8 il metodo standard per la sintesi di nanotubi di carbonio; le propriet\u00e0 finali delle nanostrutture prodotte dipendono da una serie di parametri operativi, quali temperatura, pressione, tipologia e concentrazione degli idrocarburi, tempo di reazione, natura del catalizzatore e del supporto.\nL'applicazione di nanotubi di carbonio per il trattamento delle acque offre risultati promettenti e, dopo l'utilizzo, possono essere rigenerati chimicamente con NaOH, senza alterarne l'efficacia. Questa possibilit\u00e0 li rende pi\u00f9 attraenti dal punto di vista economico, aumentando la loro applicazione su larga scala.\nGrafene.\nIl grafene \u00e8 un materiale formato da un singolo strato bidimensionale di atomi di carbonio disposti a formare delle celle esagonali; ogni atomo di carbonio ha ibridazione sp2. All'interno della famiglia del grafene si trovano anche l'ossido di grafene e l'ossido di grafene ridotto, con caratteristiche morfologiche e chimiche distinte dal materiale primario. \u00c8 stata ampiamente studiata la capacit\u00e0 di questi materiali di adsorbire, in soluzioni acquose, diverse sostanze pericolose come antibiotici, gas, metalli, composti organici volatili, composti fenolici, pesticidi, oli e coloranti.\nNel grafene primario l'adsorbimento avviene principalmente tramite forze di Van der Waals e interazioni \u03c0-\u03c0, ma molte applicazioni per il risanamento ambientale si basano piuttosto su grafene modificato. Infatti, la funzionalizzazione superficiale migliora la selettivit\u00e0 e riduce l'aggregazione degli strati di grafene, aumentando l'area superficiale effettiva. Un esempio \u00e8 l'ossido di grafene, sulla cui superficie sono presenti gruppi funzionali contenenti ossigeno, come acidi carbossilici e gruppi carbonilici (preferenzialmente disposti ai bordi dello strato) e gruppi epossidici e idrossilici (solitamente nel piano basale). Questi gruppi funzionali forniscono al materiale un'elevata densit\u00e0 di carica negativa, di conseguenza creano siti di adsorbimento ottimali per specie cationiche come alcuni ioni di metalli pesanti e diversi coloranti sintetici; per la rimozione di specie anioniche \u00e8, invece, necessaria un'ulteriore modifica superficiale con ossidi organici o metallici. Grazie alla struttura aromatica simile a quella del grafene primario, anche l'ossido \u00e8 in grado di adsorbire composti organici come gli antibiotici. \nI diversi metodi di produzione possono influenzare le propriet\u00e0 superficiali di questi materiali. Per quanto riguarda il grafene primario, la fabbricazione pu\u00f2 avvenire tramite metodi top-down o bottom-up. Le tecniche top-down si riferiscono tipicamente all'esfoliazione meccanica della grafite per ottenere un singolo strato di grafene o al pi\u00f9 pochi strati; la grafite pu\u00f2 anche essere inizialmente ossidata per produrre ossido di grafene e successivamente ridotta o esfoliata termicamente per produrre grafene. Sono gli approcci pi\u00f9 economici e consentono di produrre grandi quantit\u00e0 di materiale, ma, a causa dell'introduzione di difetti durante l'esfoliazione, \u00e8 molto difficile raggiungere una qualit\u00e0 elevata. Viceversa, con i metodi bottom-up \u00e8 possibile produrre fogli monostrato di grafene privi di difetti e con eccezionali propriet\u00e0 fisiche, ma i costi sono molto pi\u00f9 elevati. Queste tecniche includono la crescita epitassiale e la deposizione chimica in fase vapore (CVD), che pu\u00f2 essere anche \u201cplasma-enhanced\u201d (PE-CVD). L'area superficiale del prodotto finito risulta essere sempre minore del valore teorico, questo perch\u00e9 l'esfoliazione pu\u00f2 essere incompleta, possono avvenire sovrapposizioni di strati a causa delle interazioni di Van der Waals oppure possono esserci corrugamenti e fogli arricciati.\nL'ottenimento di fogli di grafene primario puri e individualmente isolati per applicazioni in larga scala \u00e8 ancora complesso, mentre risultano molto promettenti le forme ossidate, pi\u00f9 facilmente esfoliabili in soluzioni acquose. L'ossido di grafene pu\u00f2 essere prodotto con diverse tecniche top-down proposte da Brodie, Staudenmaier e Hummer, le quali prevedono l'ossidazione della grafite con forti acidi ossidanti, come acido cloridrico o solforico, e la successiva esfoliazione. L'ossido di grafene ridotto viene sintetizzato attraverso una riduzione chimica con idrazina, boroidruro di sodio o idrochinone, oppure attraverso una riduzione termica a temperature tra i 300 e i 1100 \u00b0C. Con il processo di riduzione si ha una parziale deossigenazione, di conseguenza c'\u00e8 una riduzione del carattere idrofilico del materiale, che spesso porta ad un'agglomerazione irreversibile. Morfologicamente, l'ossido di grafene ridotto presenta molti difetti, un alto grado di corrugamento e la rimanenza in superficie di alcuni gruppi funzionali contenenti ossigeno. Questi ultimi non sono per\u00f2 presenti in quantit\u00e0 tali da dare alla superficie un'elevata densit\u00e0 di carica negativa, quindi il materiale \u00e8 un interessante candidato per l'adsorbimento di specie anioniche. \nFullereni.\nI fullereni sono materiali zerodimensionali, costituiti da una struttura chiusa a gabbia formata da anelli pentagonali ed esagonali di atomi di carbonio. Questi ultimi hanno tipicamente un'ibridazione di tipo sp2, ma le strutture con meno anelli esagonali esibiscono un maggiore carattere sp3 e sono pi\u00f9 tensionate e reattive. Un tipico fullerene \u00e8 il Buckminsterfullerene o C60, un icosaedro composto da 12 anelli pentagonali e 20 anelli esagonali di atomi di carbonio. Il comportamento chimico di questa molecola \u00e8 intermedio tra quello di un di una molecola aromatica e quello di un alchene lineare; c'\u00e8 un bilanciamento tra stabilit\u00e0 e reattivit\u00e0, dato principalmente dalla simmetria e dalla conformazione dei legami.\nQueste strutture hanno forti interazioni con gli inquinanti organici grazie alla presenza sulla superficie di elettroni \u03c0. Nei cluster di fullereni ci sono tre siti di adsorbimento specifici: la superficie dei singoli fullereni, gli incavi formati dal contatto tra fullereni adiacenti e gli spazi interstiziali.\nCos\u00ec come gli altri materiali a base di carbonio, anche i fullereni possono subire trattamenti di funzionalizzazione superficiale. Questi possono, ad esempio, migliorare la solubilit\u00e0 e ridurre l'aggregazione di queste molecole idrofobiche, oppure aumentarne l'area superficiale.\nI fullereni possono essere sintetizzati tramite ablazione laser, vaporizzazione del carbonio, riscaldamento ad alte temperature di barre di grafite, scarica ad arco tra elettrodi di grafite. A seconda del metodo di sintesi, l'area superficiale specifica di queste nanostrutture pu\u00f2 variare.\nNanoparticelle ibride.\nLe nanoparticelle ibride, costituite da due o pi\u00f9 nanomateriali di natura chimica o dimensionalit\u00e0 diversa, sono strutture multifunzionali le cui propriet\u00e0 possono essere opportunamente modulate. Per i sistemi a base di carbonio, le due classi principali di nanoibridi sono le particelle C-C e quelle C-metallo. Le prime includono la combinazione delle tre maggiori nanostrutture del carbonio, cio\u00e8 fullereni (0D), nanotubi (1D) e grafene (2D). Le forme cave dei fullereni e dei nanotubi offrono vantaggi unici per la produzione di strutture particolari:\nL'ibridazione di questi nanomateriali a base di carbonio consente di ottenere migliori propriet\u00e0, date dalla combinazione di quelle dei singoli componenti: il grafene ha grande stabilit\u00e0 termica e meccanica ed elevata reattivit\u00e0 superficiale e conducibilit\u00e0 elettrica; i nanotubi presentano propriet\u00e0 elettriche, meccaniche e ottiche uniche; i fullereni forniscono elevata densit\u00e0 elettronica e fotoattivit\u00e0. Inoltre, \u00e8 possibile aumentare l'area superficiale dei singoli costituenti, portando ad una maggiore capacit\u00e0 di adsorbimento.\nI nanoibridi C-metallo, invece, sono combinazioni di nanomateriali a base di carbonio con nanoparticelle di diversi metalli o ossidi di metalli. Possono essere sintetizzati seguendo quattro strategie:\nLa combinazione di nanostrutture grafitiche e metalliche d\u00e0 luogo ad uniche e sinergiche propriet\u00e0 elettriche, ottiche, meccaniche, catalitiche e magnetiche; queste risultano utili in svariate applicazioni, tra cui quelle legate al monitoraggio e alla mitigazione dell'inquinamento ambientale. Le attivit\u00e0 antibatteriche dell'argento e fotocatalitiche di ossidi metallici come TiO2 e ZnO vengono migliorate attraverso la combinazione con nanomateriali carboniosi, facilitando il loro utilizzo nel trattamento delle acque e in altre applicazioni di depurazione e detossificazione. Per il TiO2, in particolare, si \u00e8 visto anche un miglioramento dell'attivit\u00e0 fotocatalitica sotto luce visibile, grazie alla riduzione del band gap energetico.\nSono tuttora in corso diversi studi per comprendere a pieno le propriet\u00e0 dei nanoibridi, perch\u00e8 la combinazione di diversi materiali altera anche la stabilit\u00e0 delle nanoparticelle, la loro risposta meccanica e i comportamenti relativi all'aggregazione e al trasporto. Ad esempio, l'incapsulazione di fullereni all'interno di nanotubi pu\u00f2 portare all'aumento della resistenza meccanica e della rigidezza di questi ultimi; i fullereni legati in configurazione esoedrica sulla superficie di grafene o nanotubi possono avere una deformazione maggiore durante il trasporto attraverso mezzi porosi. Ci\u00f2 rende necessari anche ulteriori studi sulle implicazioni ambientali, perch\u00e9 le interazioni di queste nanoparticelle con l'ambiente possono essere imprevedibili e anche il loro livello di tossicit\u00e0 potrebbe essere alterato rispetto ai singoli costituenti.\nNanocompositi a matrice polimerica.\nI nanoadsorbitori presentano caratteristiche che li rendono vantaggiosi nell'ambito del risanamento ambientale, ma allo stesso tempo possono essere poco stabili ed andare incontro a fenomeni di aggregazione, che ne limitano l'utilizzo. Un modo per risolvere tali problematiche \u00e8 l'impiego di un materiale ospite, che serva da matrice o da supporto per le nanoparticelle. A questo scopo, i materiali pi\u00f9 usati sono quelli a base polimerica: la creazione di nanocompositi impartisce ai sistemi maggiore stabilit\u00e0 chimica e termica e migliori performance meccaniche, oltre ad aumentarne la durabilit\u00e0. Inoltre, l'esposizione diretta delle nanoparticelle in mezzi acidi o basi viene evitata, i gruppi funzionali presenti sulla superficie delle catene polimeriche aumentano l'abilit\u00e0 di complessazione degli inquinanti, il tasso di agglomerazione viene ridotto e la produzione di questi sistemi risulta facilitata.\nNei nanocompositi a matrice polimerica, le nanoparticelle possono essere disperse all'interno del materiale ospite o possono costituire un rivestimento superficiale. Solitamente si tratta di argille, silicati, cellulosa o materiali a base di carbonio, ed \u00e8 possibile categorizzarle sulla base della morfologia: nanofogli, nanofibre, nanotubi ecc. Per quanto riguarda la matrice, i polimeri sintetici maggiormente utilizzati sono: polietilene (PE), polistirene (PS), polipropilene (PP), polietilene tereftalato (PET), polivinilcloruro (PVC), policarbonato (PC), alcool polivinilico (PVA), polimetilmetacrilato (PMMA), ecc.\nUna grande variet\u00e0 di nanocompositi pu\u00f2 essere sintetizzata e ci\u00f2 permette di avere molta flessibilit\u00e0 rispetto ad altre soluzioni. In particolare, \u00e8 stata studiata la rimozione di metalli pesanti, contaminanti organici e coloranti. \nIl principale metodo di sintesi dei nanocompositi \u00e8 l'intercalazione, un approccio top-down basato sulla riduzione alla nanoscala delle dimensioni delle particelle riempitive. Pu\u00f2 essere svolta con tecniche chimiche o meccaniche:\nDue caratteristiche importanti e desiderate nell'ambito delle nanotecnologie per il risanamento ambientale sono la non tossicit\u00e0 e la biodegradabilit\u00e0. Per questo motivo sono stati studiati anche nanocompositi con matrici costituite da polimeri naturali, come: fibrina, xantano, acido ialuronico, collagene, alginati, pectina e chitosano. "}
{"id": "9222860", "revid": "301156", "url": "https://it.wikipedia.org/wiki?curid=9222860", "title": "Distretto di Paland\u00f6ken", "text": " \nIl distretto di Paland\u00f6ken (in turco \"Paland\u00f6ken il\u00e7esi\") \u00e8 uno dei distretti della provincia di Erzurum, in Turchia.\nGeografia.\nIl distretto si estende a sud del capoluogo provinciale Erzurum e prende il nome dal Paland\u00f6ken Da\u011f\u0131, monte alto .\nTrasporti e comunicazioni.\nSul versante sud del Paland\u00f6ken Da\u011f\u0131 \u00e8 sito il Paland\u00f6ken Ge\u00e7idi, raggiunto da una delle strade asfaltate pi\u00f9 alte tra quelle situate in paesi europei.\nSport.\nI centri sciistici Paland\u00f6ken Kayak Merkezi (turco, \"Centro sciistico Paland\u00f6ken\" in italiano) e Konakl\u0131 Kayak Merkezi (turco, \"Centro sciistico Konakl\u0131\" in italiano) sono stati sedeassieme al trampolino di Kiremitliktepedella XXV Universiade invernale nel 2011 e del XIII Festival olimpico invernale della giovent\u00f9 europea nel 2017."}
{"id": "9222862", "revid": "301156", "url": "https://it.wikipedia.org/wiki?curid=9222862", "title": "Tekman", "text": "Tekman (in curdo \"Tatos\") \u00e8 il capoluogo dell'omonimo distretto, nella provincia di Erzurum in Turchia.\nGeografia.\nLa citt\u00e0 si trova nella parte orientale della Turchia, tra le montagne dell'Altopiano armeno.\nStoria.\n\u00c8 diventata parte dell'Impero ottomano nel 1517.\nSociet\u00e0.\nIn citt\u00e0 \u00e8 presente popolazione curda e si sono registrati episodi di tensioni etniche.\nInfrastrutture e trasporti.\n\u00c8 collegata con il capoluogo provinciale Erzurum dalla strada provinciale 25-26 che raggiunge il Paland\u00f6ken Ge\u00e7idi. Si tratta di una delle strade asfaltate pi\u00f9 alte tra quelle site in paesi europei ed \u00e8 soggetta a frequenti chiusure nel periodo invernale: per ovviare al problema la popolazione locale ha suggerito la possibilit\u00e0 di costruire un tunnel.\nVoci correlate.\nDistretto di Tekman"}
{"id": "9222866", "revid": "446353", "url": "https://it.wikipedia.org/wiki?curid=9222866", "title": "Emergenza cipriota", "text": "L'Emergenza cipriota (), nota anche come guerra d'indipendenza greco-cipriota o guerra d'indipendenza cipriota, fu un conflitto combattuto nella Cipro britannica tra il 1955 e il 1959.\nL'Organizzazione nazionale dei combattenti ciprioti (EOKA), un'organizzazione guerrigliera nazionalista di destra greco-cipriota, inizi\u00f2 una campagna armata a sostegno della fine del dominio coloniale britannico e dell'unificazione di Cipro e della Grecia (\"enosis\") nel 1955. L'opposizione all\"'enosis\" da parte dei turco-ciprioti port\u00f2 alla formazione del Movimento di Resistenza Turco (TMT) a sostegno della spartizione di Cipro. L'emergenza cipriota termin\u00f2 nel 1959 con la firma degli accordi Londra-Zurigo, che istitu\u00ec la Repubblica di Cipro come uno stato indipendente non diviso e separato dalla Grecia.\nStoria.\nContesto.\nCipro fu un territorio dell'Impero ottomano dalla fine del XVI secolo fino a diventare un protettorato del Regno Unito sotto la sovranit\u00e0 ottomana nominale nella Convenzione di Cipro del 4 giugno 1878, in seguito alla guerra russo-turca. Nel 1915, Cipro fu formalmente annesso all'Impero britannico dopo che gli ottomani entrarono nella prima guerra mondiale a fianco degli Imperi centrali contro gli inglesi, e fu governato inizialmente da un'amministrazione militare fino ai successivi dieci anni, quando nel 1925 fu proclamato come Colonia della Corona di Cipro. Dagli anni '10 agli anni '50, i greco-ciprioti divennero sempre pi\u00f9 insoddisfatti del dominio britannico e sostennero l\"'enosis\", il concetto di unificazione politica tra Cipro e la Grecia. Le diverse offerte infruttuose fatte alla Grecia dagli inglesi di cedere Cipro in cambio di concessioni militari e la notevole mancanza di investimenti britannici sull'isola, causarono un crescente movimento nazionalista cipriota.\nNel 1954, la Gran Bretagna annunci\u00f2 l'intenzione di trasferire il proprio quartier generale militare di Suez (l'ufficio del comandante in capo, Medio Oriente) a Cipro.\nInsurrezione.\nIl 1\u00ba aprile 1955 inizi\u00f2 l'insurrezione dell'EOKA con gli attacchi del 1\u00ba aprile. Dopo una serie successiva di incidenti, il governatore generale Sir John Harding dichiar\u00f2 lo stato di emergenza il 26 novembre dello stesso anno. Gli inglesi incontrarono grandi difficolt\u00e0 nell'ottenere informazioni efficaci sull'EOKA poich\u00e9 la maggioranza della popolazione greco-cipriota li sosteneva. Furono anche ostacolati da una perdita di manodopera causata dalla crisi di Suez e dall'emergenza malese. Verso la fine degli anni '50, gli inglesi ebbero pi\u00f9 successo. Cipro divenne una repubblica indipendente nel 1960 con la Gran Bretagna che mantenne il controllo di due aree di sovranit\u00e0, ad Akrotiri e Dhekelia.\nNel gennaio 2019, il governo britannico accett\u00f2 di pagare 1 milione di sterline a un totale di 33 ciprioti che vennero torturati dalle forze britanniche durante la rivolta. Tra questi c'era una donna, all'epoca di 16 anni, che afferm\u00f2 di essere stata detenuta e ripetutamente violentata dai soldati, e un uomo che perse un rene a causa del suo interrogatorio. Il pagamento segu\u00ec la declassificazione dei documenti del governo nel 2012, sebbene il ministro degli Esteri Alan Duncan avesse dichiarato che l'accordo non costituiva alcuna ammissione di responsabilit\u00e0 ma che \"il governo risolse il caso al fine di tracciare una linea in tale contenzioso e di evitare l'ulteriore escalation dei costi\u201d."}
{"id": "9222870", "revid": "4252", "url": "https://it.wikipedia.org/wiki?curid=9222870", "title": "Cronquist", "text": ""}
{"id": "9222873", "revid": "367445", "url": "https://it.wikipedia.org/wiki?curid=9222873", "title": "Nanoadsorbitori", "text": ""}
{"id": "9222874", "revid": "1993636", "url": "https://it.wikipedia.org/wiki?curid=9222874", "title": "Emergenza di Cipro", "text": ""}
{"id": "9222875", "revid": "149485", "url": "https://it.wikipedia.org/wiki?curid=9222875", "title": "Fernando Rodr\u00edguez (nuotatore)", "text": "Biografia.\nHa rappresentato il ai Giochi olimpici estivi di , dove \u00e8 stato eliminato in batteria con il quarantaquattresimo nei 100 metri stile libero e con il trentaquattresimo nel 100 metri dorso, mentre \u00e8 stato squalificato nei 200 metri misti."}
{"id": "9222878", "revid": "319329", "url": "https://it.wikipedia.org/wiki?curid=9222878", "title": "Campionati del mondo di ciclocross 2015 - Gara femminile Elite", "text": "La sedicesima edizione della gara femminile Elite dei Campionati del mondo di ciclocross 2015 si svolse il 31 gennaio 2015 con partenza ed arrivo da T\u00e1bor in Repubblica Ceca, su un percorso iniziale di 160\u00a0mt pi\u00f9 un circuito di 3,11\u00a0km da ripetere 5 volte per un totale di 15,71\u00a0km. La vittoria fu appannaggio della francese Pauline Ferrand-Pr\u00e9vot, la quale termin\u00f2 la gara in 49'10\", alla media di 19,17\u00a0km/h, precedendo la belga Sanne Cant e l'olandese Marianne Vos terza.\nPresero il via 45 cicliste provenienti da 18 nazioni, 44 completarono la gara."}
{"id": "9222880", "revid": "458786", "url": "https://it.wikipedia.org/wiki?curid=9222880", "title": "Jonas Auer", "text": "Carriera.\nCresciuto nel settore giovanile del , nel 2018 viene acquistato dallo che lo presta contestualmente al ; gioca il suo primo incontro il 16 settembre in occasione del match di seconda divisione pareggiato 4-4 contro il .\nStatistiche.\n\"Statistiche aggiornate al 9 dicembre 2021\"."}
{"id": "9222881", "revid": "228587", "url": "https://it.wikipedia.org/wiki?curid=9222881", "title": "Euphorbiales", "text": "Euphorbiales , in una tassonomia precedentemente vigente, era un ordine di piante angiosperme (divisione Magnoliophyta) dicotiledoni (classe Magnoliopsida) che conteneva sei famiglie. I suoi membri sono classificati nell'ordine delle Malpighiales.\nDescrizione.\nPresentano fiori unisessuali, aclamidei o monoclamidei, con gineceo di tre carpelli saldati e chiusi, e una placentazione assiale, con 1-2 ovuli. Le loro relazioni filogenetiche sono state discusse fino all'applicazione di nuove tecniche molecolari: Cronquist le poneva in relazione con le Celastrales o con le Sapindales, avendo un gineceo con pochi carpelli e pochi ovuli, e inoltre, per la riduzione del perianzio e i fiori unisessuali, le includeva nella sottoclasse Rosidae. Thaktajan le imparentava con le Malvales (le euforbiacee plesiotipiche, \u201cprimitive\u201d), che hanno corolle sviluppate con stami saldati in fascicoli o strutture tubulari, e frutti con carpelli che si separano alla maturit\u00e0) per cui le includeva nella sottoclasse Dilleniidae.\nTassonomia.\nLe famiglie precedentemente classificate tra le Euphorbiales sono:"}
{"id": "9222883", "revid": "1305772", "url": "https://it.wikipedia.org/wiki?curid=9222883", "title": "Verminator", "text": "Verminator \u00e8 un videogioco a piattaforme pubblicato nel 1989 per Atari ST dalla Rainbird. Il protagonista \u00e8 un elfo verde con tre gambe che deve disinfestare una surreale foresta da parassiti sotto forma di mostri di ogni genere. Inizialmente \u00e8 armato di un martello di legno, ma nello scenario pu\u00f2 trovare negozi di armi ed equipaggiamento, banche, strozzini e casin\u00f2. La visuale \u00e8 di lato e lo scenario si estende in orizzontale e verticale, con schermate che scorrono a scatti.\nEra in preparazione anche una versione per Amiga, mai realizzata."}
{"id": "9222906", "revid": "1488558", "url": "https://it.wikipedia.org/wiki?curid=9222906", "title": "Glauco (Eneide)", "text": "Glauco \u00e8 una figura della mitologia greca, figlio del troiano Antenore e di Teano, nipote di Dardano, il capostipite troiano figlio di Zeus\nIl mito.\nQuando Paride, figlio di Priamo, part\u00ec per Sparta intenzionato a rapire la moglie di Menelao, Elena, Glauco si offr\u00ec di accompagnarlo nel tragitto. Tuttavia suo padre, sdegnato per questa azione ingrata, rifiut\u00f2 di accoglierlo nuovamente nella sua casa e lo cacci\u00f2 via.\nQuando scoppi\u00f2 a causa di questo rapimento la guerra di Troia, Glauco si schier\u00f2 dalla parte dei Troiani, per restare fedele a Paride e alla sua patria. Stando a una fonte non omerica, nel corso dei combattimenti fu ucciso da Agamennone.\nSecondo altre versioni Glauco sopravvisse alla caduta della citt\u00e0. Fatto prigioniero da Ulisse, questi ordin\u00f2 che fosse risparmiato. Part\u00ec allora col padre e la madre Teano, insieme ai fratelli superstiti Elicaone, Polidamante ed Eurimaco (?), trasferendosi fino nel nord Italia, alla valle del Po, dove avrebbero fondato la citt\u00e0 di Padova."}
{"id": "9222914", "revid": "149485", "url": "https://it.wikipedia.org/wiki?curid=9222914", "title": "Roger Tallroth", "text": "Biografia.\nRappresent\u00f2 la ai Giochi olimpici estivi di , dove vinse la medaglia d'argento nel torneo dei 74 kg, a seguito della sconfitta contro il finlandese Jouko Salom\u00e4ki in finale."}
{"id": "9222915", "revid": "1522738", "url": "https://it.wikipedia.org/wiki?curid=9222915", "title": "Personaggi secondari de I Simpson", "text": ""}
{"id": "9222922", "revid": "124452127", "url": "https://it.wikipedia.org/wiki?curid=9222922", "title": "Plaza de Las Tres Gracias", "text": "Plaza de Las Tres Gracias (\"Piazza delle tre Grazie\") \u00e8 uno spazio pubblico di Caracas, in Venezuela, situato presso il comune del Libertador. \nOrigine del nome.\nIl luogo deve il suo nome alle tre Grazie: Talia, Aglaia ed Eufrosine, le quali nella mitologia greca erano le figlie di Zeus ed Eurinome.\nStoria.\nPlaza de Las Tres Gracias venne costruita tra il 1935 e il 1946, durante i lavori di urbanizzazione di Los Chaguaramos, su progetto dell'architetto catalano Joseph Mim\u00f3 I Mena. Inizialmente il luogo si chiamava Plaza de Bellas Artes (\"piazza delle Belle Arti\"), ma poi venne rinominato in riferimento alla scultura che adorna la fontana al centro della piazza. La piazza \u00e8 costituita da uno specchio d'acqua dalla forma libera e curvilinea delimitato da giardini e da piante, tra cui alcuni salici piangenti. \nAll'estremit\u00e0 meridionale dello specchio d'acqua si trova un piccolo gruppo scultoreo, una copia delle \"Tre Grazie\" di Antonio Canova realizzata dallo scultore italiano Pietro Ceccarelli nel 1927.\nLa piazza si trova nel Paseo Los illustres, che fa parte del Sistema Urbano de La Nacionalidad, e si trova proprio di fronte alla citt\u00e0 universitaria di Caracas, la cittadella universitaria dell'Universit\u00e0 Centrale del Venezuela. La Plaza de Las Tres Gracias venne riaperta nel 1957 dal governo di Marcos P\u00e9rez Jim\u00e9nez. Nel 1999 la piazza venne nuovamente riaperta al pubblico dopo mesi di lavori che avevano comportato il restauro delle statue.\nIl 17 luglio 2020 i salici piangenti vennero abbattuti dai funzionari dell'ufficio del sindaco di Caracas. Questo fatto venne criticato da molti carachegni in quanto quegli alberi erano un patrimonio e un bene pubblico della citt\u00e0.\nTrasporti.\nNei dintorni della piazza si trova la stazione della Metropolitana di Caracas \"Ciudad Universitaria\"."}
{"id": "9222927", "revid": "149485", "url": "https://it.wikipedia.org/wiki?curid=9222927", "title": "Kim Weon-Kee", "text": ""}
{"id": "9222932", "revid": "104458", "url": "https://it.wikipedia.org/wiki?curid=9222932", "title": "Risch (disambigua)", "text": ""}
{"id": "9222933", "revid": "46291", "url": "https://it.wikipedia.org/wiki?curid=9222933", "title": "Didierea", "text": "Didierea \u00e8 un genere di piante della famiglia Didiereaceae, endemico del Madagascar.\nTassonomia.\nIl genere comprende 2 specie:"}
{"id": "9222934", "revid": "436907", "url": "https://it.wikipedia.org/wiki?curid=9222934", "title": "Guesus", "text": "Guesus (reso graficamente GVESVS) \u00e8 il settimo album in studio del rapper italiano Gu\u00e9 Pequeno, pubblicato il 10 dicembre 2021 dalla Island Records.\nL'album \u00e8 stato posizionato al diciottesimo posto della classifica dei 20 migliori dischi italiani dell'anno stilata dalla rivista \"Rolling Stone Italia\"."}
{"id": "9222960", "revid": "149485", "url": "https://it.wikipedia.org/wiki?curid=9222960", "title": "Choi Ae-yeong", "text": ""}
{"id": "9222962", "revid": "124452676", "url": "https://it.wikipedia.org/wiki?curid=9222962", "title": "Nahum Tate", "text": "Biografia.\nNahum Tate nacque in una famiglia puritana a Dublino. Studi\u00f2 al Trinity College di Dublino, laureandosi nel 1672, e quattro anni pi\u00f9 tardi si trasfer\u00ec a Londra. L'anno successivo, nel 1677, fece il suo esordio come poeta. Successivamente si dedic\u00f2 al teatro, ottenendo il successo nel 1678 con la tragedia \"Brutus of Alba, or the Enchanted Lovers\"; l'opera serv\u00ec come basa per il libretto dell'opera di Henry Purcell \"Dido and Aeneas\".\nTate trascorse gran parte della propria carriera non componendo opere originali, bens\u00ec riadattando capolavori del teatro elisabettiano per i gusti e dell'epoca. Nel 1681 la sua opera \"The Sicilian Usurper\", un adattamento di \"Riccardo II\", fu censurata per il suo contenuto percepito come antimonarchico. Sempre nello stesso anno Thomas Betterton port\u00f2 sulle scene l'adattamento di Tate di \"Re Lear\", in cui il personaggio del \"Fool\" \u00e8 completamente omesso; l'adattamento di Tate \u00e8 noto soprattutto per il suo finale completamente rimaneggiato, tanto che la tragedia shakespeariana fin\u00ec per concludersi con un lieto fine. Joseph Addison attacc\u00f2 duramente la \"mutilazione\" dell'opera shakespeariana, ma tra i difensori di Tate si annoverava anche Samuel Johnson, che apprezz\u00f2 i versi del poeta irlandese. Negli anni successivi riadatt\u00f2 altre opere elisabettiane e giacomiane per le scene, tra cui \"Coriolano\" (divenuto \"The Ingratitude of a Commonwealth\", 1682) e \"Il diavolo bianco\" (\"Inju'd Love, or the Cruel Husband\", 1707).\nNel 1682 collabor\u00f2 con John Dryden nella stesura della seconda met\u00e0 del poema epico \"Absalom and Achitophel\". Sul finire degli anni 1680 scrisse il libretto per \"Enea e Didon\"e, su partitura di Henry Purchell, con cui collabor\u00f2 nuovamente nel 1694 come paroliere di \"Come Ye Sons of Art\". In veste di traduttore, scrisse un'edizione inglese del poema neolatino di Girolamo Fracastoro \"Syphilis sive Morbus Gallicus\".\nNel 1692 ottenne l'investitura a poeta laureato del regno, che mantenne fino alla morte nel 1715."}
{"id": "9222964", "revid": "478814", "url": "https://it.wikipedia.org/wiki?curid=9222964", "title": "Zsombor Piros", "text": "Carriera.\nJunior.\nPiros ha raggiunto la terza posizione del tour junior il 4 settembre 2017, anno in cui si \u00e8 imposto nel torneo giovanile degli Australian Open e nel torneo di doppio del Roland Garros, in coppia con lo spagnolo Nicola Kuhn.\n2018: debutto in Coppa Davis.\nPartecipa per la prima volta alle qualificazioni di uno Slam agli Australian Open, vincendo il primo match contro Facundo Bagnis ma perdendo poi contro Bjorn Fratangelo in due set.\nDebutta in Coppa Davis battendo Julien Cagnina nell'ultimo (e ininfluente) match di primo turno del Gruppo Mondiale, perso contro il Belgio.\nAd aprile debutta nell'ATP Tour grazie alla wild card per il torneo di Budapest dove viene sconfitto da Michail Ju\u017enyj con un doppio 6-3.\nConquista il primo titolo ITF, alla quarta finale della sua carriera, nel giugno 2018 sempre nella capitale ungherese .\nNei Play Off di Coppa Davis contro la Repubblica Ceca ottiene la sua prima vittoria contro un top 100, Ji\u0159\u00ed Vesel\u00fd nel match inaugurale, ma perde l'ultimo e decisivo match contro Luk\u00e1\u0161 Rosol.\n2019 - 2020.\nNel 2019 riceve di nuovo la convocazione per Coppa Davis per il match di qualificazioni alle Finali della nuova formula del torneo ma nel match inaugurale perde in tre set contro Philipp Kohlschreiber.\nNel 2020 vince il secondo titolo ITF ad Antalya battendo per 4\u20136, 6\u20134, 6\u20133 Carlos Alcaraz.\n2021: Finals di Coppa Davis.\nTra luglio e settembre vince altri tre titoli ITF e a novembre raggiunge la prima finale Challenger a Bratislava godendo del ritiro di Stefano Travaglia nel secondo set della semifinale; viene per\u00f2 superato da Tallon Griekspoor per 3-6, 2-6. \nTorna a difendere i colori della squadra ungherese nelle Finali di Davis conquistando due prestigiose vittorie nel Round Robin, le uniche degli ungheresi nel girone, prima contro l'australiano John Millman poi con l'ex numero 3 del mondo, il croato Marin \u010cili\u0107, trentesimo nel ranking ATP al momento dell'incontro."}
{"id": "9222967", "revid": "599013", "url": "https://it.wikipedia.org/wiki?curid=9222967", "title": "Kornelija Meglaj", "text": "\u00c8 la sorella di Ru\u017eica Meglaj e la zia di Slaven e Davor Rimac.\nCarriera.\nCon la ha disputato i Campionati europei del 1962."}
{"id": "9222968", "revid": "2145619", "url": "https://it.wikipedia.org/wiki?curid=9222968", "title": "The Ferragnez", "text": "The Ferragnez \u00e8 un programma televisivo italiano del 2021 prodotto da Banijay Italia per Amazon Prime Video.\nLa docuserie mostra la vita quotidiana della coppia Chiara Ferragni e Fedez e la loro famiglia.\nTrama.\nIl programma segue la vita di Fedez e Chiara Ferragni con la partecipazione di tutti i membri della loro famiglia, dal figlio Leone Lucia Ferragni alla cagnolina Matilda."}
{"id": "9222969", "revid": "300067", "url": "https://it.wikipedia.org/wiki?curid=9222969", "title": "Maria Szyma\u0144ska", "text": "Carriera.\nCon la ha disputato i Campionati europei del 1962."}
{"id": "9222970", "revid": "300067", "url": "https://it.wikipedia.org/wiki?curid=9222970", "title": "Maria Szymanska", "text": ""}
{"id": "9222971", "revid": "300067", "url": "https://it.wikipedia.org/wiki?curid=9222971", "title": "Maria Szyma\u0144ska-Elzanowska", "text": ""}
{"id": "9222972", "revid": "300067", "url": "https://it.wikipedia.org/wiki?curid=9222972", "title": "Maria Szymanska-Elzanowska", "text": ""}
{"id": "9222973", "revid": "1442080", "url": "https://it.wikipedia.org/wiki?curid=9222973", "title": "Christian Seybold", "text": "Biografia.\nPoco si sa dell'infanzia e della formazione di Seybold. Fino al 1980 tutto proveniva da una fonte contemporanea: la breve biografia nella \"Lettre \u00e0 un amateur de la peinture\" del 1755 del collezionista, conoscitore, direttore d'accademia e diplomatico Christian Ludwig von Hagedorn (1712-1780). In questo testo Hagedorn ha inserito i classici luoghi comuni, come il talento di Seybold, che si dice si sia rivelato in giovane et\u00e0, e la sua straordinaria dedizione: \nA causa dell'errata valutazione di questo testo, Seybold era considerato un artista autodidatta, cosa poco plausibile data l'effettiva sua abilit\u00e0 pittorica e il suo status a Vienna come cittadino sposato, accademico e pittore di corte. Soltanto nel 1908 divennero disponibili le informazioni su Seybold provenienti da alcuni registri ecclesiastici. Ma solo dopo il 1980, la biografia di Seybold \u00e8 stata integrata e corretta con altre notizie provenienti da documenti d'archivio precedentemente inutilizzati.\nChristian Seybold era il nono tra i dodici figli del maestro di scuola Johann Peter Seibold (1658\u20131716), originario di Oberursel, e Anna Maria Catharina Sch\u00fctzbreth (1659\u2013735), nata a Wei\u00dfkirchen. Il battesimo avvenuto il 19 marzo 1695 \u00e8 registrato nella documentazione ecclesiastica di Neuenhain, un villaggio situato tra Magonza e Francoforte sul Meno, oggi nello stato dell'Assiama che all'epoca apparteneva ai Elettorato di Magonza. Non \u00e8 noto quando Seybold lasci\u00f2 Neuenhain n\u00e9 quando si trasfer\u00ec a Vienna, ma l'arrivo nella capitale imperiale \u00e8 probabilmente di poco anteriore al 1715. Come infatti risulta dalla registrazione del suo primo matrimonio nel 1715 e dai molti altri successivi eventi personali rintracciabili negli archivi viennesi. Da quel momento in poi, Magonza risult\u00f2 menzionata come il suo luogo di origine in diverse fonti. In realt\u00e0 questo significa soltanto che prima di giungere a Vienna aveva vissuto e studiato per lungo tempo a Magonza, infatti \"zu Mantz geburtig\" \u00e8 spesso erroneamente indicato come il suo luogo di nascita: ma nei documenti viennesi \"geb\u00fcrtig/geburtig von/aus\" deriva da \"b\u00fcrger\", che indica semplicemente una residenza particolarmente lunga in un determinato luogo. Questa spiega perch\u00e9 molti certificati di nascita non sono stati trovati in luoghi citati in fonti successive, ed \u00e8 quindi la causa della contraddizione che si trova tra il luogo di nascita Neuenhain e l'origine Magonza. L'8 settembre 1715, Seybold spos\u00f2 Maria Elisabeth Wimmerin (1688\u20131717), incinta, che diede alla luce un figlio appena tre settimane dopo. Nei due anni successivi morirono prima il figlio Johann Michael, a soli 23 giorni dalla nascita, poi la moglie, il 26 ottobre 1717. Dopo soli sette mesi, il vedovo si rispos\u00f2 con Susanna Bellmonin (1700-1772). Questo secondo matrimonio fu pi\u00f9 fruttuoso e due dei figli, il sacerdote Jacob Adam (1719-1775) e Anna Francisca (1721-1772), mai sposata, giunsero e superarono l'et\u00e0 adulta.\nCarriera artistica.\nDopo essersi definito negli atti inizialmente come pittore o ritrattista, Seybold si dichiar\u00f2, tra il 1731 e il 1742, come \"pittore accademico\" e talvolta, tra il 1738 e il 1743 come \"maestro d'arte\". Sebbene gli attuali archivi dell'Accademia non dispongano di alcun materiale a conferma di quel periodo \u00e8 da supporre che fu associato all'Accademia al pi\u00f9 tardi nel 1731. Nel 1732, tuttavia, Seybold si fa chiamare gi\u00e0 \"Kammermahler\", a indicare la sua attivit\u00e0 alla corte dell'imperatore Carlo VI (nonostante questo ruolo non sia mai stato ratificato per decreto, cosa tutt'altro che insolita per l'epoca). A quel tempo, Seybold si muoveva nei circoli del patriziato, della nobilt\u00e0 e degli artisti legati alla corte, come l'orafo di corte Johann Anton Geissenhof e il pittore di corte dei successivi imperatori, il ritrattista Frans van Stampart (1675-1750). Durante l'interregno, il periodo tra la morte dell'imperatore Carlo VII, il 20 gennaio 1745, e l'incoronazione come imperatore di Francesco I di Lorena marito di Maria Teresa, il 4 ottobre 1745, Seybold fu nominato pittore di corte alla corte di Dresda dell'elettore e re di Polonia Friedrich August (1696-1763). Nel 1749, Maria Teresa nomin\u00f2 ufficialmente Seybold \"Kammer Mahler\", una posizione che avrebbe ricoperto fino alla sua morte.\nOpere.\nSebbene Seybold sia passato alla storia principalmente come ritrattista, sono noti pochi ritratti rappresentativi che gli furono commissionati. Uno di questi \u00e8 il ritratto del \"Geheimrat\" imperiale Johann Adam conte von Questenberg (* 1678; \u2020 1752), realizzato tra il 1723 e il 1728 e conservato nell'Universalmuseum Joanneum, Graz che nel 1728 fu riprodotto in incisione dai fratelli Andreas e Joseph Schmuzer. La maggior parte dell'opera di Seybold ora esistente consiste in teste di carattere e autoritratti (anche a mezza figura). Questi dipinti sono eseguiti in stili diversi, che si possono riferire ai maggiori esempi dei suoi tempi e di quelli precedenti. I pi\u00f9 noti sono le opere che, come temi e tecnica derivano dalla ritrattistica di Balthasar Denner da Altona. I ritratti di vecchi di Denner che erano nelle propriet\u00e0 dell'imperatore Carlo VI dalla met\u00e0 degli anni 1720 e ora si trovano al Kunsthistorisches Museum di Vienna, sono caratterizzati dal loro accurato realismo, meticoloso fino alla rappresentazione dei pori (tanto che nel gergo specialistico si \u00e8 attestata la definizione di \"Porenmalerei\"), e dalla sostanziale impercettibilit\u00e0 della traccia del pennello. Il fatto che anche Maria Teresa, successore dell'imperatore Carlo VI, mostrasse una grande preferenza personale per i pittori di questo stile dettagliato, \u00e8 evidente non solo dalla nomina di Seybold, ma anche, ad esempio, dalle numerose commissioni che ha dato al pastellista Jean-\u00c9tienne Liotard (1702-1789) .\nPer Seybold, imitare e superare le prodezze tecniche di Denner si \u00e8 rivelato molto redditizio. I suoi volti dettagliati di \"Giovani\" e \"Vecchi\", sono infatti finiti nelle collezioni dei pi\u00f9 ricchi. Ad esempio, la Gem\u00e4ldegalerie Alte Meister (ovvero la ex collezione reale) possiede quattro di queste opere e la Royal Collection ha due teste di caratter al Kensington Palace, tutti realizzati con la stessa tecnica meticolosa. Anche alcuni dei numerosi autoritratti di Seybold sono eseguiti con questa modalit\u00e0, in particolare quelli dipinti in et\u00e0 pi\u00f9 avanzata. Altri sono allo Sz\u00e9pm\u0171v\u00e9szeti M\u00fazeum, Budapest, al Fogg Art Museum di Cambridge, agli Uffizi, di Firenze, al Museum der bildenden K\u00fcnste di Lipsia, Mus\u00e9e National d'Histoire et d'Art del Lussemburgo, al Landesmuseum di Magonza, al Museo Pushkin di Mosca, all'\u00d6sterreichische Galerie Belvedere, al Museum im Schottenstift e nella collezione della Liechtenstein Museum a Vienna. Si tratta comunque di una minoranza all'interno dell'opera di Seybold. Dipinse anche molte mezze figure di genere in uno stile notevolmente pi\u00f9 libero, usando una pennellata ampia e liscia, a volte con l'applicazione di un forte chiaroscuro, ispirandosi agli esempi italiani, fiamminghi e olandesi. Alcune delle sue figure maschili e femminili ricordano le opere contemporanee di questo genere di Philippe Mercier e Fran\u00e7ois Boucher, mentre la loro fisionomia specifica sembra derivare dai ritratti di bambini di Peter Paul Rubens. Rembrandt van Rijn; Antoon van Dyck e Johann Kupezky (1667-1740) invece si rivelano fondamentali come modelli per l'impostazione della luce, l'espressivit\u00e0 e i costumi negli autoritratti di Seybold."}
{"id": "9222974", "revid": "125611016", "url": "https://it.wikipedia.org/wiki?curid=9222974", "title": "Rachel Zegler", "text": "Ha esordito sul grande schermo nel 2021 con il ruolo di Maria nell\u2019acclamato remake di \"West Side Story\" di Steven Spielberg, per il quale ha ricevuto il plauso della critica e la vittoria del Golden Globe per la migliore attrice in un film commedia o musicale e del National Board of Review alla miglior attrice, venendo candidata anche ai Critics' Choice Awards.\nBiografia.\nRachel Zegler \u00e8 nata il 3 maggio 2001 ad Hackensack, nel New Jersey, figlia di Gina e Craig Zegler; ha una sorella maggiore, Jacqueline. \u00c8 di origini sia polacche che colombiane.\nZegler \u00e8 cresciuta Clifton, dove ha frequentato l'immaculate Conception High School; durante gli anni delle superiori si \u00e8 avvicinata al mondo della recitazione e del teatro, recitando come protagonista in produzioni scolastiche de \"La bella e la bestia\" (2016), \"La sirenetta\" (2017), \"42nd Street\" (2018) e \"Shrek\" (2019). Si \u00e8 diplomata nel giugno 2019.\nCarriera.\nHa fatto il suo debutto cinematografico nel 2021 interpretando la protagonista Mar\u00eda nel film \"West Side Story\" diretto da Steven Spielberg. Per la sua interpretazione ha vinto il National Board of Review Award alla miglior attrice e il Golden Globe per la migliore attrice in un film commedia o musicale, oltre a ricevere candidature al Critics' Choice Award e al Washington D.C. Area Film Critics Association Award.\nNel 2022 reciter\u00e0 nel sequel di \"Shazam!\". Nel 2023 interpreter\u00e0 Biancaneve nell'adattamento live-action del classico Disney del 1937."}
{"id": "9222975", "revid": "588403", "url": "https://it.wikipedia.org/wiki?curid=9222975", "title": "Mykola Balakin", "text": "Carriera.\nUcraino di Kiev, esordisce nella massima serie ucraina il 18 luglio 2015 in un match tra e .\nNel 2016 diventa internazionale, ed esordisce a livello europeo il 6 luglio 2017 in match di UEFA Europa League tra e ."}
{"id": "9222976", "revid": "104458", "url": "https://it.wikipedia.org/wiki?curid=9222976", "title": "Sci alpino ai XVII Giochi olimpici invernali - Slalom gigante maschile", "text": "Tra le competizioni dello sci alpino ai XVII Giochi olimpici invernali di lo slalom gigante maschile si disput\u00f2 mercoled\u00ec 24 febbraio sulla pista Kringla di Hafjell; il tedesco Markus Wasmeier vinse la medaglia d'oro, lo svizzero Urs K\u00e4lin quella d'argento e l'austriaco Christian Mayer quella di bronzo.\nDetentore uscente del titolo era l'italiano Alberto Tomba, che aveva vinto la gara dei XVI Giochi olimpici invernali di disputata sul tracciato di Val-d'Is\u00e8re precedendo il lussemburghese Marc Girardelli (medaglia d'argento) e il norvegese Kjetil Andr\u00e9 Aamodt (medaglia di bronzo); il campione mondiale in carica era Aamodt, vincitore a Morioka 1993 davanti all'austriaco Rainer Salzgeber e allo svedese Johan Wallner.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\nPett. = pettorale\n1\u00aa manche:\nOre: 10.00 (UTC+1)\nPista: Kringla\nPartenza: 725\u00a0m\u00a0s.l.m.\nArrivo: 258\u00a0m\u00a0s.l.m.\nDislivello: 467\u00a0m\nPorte: 65\nTracciatore: Gustav Th\u00f6ni (Italia)\n2\u00aa manche:\nOre: 13.30 (UTC+1)\nPista: Kringla\nPartenza: 725\u00a0m\u00a0s.l.m.\nArrivo: 258\u00a0m\u00a0s.l.m.\nDislivello: 467\u00a0m\nPorte: 64\nTracciatore: Bernd Zobel (Austria)"}
{"id": "9222986", "revid": "104458", "url": "https://it.wikipedia.org/wiki?curid=9222986", "title": "Spencer Wright", "text": "Biografia.\nSpecialista delle prove veloci attivo dal novembre del 2015, in Nor-Am Cup Wright ha esordito il 28 febbraio 2018 a Copper Mountain in discesa libera (29\u00ba) e ha colto il primo podio il 9 dicembre 2021 a Lake Louise nella medesima specialit\u00e0 (3\u00ba). Non ha debuttato in Coppa del Mondo n\u00e9 preso parte a rassegne olimpiche o iridate."}
{"id": "9222991", "revid": "458786", "url": "https://it.wikipedia.org/wiki?curid=9222991", "title": "Juan Santos da Silva", "text": "Carriera.\nCresciuto nel settore giovanile del , debutta in prima squadra l'8 dicembre 2019 in occasione del match di S\u00e9rie A vinto 2-1 contro il .\nStatistiche.\n\"Statistiche aggiornate al 10 dicembre 2021\"."}
{"id": "9222992", "revid": "458786", "url": "https://it.wikipedia.org/wiki?curid=9222992", "title": "Dimitrije Petronijevi\u0107", "text": "Carriera.\nCresciuto nello , debutta in prima squadra il 25 ottobre 2020 in occasione dell'incontro di Superliga perso 2-0 contro il ; realizza la sua prima rete una settimana pi\u00f9 tardi, nella vittoria per 2-0 in casa del .\nDopo la retrocessione del club a fine stagione, nel giugno 2021 passa a titolo definitivo al neopromosso .\nStatistiche.\n\"Statistiche aggiornate al 10 dicembre 2021\"."}
{"id": "9222993", "revid": "1498232", "url": "https://it.wikipedia.org/wiki?curid=9222993", "title": "RaiPlay Radio", "text": ""}
{"id": "9223000", "revid": "780783", "url": "https://it.wikipedia.org/wiki?curid=9223000", "title": "San Diego 1904 FC", "text": ""}
{"id": "9223007", "revid": "124866142", "url": "https://it.wikipedia.org/wiki?curid=9223007", "title": "Felipe Fel\u00edcio", "text": "Carriera.\nCresciuto nel settore giovanile dell', debutta in prima squadra il 23 gennaio 2019 in occasione del match del Campionato Mineiro perso 1-0 contro il .\nStatistiche.\n\"Statistiche aggiornate al 10 dicembre 2021\"."}
{"id": "9223009", "revid": "458786", "url": "https://it.wikipedia.org/wiki?curid=9223009", "title": "Felipe Felicio", "text": ""}
{"id": "9223011", "revid": "770685", "url": "https://it.wikipedia.org/wiki?curid=9223011", "title": "Wolfgang Schmidt (politico)", "text": "Giurista e membro del SPD, in precedenza \u00e8 stato segretario di Stato presso il ministero delle Finanze sotto il ministro Olaf Scholz nel quarto governo Merkel dal 2018 al 2021.\nSchmidt \u00e8 inoltre dal 2002 anche uno stretto collaboratore di Scholz ed \u00e8 considerato il suo \"spin doctor\"."}
{"id": "9223012", "revid": "37401", "url": "https://it.wikipedia.org/wiki?curid=9223012", "title": "Abdi-Kheba", "text": ""}
{"id": "9223013", "revid": "92723", "url": "https://it.wikipedia.org/wiki?curid=9223013", "title": "Neri Javi\u00e9r Colmenares", "text": ""}
{"id": "9223025", "revid": "124764116", "url": "https://it.wikipedia.org/wiki?curid=9223025", "title": "Italjet Dragster", "text": "L'Italjet Dragster \u00e8 uno scooter prodotto dalla casa motociclistica italiana Italjet dal 1998 al 2002.\nDescrizione.\nPresentato in versione 180 all'Intermot nel 1998, il Dragster \u00e8 l'unico scooter prodotto in serie dotato di una sospensione anteriore senza forcella, ma con un sistema a doppio braccio oscillante RAAD ancorato ad un telaio costituito da trave reticolare a sezione poligonale predisposta per sorreggere le varie componenti necessarie al funzionamento dello scooter stesso, come il motore e le sospensioni. Questa soluzione tecnica \u00e8 stata brevettata da Alessandro e Leopoldo Tartarini nel 1997.\nLa sospensione anteriore senza forcella \u00e8 un soluzione tecnica molto insolita per le motociclette e la prima ad adottare una soluzione simile \u00e8 stata la Yamaha GTS 1000 nel 1993.\nLe ruote misurano all'avantreno 120/70\u201311, mentre al retrotreno 130/70\u201312, con il passo che misura 1310 mm. Era disponibile in quattro motorizzazioni differenti da 50, 125, 180 e 250 cm\u00b3."}
{"id": "9223038", "revid": "125072353", "url": "https://it.wikipedia.org/wiki?curid=9223038", "title": "Rio Tennis Classic", "text": "Il Rio Tennis Classic \u00e8 un torneo di tennis professionistico che si tiene a Rio de Janeiro in Brasile dal 2017. L'evento fa parte dell'ATP Challenger Tour nella categoria Challenger 80. La prima edizione si \u00e8 disputata nel 2017 sui campi in terra battuta all'aperto del Rio de Janeiro Country Club e non si \u00e8 tenuto dal 2018 al 2020.\n\u00c8 stato ripristinato nel 2021 sui campi in cemento del Centro Ol\u00edmpico de T\u00eanis, dove si erano tenuti i tornei di tennis ai Giochi Olimpici del 2016. \u00c8 stato il primo importante evento tennistico ospitato in questo impianto dopo le Olimpiadi.\nIl circuito Challenger aveva gi\u00e0 fatto tappa in precedenza in citt\u00e0, tra il 1980 e il 2001 si erano disputate le tredici edizioni del Rio de Janeiro Challenger. Tra il 2012 e il 2013 si erano giocate le sole due edizioni della Peugeot Tennis Cup, e nel 2016 si era disputata l'unica edizione della Vivo Tennis Cup."}
{"id": "9223043", "revid": "6923", "url": "https://it.wikipedia.org/wiki?curid=9223043", "title": "Funzione di efficienza luminosa", "text": "Una funzione di efficienza luminosa o, in passato, funzione di luminosit\u00e0, descrive la sensibilit\u00e0 spettrale media della percezione visiva umana della luce. Si basa su giudizi soggettivi su quale di una coppia di luci di colore diverso \u00e8 pi\u00f9 luminosa, per descrivere la sensibilit\u00e0 relativa alla luce di diverse lunghezze d'onda . Non \u00e8 un riferimento assoluto a un particolare individuo, ma \u00e8 una rappresentazione standard dell'osservatore della sensibilit\u00e0 visiva dell'occhio umano teorico e serve come base per scopi sperimentali e in colorimetria. Diverse funzioni di efficienza luminosa si applicano in diverse condizioni di illuminazione, che variano da fotopica in condizioni di luce intensa, a mesotopica, fino a scotopica in condizioni di scarsa illuminazione. Quando non specificato, per \"funzione di efficienza luminosa\" si intende generalmente la funzione di efficienza luminosa fotopica.\nLa funzione di efficienza luminosa fotopica CIE formula_1 o formula_2 \u00e8 una funzione standard stabilita dalla Commissione internazionale per l'illuminazione (CIE o Commission Internationale de l'\u00c9clairage) e pu\u00f2 essere utilizzata per convertire l'energia radiante in energia luminosa (cio\u00e8 visibile). Costituisce anche la funzione centrale di color-matching nello spazio colore CIE 1931.\nDettagli.\nCi sono due funzioni di efficienza luminosa di uso comune. Per i livelli di luce di tutti i giorni, la funzione di luminosit\u00e0 fotopica si avvicina al meglio alla risposta dell'occhio umano. Per bassi livelli di luce, la risposta dell'occhio umano cambia e si applica la curva scotopica. La curva fotopica \u00e8 la curva standard CIE utilizzata nello spazio colore CIE 1931.\nIl flusso luminoso (o potenza visibile) in una sorgente luminosa \u00e8 definito dalla funzione di luminosit\u00e0 fotopica. La seguente equazione calcola il flusso luminoso totale in una sorgente di luce:\ndove\nFormalmente, l'integrale \u00e8 il prodotto interno della funzione di luminosit\u00e0 con la distribuzione spettrale di potenza. In pratica, l'integrale \u00e8 sostituito da una somma su lunghezze d'onda discrete per le quali sono disponibili i valori tabulati della funzione di efficienza luminosa. Il CIE distribuisce tabelle standard con valori della funzione di luminosit\u00e0 a intervalli di da a .\nLa funzione di efficienza luminosa standard \u00e8 normalizzata ad un valore di picco dell'unit\u00e0 a (vedi coefficiente luminoso). Il valore della costante davanti all'integrale \u00e8 solitamente arrotondato a . Il piccolo eccesso di valore frazionario deriva dalla leggera discrepanza tra la definizione del lume e il picco della funzione di luminosit\u00e0. Il lumen \u00e8 definito come l'unit\u00e0 per un'energia radiante di a una frequenza di , che corrisponde a una lunghezza d'onda standard dell'aria di anzich\u00e9 , che \u00e8 il picco della curva di luminosit\u00e0. Il valore di formula_1 \u00e8 a , in modo che un valore di 683/ = 683,002 sia la costante moltiplicativa.\nIl numero 683 \u00e8 collegato alla moderna definizione (1979) di candela, unit\u00e0 dell'intensit\u00e0 luminosa. Questo numero arbitrario ha fatto s\u00ec che la nuova definizione fornisse numeri equivalenti a quelli della vecchia definizione della candela.\nMiglioramenti allo standard.\nLa funzione di luminosit\u00e0 fotopica CIE 1924, denotata con formula_2, inclusa tra le funzioni color-matching CIE 1931 come la funzione formula_1\",\" \u00e8 da tempo nota per sottovalutare il contributo del blu dello spettro per luminanza percepita. Ci sono stati numerosi tentativi per migliorare la funzione standard, per renderla pi\u00f9 rappresentativa della visione umana. Judd nel 1951, e successivamente Vos nel 1978, ha portato a una funzione nota come CIEformula_11. Pi\u00f9 recentemente, Sharpe, Stockman, Jagla &amp; J\u00e4gle (2005) hanno sviluppato una funzione coerente con i fondamenti del cono di Stockman &amp; Sharpe; le loro curve sono riportate nella figura sopra.\nNorma ISO.\nLo standard ISO \u00e8 ISO 11664-1:2007, che presto verr\u00e0 sostituito da ISO/CIE FDIS 11664-1. Lo standard fornisce una tabella incrementale per nm di ogni valore nel campo visibile.\nLuminosit\u00e0 scotopica.\nPer livelli di intensit\u00e0 molto bassi (visione scotopica), la sensibilit\u00e0 dell'occhio \u00e8 mediata da bastoncelli, non coni, e si sposta verso il violetto, con un picco intorno ai per gli occhi giovani; la sensibilit\u00e0 \u00e8 equivalente a o a questo picco.\nLa funzione di efficienza luminosa scotopica standard o formula_12 \u00e8 stata adottata dalla CIE nel 1951, sulla base delle misurazioni di Wald (1945) e di Crawford (1949).\nDaltonismo.\nIl daltonismo modifica la sensibilit\u00e0 dell'occhio in funzione della lunghezza d'onda. Per le persone con protanopia, il picco della risposta dell'occhio \u00e8 spostato verso la parte dello spettro a onde corte (circa 540\u00a0nm), mentre per le persone che soffrono di deuteranopia si registra un leggero spostamento del picco dello spettro, a circa 560\u00a0nm. Le persone con protanopia essenzialmente non hanno sensibilit\u00e0 alla luce di lunghezze d'onda superiori a 670\u00a0nm.\nLa maggior parte dei mammiferi non primati ha la stessa funzione di efficienza luminosa delle persone con protanopia. La loro insensibilit\u00e0 alla luce rossa con elevata lunghezza d'onda consente di utilizzare tale illuminazione mentre si studia la vita notturna degli animali.\nPer le persone anziane con una normale visione dei colori, il cristallino pu\u00f2 diventare leggermente giallo a causa della cataratta, che sposta il massimo della sensibilit\u00e0 alla parte rossa dello spettro e restringe la gamma delle lunghezze d'onda percepite.\u00a0"}
{"id": "9223060", "revid": "93556", "url": "https://it.wikipedia.org/wiki?curid=9223060", "title": "Aprilia SXR", "text": "L'Aprilia SXR \u00e8 uno scooter prodotto dalla casa motociclistica italiana Aprilia dal 2020.\nDescrizione.\nPresentato in anteprima all'Auto Expo a Delhi nel febbraio 2020 la produzione avviene nello stabilimento Piaggio di Baramati. \nL\u2019SXR venne lanciato inizialmente nel mercato indiano nella cilindrata da 160 cm\u00b3, al quale hanno fatto seguito altre due cubature, la 50 che ha esordito ad aprile 2021 e la 125 a luglio. Tutte le motorizzazioni sono caratterizzate per avere un monocilindrico a ciclo otto a quattro tempi di derivazione Piaggio della famiglia I-Get omologato Euro 5, fornito di un sistema a iniezione elettronica e caratterizzato dalla distribuzione a 3 valvole. \nIl telaio \u00e8 composto da una struttura monoculla in tubi di acciaio coadiuvato da elementi in lamiera stampata. All\u2019avantreno \u00e8 presente una forcella telescopica idraulica mentre al retrotreno un singolo ammortizzatore, regolabile su 5 posizioni. Il cambio \u00e8 un automatico CVT a variazione continua. \nSulla versione da 50 cm\u00b3 i cerchi sono da 12\u201d e calzano pneumatici che misurano 120/70. Il sistema frenante \u00e8 costituito da un disco anteriore da 220 mm con pinza a doppio pistoncino e di un tamburo posteriore da 140 mm. In questa versione il propulsore eroga una coppia massima di 3,3 Nm a 6250 giri/min e potenza di 2,4 Kw a 7000 giri/min.\nSul mercato europeo viene importata solo la versione 50 andando a sostituire il precedente Aprilia SR uscito di produzione nel 2020. \nAd EICMA 2021 \u00e8 stata presentata una versione rialzata in stile enduro chiamata \"SR GT\"."}
{"id": "9223084", "revid": "1318658", "url": "https://it.wikipedia.org/wiki?curid=9223084", "title": "Udan Mas", "text": "Udan Mas o Hudan Mas (\"Pioggia d'oro\") \u00e8 una composizione musicale per \"gamelan\" (un'orchestra di strumenti sinfonici indonesiani) che \u00e8 popolare nella provincia indonesiana di Giava Centrale, soprattutto presso Yogyakarta. Udan Mas \u00e8 un \"bubaran\", ovvero un brano finale da suonare quando il pubblico comincia ad andarsene. Nelle esecuzioni concertistiche occidentali spesso il brano viene suonato come bis.\nIl brano pu\u00f2 essere suonato in un'ampia variet\u00e0 di \"pathet\" (il sistema di gerarchie tonali nella musica giavanese), come il \"p\u00e9log\" \"pathet barang\" e lo \"sl\u00e9ndro\" \"pathet sanga\". \"Udan Mas\" pu\u00f2 anche essere suonato come un \"lancaran\" o un \"ladrang\", oppure un \"balungan\" (lo \"scheletro\" della melodia) relativo.\nLa celebre registrazione del brano per l'album musicale \"Javanese Court Gamelan\" dell'etnomusicologo Robert Edward Brown, risalente al 1971, presenta una struttura \"lancaran\" e l'utilizzo del \"p\u00e9log pathet barang\". Mantle Hood analizz\u00f2 il \"ladrang\" nella composizione \u00e8 nel suo libro \"The Nuclear Theme as a Determinant of Patet in Javanese Music\". Nel suo libro, Hood addusse il brano popolare nella sua teoria dell'importanza dei contorni della cadenza nelle sue variazioni in \"pathet\" diversi.\n\"Hujan Mas\", il cui titolo significa \"pioggia d'oro\" in indonesiano moderno, \u00e8 una composizione del XX secolo composta per il \"gamelan\" balinese in stile \"kebyar\"."}
{"id": "9223086", "revid": "124456084", "url": "https://it.wikipedia.org/wiki?curid=9223086", "title": "Hudan Mas", "text": ""}
{"id": "9223088", "revid": "1318658", "url": "https://it.wikipedia.org/wiki?curid=9223088", "title": "Ferrovia Bienne-La Chaux-de-Fonds", "text": "La ferrovia Bienne-La Chaux-de-Fonds \u00e8 una linea ferroviaria a scartamento normale della Svizzera.\nStoria.\nLa costruzione della linea fu voluta, insieme a quella delle linee Basilea-Bienne e Del\u00e9mont-Delle, dal canton Berna per collegare il Giura bernese con il resto del cantone. Con decreto del Gran Consiglio del 2 febbraio 1867 il cantone finanzi\u00f2 la costruzione, realizzata dalla Compagnie des chemins de fer du Jura bernois (JB), della ferrovia.\nIl 1\u00b0 maggio 1874 entr\u00f2 in servizio la tratta tra Bienne e Le Convers, insieme a quella tra Sonceboz e Tavannes. Per evitare il traforo di una lunga galleria verso La Chaux-de-Fonds, la JB prefer\u00ec allacciare la linea alla ferrovia Neuch\u00e2tel-Le Locle a Le Convers.\nIl 16 dicembre 1888 venne inaugurato il collegamento diretto tra Renan e La Chaux-de-Fonds, con nove mesi d'anticipo sulla data prevista. La tratta permise di eliminare il regresso di Le Convers, che venne smantellato nel 1895.\nLa linea segu\u00ec la sorte della societ\u00e0 concessionaria: nel 1884 la JB conflu\u00ec nella Jura-Bern-Luzern Bahn (JBL), a sua volta fusasi nel 1891 nella Compagnia del Giura-Sempione (JS), statalizzata nel 1903 con la nascita delle Ferrovie Federali Svizzere (FFS). \nLa linea venne elettrificata nel 1934 in due tappe (il 15 maggio la sezione Bienne-Sonceboz, mentre la restante tratta due mesi dopo); a tal fine fu ampliata la sottostazione di Bienne.\nCaratteristiche.\nLa ferrovia, a scartamento normale, \u00e8 lunga 43,99\u00a0km, \u00e8 elettrificata a corrente alternata monofase con la tensione di 15.000 V alla frequenza di 16,7\u00a0Hz; la pendenza massima \u00e8 del 26 per mille. \u00c8 interamente a binario unico.\nPercorso.\nLa linea parte dalla stazione di Bienne e segue il percorso del fiume Suze, attraversando le gole del Taubenloch; a Sonceboz-Sombeval si dirama la ferrovia per Moutier. Dopo Renan si lascia il canton Berna per il canton Neuch\u00e2tel, terminando la corsa alla stazione di La Chaux-de-Fonds."}
{"id": "9223090", "revid": "400694", "url": "https://it.wikipedia.org/wiki?curid=9223090", "title": "Distaval", "text": ""}
{"id": "9223104", "revid": "755885", "url": "https://it.wikipedia.org/wiki?curid=9223104", "title": "Supereroi (Ultimo)", "text": "Supereroi \u00e8 un singolo del cantautore italiano Ultimo, pubblicato il 10 dicembre 2021 come sesto estratto dal quarto album in studio \"Solo.\" Il brano \u00e8 la colonna sonora dell'omonimo film di Paolo Genovese.\nDescrizione.\nA proposito del brano Ultimo ha dichiarato:\nVideo musicale.\nIl 9 dicembre 2021 \u00e8 stato pubblicato sul canale YouTube del cantante il videoclip ufficiale del brano, diretto da Paolo Genovese. Il videoclip alterna momenti in cui il protagonista \u00e8 lo stesso Ultimo a scene tratte dal film con gli attori principali Alessandro Borghi e Jasmine Trinca. Il video, cos\u00ec come il film, \u00e8 stato girato a fine 2019 a Milano.\nNell'annunciare l'uscita del videoclip, l'artista ha raccontato:"}
{"id": "9223122", "revid": "62748", "url": "https://it.wikipedia.org/wiki?curid=9223122", "title": "Robert Smirke", "text": "In qualit\u00e0 di architetto del Board of Works, progett\u00f2 diversi importanti edifici pubblici, tra cui il blocco principale e la facciata del British Museum. Fu un pioniere dell'uso delle fondamenta in cemento.\nBiografia.\nPrimi anni.\nSmirke era il secondogenito del ritrattista Robert Smirke, uno dei suoi dodici figli. Frequent\u00f2 la Aspley School, a Aspley Guise, Bedfordshire, dove studi\u00f2 latino, greco, francese e disegno, e venne nominato capoclasse all'et\u00e0 di 15 anni. Nel maggio 1796 inizi\u00f2 i suoi studi di architettura come allievo di John Soane ma se ne and\u00f2 dopo soli pochi mesi, all'inizio del 1797, a causa di uno scontro di personalit\u00e0 con il suo maestro. Scrisse a suo padre:\nLui (Soane) luned\u00ec mattina era in uno dei suoi amabili Temperamenti. Tutto quello che stavo facendo era sciatto. Il mio disegno era sciatto perch\u00e9 era in una scala troppo grande, la mia scala era troppo lunga, e ha finito col dire che era tutto troppo sciatto, e che dovevo rifarlo sul retro per non sprecare un altro foglio. \nNel 1796, inizi\u00f2 anche i suoi studi alla Royal Academy vincendo la Medaglia d'argento e anche la Silver Palette della Royal Society. Fu insignito della Medaglia d'oro della Royal Academy nel 1799 per il suo progetto per un \"Museo Nazionale\". Dopo aver lasciato Soane, per la sua formazione in architettura dipese da George Dance e da un geometra chiamato Thomas Bush. Nel 1801, accompagnato dal fratello maggiore Richard, intraprese un Grand Tour che sarebbe durato fino al 1805. Il suo itinerario pu\u00f2 essere seguito dalla serie di lettere che scrisse al padre da Bruxelles, Parigi (per visitare la quale i fratelli dovettero travestirsi da americani poich\u00e9 la Gran Bretagna era in guerra con la Francia all'epoca), Berlino, Potsdam, Praga, Dresda e Vienna. Visit\u00f2 l'Italia e in particolare Firenze, Venezia, Padova, Genova, Vicenza, Roma, Napoli e la Sicilia, e poi si rec\u00f2 in Grecia, vedendo Corinto, Atene, Delfi, Tebe e Olimpia. Disegn\u00f2 la maggior parte degli edifici antichi nel Peloponneso.\nCarriera.\nNel 1805 divenne membro della Society of Antiquaries di Londra e dell'Architects' Club. La sua prima nomina ufficiale avvenne nel 1807 quando fu nominato architetto della Royal Mint. Fu eletto socio della Royal Academy il 7 novembre 1808 e accademico a pieno titolo l'11 febbraio 1811. Il suo lavoro di diploma consistette in un disegno di una ricostruzione dell'Acropoli di Atene. All'Accademia espose solo cinque opere, l'ultima nel 1810.\nI rapporti di Smirke con Soane raggiunsero un nuovo minimo dopo che quest'ultimo, che era stato nominato professore di architettura alla Royal Academy, critic\u00f2 pesantemente il progetto di Smirke per la Royal Opera House nella sua quarta conferenza il 29 gennaio 1810. Insieme a John Nash e Sir John Soane, divenne un architetto ufficiale dell'Office of Works nel 1813 (un incarico che mantenne fino al 1832) con uno stipendio di \u00a3 500 all'anno, raggiungendo cos\u00ec l'apice della professione. Nel 1819 fu nominato geometra dell'Inner Temple. Nel 1819 spos\u00f2 Laura Freston, figlia del reverendo Anthony Freston, pronipote dell'architetto Matthew Brettingham. Ebbero solo la figlia Laura. Nel 1820 fu nominato geometra del Ducato di Lancaster, e nello stesso anno divenne tesoriere della Royal Academy. Fu nominato cavaliere nel 1832 e ricevette la RIBA Royal Gold Medal for Architecture nel 1853. Visse al n. 81 di Charlotte Street a Londra. C'\u00e8 una targa blu che ricorda la sua residenza all'esterno dell'edificio. Si ritir\u00f2 nel 1845, dopo di che Robert Peel lo nomin\u00f2 membro della Commissione per i miglioramenti di Londra. Nel 1859 si dimise dalla Royal Academy e si ritir\u00f2 a Cheltenham, dove visse a Montpellier House, Suffolk Square. Vi mor\u00ec il 18 aprile 1867 e fu sepolto nel cimitero di St Peter's a Leckhampton. La sua propriet\u00e0 valeva \u00a3 90.000.\n\u00c8 noto per aver progettato o ristrutturato pi\u00f9 di venti chiese, pi\u00f9 di cinquanta edifici pubblici e pi\u00f9 di sessanta case private. Questa produttivit\u00e0 ispir\u00f2 il coro di James Planch\u00e9 del 1846 nel suo burlesque de \"Gli uccelli\" di Aristofane.\nLa rapida ascesa di Smirke fu dovuta al mecenatismo politico. Era un conservatore in un'epoca in cui questo partito era in ascesa. I suoi amici alla Royal Academy, come Sir Thomas Lawrence, George Dance, Benjamin West e Joseph Farington, furono in grado di presentarlo a mecenati come: John Hamilton, I marchese di Abercorn, Henry Dundas, I visconte Melville, Sir George Beaumont, VII Baronetto, George Hamilton Gordon, IV conte di Aberdeen, Francis Seymour-Conway, III marchese di Hertford, Henry Bathurst, III conte Bathurst, John \"Mad Jack\" Fuller e il II conte di Lonsdale. Questi politici e aristocratici assicurarono il suo rapido avanzamento e molti gli commissionarono degli edifici. Thomas Leverton Donaldson ha descritto Smirke come in grado di compiacere \"Uomini che era proverbialmente impossibile accontentare\". Il suo patrono a Lowther Castle, il I conte di Lonsdale, disse che era \"geniale, modesto e gentiluomo nei suoi modi\".\nStile.\nNeolassicismo.\nLa prima opera importante di Smirke, il ricostruito Covent Garden Theatre, fu il primo edificio greco dorico a Londra. John Summerson ha descritto il progetto come la dimostrazione di \"come una semplice massa di edificio potrebbe essere dotata di un senso di gravit\u00e0 con mezzi relativamente semplici\". Durante la prima parte della sua carriera fu, insieme a William Wilkins, la figura principale del revival greco in Inghilterra. Al General Post Office di Londra, a met\u00e0 degli anni 1820, stava ancora usando il gigantesco ordine di colonne con una certa moderazione, ma quando arriv\u00f2 a progettare il fronte principale del British Museum, probabilmente non previsto fino al 1830, tale moderazione era svanita e la us\u00f2 generosamente, avvolgendo un imponente colonnato intorno a tutta la facciata.\nNeogotico.\nSmirke, secondo Charles Locke Eastlake, arriv\u00f2 terzo per importanza tra gli architetti del neogotico della sua generazione, dopo John Nash e James Wyatt, e critic\u00f2 il suo lavoro per la sua impraticabilit\u00e0 teatrale. Disse che il suo castello di Eastnor (1808\u20131815), un edificio imponente e cupo con torri di avvistamento e un mastio, \"potrebbe essere stato un forte tollerabile prima dell'invenzione della polvere da sparo, ma come residenza \u00e8 stato un errore pittoresco\".\nInnovazione costruttiva.\nSmirke fu un pioniere nell'uso sia del cemento che della ghisa. Un critico che scriveva nel 1828 nell' \"Ateneo\" disse: \"Mr. Smirke, \u00e8 preminente nella costruzione: in questo senso non \u00e8 secondo a nessuno nel Regno Unito\". James Fergusson, scrivendo nel 1849, disse: \"Era un architetto costruttore di prima classe ... nessun suo edificio ha mai mostrato un difetto e ... \u00e8 stato spesso chiamato a rimediare ai difetti del suo fratello artista\".\nI progetti in cui utilizz\u00f2 fondamenta in cemento includono il Penitenziario di Millbank, la ricostruzione della Custom House di Londra e il British Museum. Nei primi due venne chiamato quando i lavori, supervisionati dai precedenti architetti, si erano rivelati instabili. La prigione di Millbank (1812-1821; demolita verso il 1890) era stata progettata da un architetto chiamato William Williams, ma il suo progetto fu poi rivisto da Thomas Hardwick. Il carcere pi\u00f9 grande d'Europa, era costituito da un cortile centrale esagonale con un cortile pentagonale allungato su ogni parete esterna del cortile centrale; i tre angoli esterni dei cortili pentagonali avevano ciascuno una torre di un piano pi\u00f9 alta dei tre piani del resto dell'edificio. I lavori erano iniziati sotto Hardwick alla fine del 1812, ma quando il muro di cinta raggiunse un'altezza di circa 2 metri cominci\u00f2 a inclinarsi e a rompersi. Dopo 18 mesi, dopo aver speso 26.000 sterline, Hardwick si dimise. I lavori continuarono e nel febbraio 1816 furono trasferiti i primi prigionieri, ma l'edificio scricchiol\u00f2 e diverse finestre andarono in frantumi. Furono chiamati Smirke e l'ingegnere John Rennie il Vecchio, i quali consigliarono la demolizione di tre delle torri e il sostegno dell'intero edificio con fondamenta in cemento: il primo uso noto di questo materiale per le fondazioni in Gran Bretagna sin dai tempi dell'Impero romano. Il lavoro cost\u00f2 70.000 sterline, portando il costo totale dell'edificio a 458.000 sterline.\nNel 1825-1827 Smirke ricostru\u00ec il centro della Custom House nella City di Londra, dopo il cedimento delle sue fondamenta. L'edificio era stato eretto dal 1813 su progetto di David Laing. L'edificio \u00e8 lungo 146 metri e i 60 metrii centrali sono opera di Smirke.\nUs\u00f2 grandi travi in ghisa di 12 metri per sostenere i pavimenti delle gallerie superiori del British Museum .\nUn'altra area in cui Smirke fu un innovatore fu l'uso di geometri per razionalizzare i vari sistemi settecenteschi di stima e misurazione delle opere edilizie.\nScritti.\nNel 1806 pubblic\u00f2 il primo e unico volume di una prevista serie di libri \"Specimens of Continental Architecture\". Inizi\u00f2 a scrivere un trattato di architettura intorno al 1815 e sebbene ci avesse lavorato per circa 10 anni non lo port\u00f2 mai a termine. In esso estern\u00f2 la sua ammirazione per l'architettura greca classica. La descrisse come \"la pi\u00f9 nobile\", \"semplice, grandiosa, magnifica\", \"con gli altri suoi meriti ha una sorta di semplicit\u00e0 primordiale\". Ci\u00f2 in contrasto con l'architettura romana che descrisse come \"gusto romano corrotto\", \"un eccesso di ornamento \u00e8 in tutti i casi un sintomo [sic] di un gusto volgare o degenerato\". Dell'architettura gotica disse \"finch\u00e9 i suoi spregevoli resti furono quasi ovunque sostituiti da quel singolare e misterioso composto di stili\".\nAlunni e famiglia.\nI suoi allievi includevano Lewis Vulliamy, William Burn, Charles Robert Cockerell, Henry Jones Underwood, Henry Roberts e suo fratello Sydney, noto per la sala di lettura circolare del British Museum. Un altro fratello, Edward, era un avvocato e un antiquario. La loro sorella Mary era una nota pittrice e traduttrice. \nEdifici londinesi.\nRoyal Mint.\nEx Royal Mint (Zecca reale), Tower Hill (1807\u20131812). L'edificio principale venne progettato dal precedente architetto della Zecca, James Johnson, ma il progetto fu modificato da Smirke, che ne cur\u00f2 l'esecuzione. Ha una lunga facciata in pietra con un piano terra in bugnato scanalato e i due piani superiori con un ampio frontone, contenente lo Stemma Reale, sostenuto da sei colonne doriche romane. Le campate terminali sono scandite da quattro lesene doriche; il fregio greco dorico e le logge sono probabilmente di Smirke. L'edificio conteneva un appartamento per il vice direttore della zecca, il maestro d'analisi e il prevosto dei danari, nonch\u00e9 negozi di lingotti e l'ufficio della zecca.\nTeatro Covent Garden.\nIl secondo lavoro fu il Covent Garden Theatre (ora Royal Opera House), costruito in dieci mesi nel 1808-1809. Aveva una facciata simmetrica con un portico tetrastilo al centro, e fu il primo edificio a Londra ad usare l'ordine greco dorico. Il portico era fiancheggiato da quattro campate, e quelle terminali scandite da lesene con una statua in una nicchia in mezzo. Le tre campate su ciascun lato del portico avevano archi al piano terra e finestre sopra questi e un unico rilievo scolpito sopra disegnato da John Flaxman. L'androne principale, dietro le tre porte del portico, era diviso in tre navate da pilastri dorici quadrati. A sud c'era lo scalone d'onore, che si ergeva tra le mura, la rampa era divisa in due sezioni da un pianerottolo, il piano superiore aveva quattro colonne ioniche, per lato della scala, che sostenevano una volta a botte. L'auditorium a ferro di cavallo era disposto su cinque livelli e ospitava 2.800 persone, escluse quelle dei numerosi palchi privati. L'edificio fu distrutto da un incendio nel 1857.\nLansdowne House.\nGli interni di Lansdowne House, (1816\u20131819), in particolare la galleria delle sculture, la parte centrale della stanza con una volta a botte poco profonda con semplici cassettoni.\nLondon Ophthalmic Hospital.\nIl London Ophthalmic Hospital di Smirke, Moorfields (1821-1822) fu ricostruito nel 1898 in un sito vicino; ora \u00e8 conosciuto come Moorfields Eye Hospital NHS Foundation Trust.\nGeneral Post Office.\nGeneral Post Office a St Martins-le-Grand nella City di Londra (1825\u20131829; demolito nel 1912 circa). Questo fu il primo ufficio postale costruito appositamente in Inghilterra. La sua facciata principale aveva un portico ionico greco esastilo centrale con timpano, e due portici tetrastili, senza frontoni, a ciascuna estremit\u00e0. Lo spazio interno principale era il grande vano portalettere, con un elegante ballatoio in ferro e una scala a chiocciola.\nBritish Museum.\nBlocco principale e la facciata del British Museum, Bloomsbury (1823-1846). Questo \u00e8 l'edificio pi\u00f9 grande conosciuto come opera di Smirke. Nel 1820, nel suo ruolo di architetto presso l'Ufficio dei Lavori, Smirke fu invitato a ridisegnare il museo, anche se il progetto completo risaliva al 1823, e riguardava un edificio che circondava un grande cortile centrale con un grande fronte sud: dati i fondi limitati il lavoro era stato suddiviso in fasi. Era costruito in mattoni con le facciate a vista rivestite in pietra di Portland. La prima parte ad essere costruita fu la \"King's Library\" del 1823-1828, che forma l'ala est. La sezione nord dell'ala ovest, e le \"Gallerie egiziane\" furono realizzate nel 1825-1834. L'ala nord, che ospita la biblioteca e le sale di lettura, fu costruita nel 1833-1838. L'ala ovest e il fronte sud furono costruiti nel 1842-1846.\nLa caratteristica principale del fronte sud \u00e8 il grande colonnato di 44 colonne ioniche. Le colonne sono alte 13,5 metri e hanno un diametro di 1,5 metrii; i capitelli sono vagamente basati su quelli del tempio di Atena Polias a Priene e le basi su quelli del tempio di Dioniso a Teo. Al centro del colonnato c'\u00e8 un portico ottastilo, profondo due colonne; il colonnato prosegue per altre tre colonne prima di abbracciare le due ali laterali. Oltre la facciata, Smirke realizz\u00f2 due ali pi\u00f9 piccole, con lesene doriche, contenenti case, quella occidentale per il Direttore del museo. I maggiori interni superstiti sono l'androne con lo scalone, a forma di scalone imperiale, che sale a ovest, e la \u201cKing's Library\u201d. Questa, costruita per ospitare 65.000 libri, \u00e8 lunga 90 metri, larga 12 metri e alta 9, con la sezione centrale leggermente pi\u00f9 ampia, con quattro grandi colonne corinzie di granito. L'unico interno importante sopravvissuto nell'ala nord \u00e8 la \"Sala ad arco\" all'estremit\u00e0 occidentale. La \"Galleria egiziana\" corrisponde alla \u201cKing's Library\u201d, ma \u00e8 molto pi\u00f9 semplice nella decorazione.\nInner Temple.\nLe opere di Smirke all'Inner Temple furono i suoi unici edifici gotici a Londra. Tra questi la biblioteca (1827-188) e la ristrutturazione della Great Hall nel 1819 (bruciata e ricostruita da Sydney Smirke nel 1868). Quasi tutto il lavoro di Smirke fu distrutto nel corso dei bombardamenti di Londra del 1940-1941 ed \u00e8 stato ricostruito con un design completamente diverso. Gli unici sopravvissuti sono i \"Paper Buildings\" del 1838, in un semplice stile classico.\nEx Royal College of Physicians.\nEdificio del Royal College of Physicians e \"Union Club\" (1824\u20131827) a Trafalgar Square (ora Canada House) L'edificio \u00e8 molto alterato, il fronte nord conserva per\u00f2 il portico ionico esastilo di Smirke, e il fronte est (verso Trafalgar Square) ha ancora il suo portico in antis. L'edificio \u00e8 rivestito in pietra di Bath. Nel corso del XX secolo sono stati effettuati numerosi ampliamenti e ristrutturazioni.\nLancaster House.\nSmirke fu coinvolto per la prima volta nella progettazione della Lancaster House nel 1825, fu licenziato e poi riassunto nel 1832. Aggiunse l'ultimo piano e progett\u00f2 gli interni a parte le sale di rappresentanza. Il suo coinvolgimento cess\u00f2 nel 1840.\nSomerset House.\nAla est della Somerset House e l'adiacente King's (ex Smirke) Building del King's College London, sullo Strand (1829-1831). Il fronte del Tamigi segue il design dell'architetto originale Sir William Chambers essendo un'immagine speculare dell'ala ovest. L'edificio si estende indietro verso lo Strand con 25 campate di due piani e mezzo, le cui cinque campate centrali con gigantesche colonne corinzie attaccate e tre finali, sono di tre piani interi e anche le campate terminali hanno pilastri corinzi, e in generale sono pi\u00f9 semplici delle facciate di Chambers.\nCarlton Club.\nIl Carlton Club (1833-186) fu ricostruito nel 1854-1856 da Sydney Smirke, bombardato nel 1940 e successivamente demolito.\nOxford and Cambridge Club.\nL'Oxford and Cambridge Club edificio in Pall Mall (1835-1838) \u00e8 a sette campate, il piano terra \u00e8 bugnato con finestre a tutto sesto, il primo piano \u00e8 in bugnato a fasce e le finestre sono inquadrate in quadri o semipilastri. L'edificio \u00e8 in laterizio ricoperto di stucco. Le finestre del primo piano sono sovrastate da rilievi scolpiti, il portico d'ingresso \u00e8 ad un solo piano con colonne corinzie. Gli interni sono nel solito stile neo greco sobrio di Smirke.\nNo. 12 Belgrave Square.\nBelgrave Square. Smirke progett\u00f2 la Belgrave Square n. 12, costruita tra il 1830 e il 1833 per John Cust, primo conte Brownlow.\nEdifici pubblici fuori Londra.\nI suoi edifici pubblici fuori Londra comprendono:\nArchitettura domestica.\nIn stile neoclassico:\nSmirke us\u00f2 lo stile elisabettiano a:\nI suoi edifici domestici in stile neogotico comprendono:\nUn uso raro di architettura neoromanica \u00e8:\nArchitettura delle chiese.\nConsigli\u00f2 i Commissari parlamentari sulla costruzione di nuove chiese dal 1818 in poi, contribuendo egli stesso con sette. Sei erano in stile neogreco, con l'eccezione della chiesa di Tyldesley che \u00e8 in stile neogotico:\nSmirke progett\u00f2 anche chiese per clienti diversi dai commissari, tra cui:\nLavori di restauro.\nSmirke venne coinvolto nel restauro di edifici, e diversi incarichi gli giunsero tramite il suo incarico nell'Ufficio dei Lavori:"}
{"id": "9223129", "revid": "2121099", "url": "https://it.wikipedia.org/wiki?curid=9223129", "title": "Thello", "text": ""}
{"id": "9223132", "revid": "484362", "url": "https://it.wikipedia.org/wiki?curid=9223132", "title": "Luigi Spellanzon", "text": "Biografia.\nNacque a Conegliano Veneto, provincia di Treviso, l'11 agosto 1913 figlio di Francesco e Maria Peccolo. Si distinse per la vivace intelligenza fin dai primi anni di studio, conseguendo la licenza di terza media complementare a soli 12 anni. Il 23 settembre 1933 si arruol\u00f2 volontario nel Regio Esercito, con la ferma di due anni, assegnato al battaglione alpini \"Bassano\" del 9\u00ba Reggimento alpini, di stanza a Tolmino. Il 23 febbraio 1934 fu promosso caporale, il 23 giugno 1934 caporal maggiore per conseguire poi la promozione a sergente il 23 settembre dello stesso anno. Come sottufficiale particolarmente preparato alla vita amministrativa ricopr\u00ec per oltre un anno vari incarichi fiduciari presso il proprio battaglione, fino al trasferimento alla 5\u00aa Compagnia dell'11\u00ba Reggimento alpini di nuova costituzione, inquadrato nella Divisione \"Pusteria\".\nCol nuovo reggimento si imbarc\u00f2 a Napoli il 12 gennaio 1936, a guerra d'Etiopia gi\u00e0 iniziata, arrivando a Massaua, in Eritrea, otto giorni pi\u00f9 tardi. Nel corso del conflitto prese parte a diversi combattimenti, partecipando alle battaglie di Adi-Gul Nrgus il 12 febbraio 1936, dell'Amba Aradam tra il 15 e il 16 febbraio, al Passo Mecan (Amba Bohor\u00e0) il 31 marzo ed infine a Saeft\u00ec il 3 aprile 1936. Trasferito al Regio corpo truppe coloniali d'Eritrea dopo la fine della ostilit\u00e0, fu assegnato alla residenza di Bati\u00e8 a partire dall'agosto 1936, partecipando, volontario, alle operazioni di controguerriglia. Ferito da una pallottola di fucile Mauser all'addome durante il combattimento di Augodeg\u00f2 del 31 maggio 1938, decedette due giorni dopo mentre stava venendo evacuato verso un ospedaletto da campo al fine di essere curato. Infatti il comandante della Banda Galla a cui era aggregato, il tenente Aldo Danieli decise di evacuare il ferito verso il 23\u00b0 Cantiere \"Puricelli\" attraverso la mulattiera di Coot. Il gruppo, forte di circa 147 uomini armati e 50 in funzione di portatori, part\u00ec al comando del graduato Ottaviani alle 7:45 del 2 giugno, raggiungendo verso le 12:00 il territorio di Angar in localit\u00e0 Ciakal\u00e0. Nella zona di Cairali Maggheugua (nell'Infranta), contornata da piccole alture dominanti, la colonna fu improvvisamente attaccata da dietro con scariche di fucileria, cosa che rese impossibile ritirarsi, e alle 12:15 circa, quasi contemporaneamente, i ribelli attaccarono anche dai lati mentre altri gruppi di uomini armati impedivano di proseguire la marcia verso la piana del fiume Diarr\u00e9. Mentre il grosso della colonna impegnava combattimenti contro i ribelli, il baluk basc\u00ec Mohamed Nur Hassen tento di proseguire verso il Diarr\u00e9 per cercare di portare in salvo il ferito. Percorso 200 m il gruppo fu circondato ed attaccato dal nemico ed egli, fattosi consegnare la pistola d'ordinanza dal suo attendente, impegn\u00f2 con esso e altri due ascari un furibondo combattimento in cui si difese fino all'ultima cartuccia, venendo poi ucciso da una pallottola in fronte. La salma venne ritrovata, sepolta sotto un tucul, e quindi trasferita e risepolta a Bad\u00f2 Uaha, a circa cinque ore da Mermerefi\u00e0. Per onorarne il coraggio con Regio Decreto del 6 agosto 1940 fu decretata la concessione della medaglia d'oro al valor militare alla memoria. Una via di Conegliano porta il suo nome."}
{"id": "9223133", "revid": "61051", "url": "https://it.wikipedia.org/wiki?curid=9223133", "title": "Jana Fern\u00e1ndez", "text": "Cresciuta calcisticamente nel club catalano, pur non ancora ventenne ha collezionato due titoli di campione di Spagna, tre Coppe della Regina e una UEFA Women's Champions League, inoltre con la maglia della formazione Under-17 ha vinto, entrambi nel 2018, un Europeo e un Mondiale di categoria."}
{"id": "9223143", "revid": "1605525", "url": "https://it.wikipedia.org/wiki?curid=9223143", "title": "Emmanuel Th\u00e9aulon", "text": "Biografia.\nIspettore alle Dogane e in seguito agli ospedali militari, ha composto un'ode sulla nascita del Re di Roma, che \u00e8 stata gratificata. Nel 1814, al ritorno dei Borboni, ha realizzato la \"pi\u00e8ce\" che si \u00e8 rappresentata in loro onore: \"Les Clefs de Paris, ou le Dessert d\u2019Henri IV\". Nel 1815 partecipa alla realizzazione delle celebrazioni in onore di Luigi XVIII.\nCollabora a vari giornali del partito realista: \"Le Nain rose, La Foudre, L'Apollon\".\nHa fatto rappresentare, soprattutto durante la Restaurazione, solo o in collaborazione, un vasto repertorio di lavori teatrali. Si ricordano, tra i numerosi letterati con cui ha collaborato: Armand d'Artois, Achille d'Artois, Charles Dupeuty, \u00c9tienne Jourdan, Gabriel de Lurieu."}
{"id": "9223152", "revid": "1124164", "url": "https://it.wikipedia.org/wiki?curid=9223152", "title": "Madonna con Bambino e santi (Licinio)", "text": "La Madonna con Bambino e santi \u00e8 un dipinto realizzato in olio su tela centinata da Bernardino Licinio e conservato nella cappella dei frati dell'ordine francescano della basilica di Santa Maria Gloriosa dei Frari. Il dipinto \u00e8 considerato il miglior lavoro dell'artista.\nStoria.\nLa tela originariamente era collocata nella seconda cappella a destra del presbiterio e completa di predella per essere poi collocata nella cappella dedicata al santo d'Assisi, essendo stata commissionata proprio dai frati dell'ordine, in particolare da padre Antonietto di Venezia, questo indicano sia Carlo Ridolfi nel 1648 che Marco Boschini nel 1674. Anche per questo lavoro, come per molti del Licinio vi fu la grande confusione con Il Pordenone, e proprio a causa di questo errore la tela non fu considerata della buona qualit\u00e0 come avrebbe avuto diritto, l'assegnazione errata fu quindi per l'opera penalizzante, fu considerato addirittura \"esempio di imitazione pordenonesca\". Il critico Luigi Antonio Lanzi lo consider\u00f2 \u00abdella solita composizione antica, tutta nello stile dell'altro Licinio\u00bb. Il conte Fabio di Maniago contrariamente essendo esperto dell'arte friulana, scrisse: \u00absembra che nel tono delle tinte e nello stile del panneggiamento [\u2026] ritenga il fare del Pordenone unendo modi tizianeschi nel carattere delle figure e nelle regole della composizione\u00bb. I giudizi proseguirono fino a Giulio Lorenzetti che scrisse una giusta critica dando finalmente la giusta attribuzione e il giusto valore al dipinto: \nDescrizione e stile.\nLa tela si presenta nel tradizionale schema compositivo che trovandosi accanto alla grande pala dell'Assunta del Vecellio pare antiquato pur avendo una datazione di ben diciassette anni successivi.\nLa pala presenta vicinanze con i lavori del Giorgione e di Jacopo Palma il Vecchio anche lui, come il Licinio, d'origine bergamasca. L'artista conosceva bene le sue capacit\u00e0 pittoriche e non aveva velleit\u00e0 di superare il pi\u00f9 famoso Tiziano, il lavoro quindi risponde molto bene alle richieste sia di stile che di liturgia richieste dai frati e presenta la modestia dell'artista nel realizzare la pala secondo le sue capacit\u00e0, senza la pretesa di essere migliore d'altri. L'artista ha saputo nell'opera dare a ogni santo raffigurato un'espressione psicologica unica donando cos\u00ec a ognuno una propria personalit\u00e0 ben visibile nell'atteggiamento e nell'espressione del viso portando il lavoro a essere quasi scomposto nella simmetria dando per\u00f2 un segno di vitale umanit\u00e0 facilmente leggibile dall'osservatore. Anche la scelta cromatica \u00e8 ben studiata dall'artista che pose le tinte calde lungo l'asse mediano, come l'oro dei ricami del piviale di san Bonaventura e il rosso rosato della tunica della Madonna, seguono poi i colori freddi nel manto azzurro della Vergine e il verde del velluto, nonch\u00e9 le tuniche biancastre dei due francescani.\nLa presenza in primo piano dei due frati francescani ne conferma la committenza. La Vergine \u00e8 posta sopra un alto stilobate, sulla cui base \u00e8 inserita la sua firma del Licinio, alle sue spalle un postergale verde in broccato, che racchiude un telo rigido dorato ed \u00e8 retto da un ramo d'alloro posto in un cielo azzurro dove vi sono poche nuvole bianche a testimoniare serenit\u00e0 e devozione. La Vergine indossa un abito rosso con lo scollo circolare lavorato a filo dorato ed \u00e8 avvolta in un manto blu, mentre un velo bianco le copra il capo e scende delicatamente sulle spalle. Il capo \u00e8 inclinato a destra nell'atto di voler comunicare con sant'Antonio di Padova con il giglio, mentre il Bambino che tiene poggiato sul grembo, \u00e8 raffigurato a figura intera e si porge verso san Francesco d'Assisi posto sul lato opposto della tela. L'artista raffigura ben nove santi, tutti legati alla citt\u00e0 lagunare e all'ordine francescano, cos\u00ec come da commissione. Quattro sono presenti sul lato sinistro della tela: san Francesco, nell'atto di mostrare con la mano destra la piaga del costato che appare dall'apertura dell'abito, e una croce nell'altra mano, san Marco, san Bonaventura, e santa Chiara che alza lo sguardo vero il Bambino, mentre tra di loro compare il profilo di padre Antonietto di Venezia committente. Adolfo Venturi tanto poco amava le opere del Licini, che di questa immagine ne fece una descrizione infelice: \u201cil profilo di un'ipocrita vecchierella\u201d non riconoscendo il committente. \nSul lato destro vi sono sant'Antonio da Padova san Bonaventura, sant'Andrea con la grande croce, san Lodovico da Tolosa raffigurato con la bianca mitra e il volto infantile e san Giovanni Battista; appare inoltre un volto di donna che sarebbe riconducibile a santa Elisabetta d'Ungheria compatrona dell'ordine francescano.\nParticolare \u00e8 la raffigurazione di un putto a rilievo sulla base dello stilobate dove il Licinio appose anche la propria firma: \u00abBERNARDINI LICINI OPUS MDXXXV\u00bb."}
{"id": "9223153", "revid": "736476", "url": "https://it.wikipedia.org/wiki?curid=9223153", "title": "Magda macht das schon!", "text": "Magda macht das schon! \u00e8 una sit-com tedesca ideata da Sebastian Andrae e prodotta dal 2016 da Polyphon Film- und Fernsehgesellschaft per RTL Television. Protagonista della serie, nel ruolo di Magda Wozniak, \u00e8 l'attrice Verena Altenberger; altri interpreti principali sono Hedi Kriegeskotte, Brigitte Zeh, Matthias Komm, Charlotte Krause e Luis Kahn.\nLa serie si compone di 4 stagioni, per un totale di 46 episodi, della durata di 25 minuti ciascuno. Il primo episodio, intitolato \"Blitzstart\", venne trasmesso in prima visione il 5 gennaio 2017. \nTrama.\nProtagonista della serie \u00e8 Marta Wozniak, una ragazza polacca che si occupa di assistere gli anziani: un giorno, ottiene un nuovo lavoro presso la litigiosa famiglia Holtkamp, dove deve occuparsi di una donna malata, Cornelia Holtkamp."}
{"id": "9223169", "revid": "466539", "url": "https://it.wikipedia.org/wiki?curid=9223169", "title": "Antonio Corona", "text": "Biografia.\nFiglio unico, non conobbe mai il padre, morto prima della sua nascita. Nacque a Foggia ma si trasfer\u00ec in tenera et\u00e0 in Sicilia per poi spostarsi a Latina per lavoro. Si iscrisse alla Democrazia Cristiana ispirandosi alla corrente interna di Iniziativa democratica guidata da Amintore Fanfani. Giunse alla guida della sua citt\u00e0 di adozione che guid\u00f2 nel decennio degli anni settanta, venendo rieletto nel 1983.\nCoinvolto nelle inchieste di mani pulite agli inizi degli anni novanta, fu arrestato nel 1992 per finanziamento illecito ai partiti. Rilasciato il giorno successivo, trascorse quindici giorni agli arresti domiciliari. Ammalatosi di tumore mor\u00ec due anni dopo.\nVita privata.\nSposato ebbe quattro figli."}
{"id": "9223170", "revid": "400694", "url": "https://it.wikipedia.org/wiki?curid=9223170", "title": "East is East - Una famiglia ideale", "text": ""}
{"id": "9223185", "revid": "768068", "url": "https://it.wikipedia.org/wiki?curid=9223185", "title": "Morgen kommt der Weihnachtsmann", "text": "Morgen kommt der Weihnachtsmann \u00e8 un tradizionale canto natalizio tedesco, il cui testo \u00e8 stato scritto nel 1835 da August Heinrich Hoffmann von Fallersleben (l'autore del testo dell'inno tedesco) ed \u00e8 stato pubblicato per la prima volta nel 1837. Il brano \u00e8 solitamente accompagnato dalla melodia della canzone popolare francese del XVIII secolo \"Ah! vous dirai-je, maman\".\nStoria.\nIl testo del brano apparve per la prima volta nel 1837 nell'almanacco curato da Adelbert von Chamisso \"Musenalmanach f\u00fcr das Jahr 1837\". \nSempre nello stesso anno, Hoffmann incaric\u00f2 il suo collaboratore, il musicista Ernst Heinrich Leopold Richter di comporre una melodia che si addattasse al brano. La melodia composta da Richter, uscita nella raccolta \"Unterrichtlich geordnete Sammlung von ein-, zwei-, drei- und vierstimmigen S\u00e4tzen, Liedern, Canons und Chor\u00e4len\", pubblicata a Breslavia, non riusc\u00ec per\u00f2 ad attecchire presso il grande pubblico e venne cos\u00ec ben presto sostituita da quella di \"Ah! vous dirai-je, maman\" (utilizzata anche da Wolfgang Amadeus Mozart).\nIl brano rimase popolare fino agli inizi del Novecento, quando apparve, tra l'altro, in alcuni libri scolastici, tra cui \"Lieder f\u00fcr Kinder, 1.-3. Schuljahr\", pubblicato nel 1912. In seguito, la sua popolarit\u00e0 and\u00f2 scemando, probabilmenti per i riferimenti nel testo alla terminologia militare.\nSotto il Terzo Reich, il brano apparve nel 1937 nella raccolta \"Liederbuch f\u00fcr die NS-Frauenschaften\". Nel 1943, il brano venne pubblicato nella raccolta \"F\u00fcnfzig Kinderliedern\" con la melodia di Richter.\nIl brano torn\u00f2 a riacquisire poplarit\u00e0 al termine della seconda guerra mondiale, in particolare dopo l'uscita di una versione del testo ampliata e rimaneggiata da Hilger Schallehn, che \"spogli\u00f2\" il testo della terminologia militare. Il testo di Schallehn divenne quindi quello usato comunemente.\nTesto.\nLa versione originale del brano si compone di tre strofe. \nIl testo parla dei desideri di un bambino, che si immagina i doni che gli porter\u00e0 Babbo Natale. \nDi seguito, viene data la versione originale di Hermann, in cui, tra i desideri del bambino, compaiono vari oggetti che fanno riferimento al campo militare.\n&lt;poem&gt;\n\"Morgen kommt der Weihnachtsmann,\"\n\"Kommt mit seinen Gaben.\"\n\"Trommel, Pfeife und Gewehr,\"\n\"Fahn und S\u00e4bel und noch mehr,\"\n\"Ja ein ganzes Kriegesheer,\"\n\"M\u00f6cht' ich gerne haben.\"\n\"Bring' uns, lieber Weihnachtsmann,\"\n\"Bring' auch morgen, bringe\"\n\"Musketier und Grenadier,\"\n\"Zottelb\u00e4r und Panthertier,\"\n\"Ro\u00df und Esel, Schaf und Stier,\"\n\"Lauter sch\u00f6ne Dinge.\"\n\"Doch du wei\u00dft ja unsern Wunsch,\"\n\"Kennst ja unsre Herzen.\"\n\"Kinder, Vater und Mama,\"\n\"Auch sogar der Gro\u00dfpapa,\"\n\"Alle, alle sind wir da,\"\n\"Warten dein mit Schmerzen.\"\n&lt;/poem&gt;\nVersioni (lista parziale).\nTra gli artisti che hanno inciso il brano Morgen kommt der Weihnachtsmann, figurano (in ordine alfabetico):"}
{"id": "9223199", "revid": "76963", "url": "https://it.wikipedia.org/wiki?curid=9223199", "title": "St\u00e8ve Passeur", "text": "Biografia.\nPasseur \u00e8 considerato dai critici teatrali uno dei pi\u00f9 significativi autori per il teatro nel periodo tra le due guerre.\nPrendendo come esempio le opere di August Strindberg, rendendole gradevoli ad un pubblico del boulevard, le sue opere si caratterizzarono per i conflitti di coppia, nei quali l'amore e l'odio convivono nella vita quotidiana del rapporto, sulla sfondo di un pessimismo onnipresente e talvolta cinico.\nTra le sue commedie pi\u00f9 significative si possono menzionare: \"La maison ouverte\" (1923); \"Un bout de fil coup\u00e9 en deux\" (1925); \"\u00c0 quoi penses-tu?\" (1928); \"Suzanne\" (1928); \"L'acheteuse\" (1930); \"Je vivrai un grand amour\" (1935).\nNel corso della sua carriera svolse anche l'attivit\u00e0 di critico cinematografico oltre a sceneggiare un buon numero di pellicole, soprattutto assieme ad Abel Gance."}
{"id": "9223234", "revid": "466539", "url": "https://it.wikipedia.org/wiki?curid=9223234", "title": "Josh Taylor (pugile)", "text": "Biografia.\nTaylor nasce nella piccola cittadina scozzese di Prestonpans il 2 gennaio 1991, figlio di Jamie e Diane Taylor. Da bambino si appassiona al mondo del motociclismo idolatrando piloti quali Valentino Rossi e Steve Hislop. \nAnnoverato tra i migliori pugili della propria generazione, \u00e8 campione indiscusso dei pesi superleggeri, essendo detentore dei titoli mondiali WBA (Super), IBF e The Ring dal 2019, nonch\u00e9 delle corone WBC e WBO dal 2021. A livello regionale \u00e8 stato campione di categoria del Commonwealth dal 2016 al 2017, mentre come dilettante ha vinto la medaglia d'argento nei pesi leggeri ai Giochi del Commonwealth di Delhi 2010 e quella d'oro nei superleggeri ai Giochi del Commonwealth di Glasgow 2014.\nCon il successo su Jos\u00e9 Ram\u00edrez nel 2021 \u00e8 divenuto il secondo scozzese dopo Ken Buchanan a diventare campione indiscusso e il primo britannico a riuscirci nell'era moderna dei quattro titoli (WBA-WBC-WBO-IBF), nonch\u00e9 il sesto pugile nella storia a unificare quattro cinture mondiali. \u00c8 soprannominato \"The Tartan Tornado\" (\"Il tornado di tartan\") per lo stile di combattimento aggressivo."}
{"id": "9223236", "revid": "1529788", "url": "https://it.wikipedia.org/wiki?curid=9223236", "title": "Josh Taylor", "text": ""}
{"id": "9223238", "revid": "1924342", "url": "https://it.wikipedia.org/wiki?curid=9223238", "title": "Keys (Alicia Keys)", "text": "Keys (reso graficamente come KEYS) \u00e8 l'ottavo album in studio della cantautrice statunitense Alicia Keys, pubblicato il 10 dicembre 2021 dalla RCA Records.\nDescrizione.\nL'ottavo progetto discografico della cantante si compone di due parti: la prima denominata \"Originals,\" \u00e8 descritta come \u00abil lato classico e di ritorno alle origini\u00bb dell'anima della cantante, mentre il secondo, \"Unlocked\", \u00abun'esperienza sonora completamente diversa\u00bb. L'album vede la cantante nelle vesti di produttrice e autrice di tutti e ventisei i brani, con la partecipazione di numerosi autori e produttori, tra cui Mike Will Made It, Kanye West, Sia, Raphael Saadiq, Sade Adu, Natalie Hemby, e la collaborazione vocale di Khalid, Lil Wayne, Pusha T, Swae Lee e Brandi Carlile.\nAlicia Keys, intervistata da \"Entertainment Weekly\", ha raccontato:\u00abCon la pandemia di COVID-19 non mi sentivo affatto creativa. Avevo perso il mio centro e non sapevo davvero come trovare la pace. Cos\u00ec mi sono rimessa in gioco, [...] quando ho iniziato a crearlo, mi sono reso conto che era un ritorno a casa; \u00c8 cos\u00ec radicato nella composizione e scrittura, un'espressione grezza. Non mi sono preoccupato della produzione. [...] Io e il mio tecnico Ann Mincieli abbiamo iniziato a parlare di questo concetto di questi due mondi, mi ha suggerito di mettermi in contatto con il produttore Mike Will. E quando sono entrato in contatto con Mike Will, le vibrazioni sono state immediate. [...] Ogni canzone ha la sua controparte, il suo universo alternativo, e mi piace il fatto che puoi esplorare quale lato ti piace di pi\u00f9\u00bb.\nPromozione.\nIl primo singolo estratto dall'album \u00e8 stato \"Lala (Unlocked)\", che vede la collaborazione di Swae Lee, pubblicato il 9 settembre 2021. Il brano \u00e8 stato presentato per la prima volta agli MTV Video Music Awards del 2021, in cui la cantante si \u00e8 esibita con altri successi precedenti. Il 28 ottobre 2021 viene pubblicato il secondo singolo \"Best of me\" sia nella versione \"Originals\" che \"Unlocked.\"\nIl 10 dicembre 2021, in concomitanza alla pubblicazione dell'album, la cantante si \u00e8 esibita all'Expo 2020 a Dubai presentando sia brani tratti da \"Keys\" che alcuni dei suoi singoli pi\u00f9 famosi."}
{"id": "9223241", "revid": "91792", "url": "https://it.wikipedia.org/wiki?curid=9223241", "title": "Chiesa di San Martino Vescovo (Tromello)", "text": "La chiesa di San Martino Vescovo \u00e8 la parrocchiale di Tromello, in provincia di Pavia e diocesi di Vigevano; fa parte del vicariato di Garlasco.\nStoria.\nLa primitiva pieve di Tromello, anch'essa dedicata a San Martino di Tours, esisteva forse gi\u00e0 verso l'anno mille; essa \u00e8 comunque attestata con certezza nel 1259.\nDa un atto del 1361 si apprende che l'edificio era dotato di una cappella dedicata a San Michele Arcangelo, costruita da Goffredo Panizzari; nel 1460 la chiesa, composta da una sola navata, risultava stretta e buia.\nNel 1622 iniziarono i lavori di rifacimento della parrocchiale, poi ultimati nel 1666; tra il 1829 e il 1835 la chiesa fu ingrandita mediante la costruzione delle navate laterali.\nNel 2004, in ossequio alle norme postconciliari, nel presbiterio fu collocato il nuovo altare rivolto verso l'assemblea.\nDescrizione.\nEsterno.\nLa facciata a salienti della chiesa, suddivisa da una cornice marcapiano in due registri, entrambi scanditi da paraste tuscaniche, presenta in quello inferiore i tre portali d'ingresso, due finestre a lunetta e un grande dipinto con soggetto \"San Martino e il povero\", mentre quello superiore \u00e8 caratterizzato da due finestrelle semicircolare e coronato dal timpano, in cui si legge la scritta \"DOM / S. MARTINO EPISCOPO / PATRONO\".\nAnnesso alla parrocchiale \u00e8 il campanile a base quadrata, spartito in pi\u00f9 ordini da cornici; la cella presenta su ogni lato una monofora ed \u00e8 coronata dalla cupoletta poggiante sul tamburo.\nInterno.\nL'interno dell'edificio \u00e8 suddiviso da pilastri, sorreggenti archi a tutto sesto sopra cui corre la trabeazione sulla quale si imposta la volta, in tre navate, sulle quali si affacciano le cappelle laterali; al termine dell'aula si sviluppa il presbiterio, a sua volta chiuso dall'abside semicircolare.\nQui sono conservate diverse opere di pregio, tra le quali la pala con soggetto la \"Madonna del Rosario\", eseguita da Guglielmo Caccia, le due tele raffiguranti la \"Madonna dei Santi\" e la \"Deposizione del Cristo\", realizzate da Giovanni Battista Crespi, e i dipinti realizzati da Pietro Ramella e da Paolo Maggi."}
{"id": "9223250", "revid": "62748", "url": "https://it.wikipedia.org/wiki?curid=9223250", "title": "Belgrave Square", "text": "Belgrave Square \u00e8 una grande piazza giardino del XIX secolo a Londra. \u00c8 il fulcro di Belgravia e la sua architettura ricorda lo schema originale dell'appaltatore immobiliare Thomas Cubitt che ingaggi\u00f2 George Basevi per tutte le case a schiera commissionate da Robert Grosvenor, I marchese di Westminster negli anni 1820. La maggior parte delle case erano occupate nel 1840. La piazza prende il nome da uno dei titoli sussidiari del Duca di Westminster, Visconte Belgrave. Il villaggio e l'ex casa padronale di Belgrave, Cheshire, erano tra le propriet\u00e0 terriere rurali associate alla casa principale e ai giardini del ramo anziano della famiglia, Eaton Hall. Oggi molte ambasciate occupano edifici su tutti e quattro i lati della piazza.\nStoria.\nLa piazza \u00e8 perfettamente quadrata con lati di 200 metri, comprensivi di piccoli aggetti porticati. Si tratta essenzialmente di quattro file di case a schiera, ognuna con undici grandi case stuccate di bianco, tranne le case d'angolo sporgenti color crema, a parte il lato sud-est, diviso in dodici; le ville unifamiliari sono in tre angoli e al centro c'\u00e8 un giardino privato.\nLa numerazione \u00e8 in senso antiorario da nord: lato nord-ovest, da \u2116 1 a 11 con il palazzo dell'angolo ovest, \u2116 12. Lato sud-ovest, da \u2116s 13 a 23 con il palazzo nell'angolo sud, \u2116 24. Lato sud-est da 25 a 36 con il palazzo nell'angolo est, \u2116 37. Lato nord-est da 38 a 48. Un po' dopo la villa nell'angolo nord \u2116 49 fu disegnata da Cubitt (da non confondere con suo figlio George, un altro architetto, nobilitato come Lord Ashcombe) per Sidney Herbert, I barone di Lea nel 1851.\nLa pi\u00f9 grande villa d'angolo, \u2116 37 (Seaford House), venne progettata da Philip Hardwick. Il \u2116 12 \u00e8 stato progettato da Robert Smirke. La piazza ospita le statue di Cristoforo Colombo, Sim\u00f3n Bol\u00edvar, Jos\u00e9 de San Mart\u00edn, del principe Enrico il Navigatore e del I marchese di Westminster, un busto di George Basevi e una scultura intitolata \"Omaggio a Leonardo\" dello scultore italiano Enzo Plazzotta.\nDalla sua costruzione fino alla seconda guerra mondiale, la piazza \u00e8 stata abitata dalle alte sfere dei capitalisti in cerca di ulteriore influenza, status o socializzazione nella capitale. Tale successo \u00e8 stato immediato. Ci\u00f2 \u00e8 stato determinato dalla decisione di un altro dei principali proprietari e pianificatori immobiliari di Londra, il Duca di Bedford, di scegliere il \u2116 6 come alloggio a Londra piuttosto che qualsiasi casa nella sua Bloomsbury, che aveva perso il suo prestigio aristocratico.\nLa piazza ha ospitato ambasciate fin dai primi tempi, che sono poi aumentate di numero, con l'ambasciata tedesca, che occupa tre case sul lato ovest. Durante la seconda guerra mondiale la piazza fu utilizzata come parcheggio di carri armati; in seguito la maggior parte delle case fu trasformata in uffici e sedi di aziende. Il XXI secolo ha visto pi\u00f9 locazioni domestiche, come tre dalla Grosvenor Estate nel 2004. L'attuale duca di Westminster co-amministra e gode di una partecipazione in trust familiari da miliardi di sterline. La propriet\u00e0 di famiglia, che \u00e8 in gran parte intatta, si estende dal Tamigi a Marble Arch e al resto di Oxford Street ma omette Victoria Station, St. James's e Buckingham Palace.\nIl giardino privato condominiale \u00e8 di 2 ettari e contiene platani, castagni e tigli oltre a divrsi arbusti. I suoi sentieri in ghiaia furono posati nel 1854, con siepi di ligustro piantate attorno al suo perimetro. All'interno sorgono pergolati e pensiline in legno e dispone di un campo da tennis. Il giardino \u00e8 classificato Grade II nel Registro dei parchi e giardini storici.\nLe sculture nei giardini includono la statua di Cristoforo Colombo, del principe Enrico il Navigatore, di Sim\u00f3n Bol\u00edvar, di Jos\u00e9 de San Mart\u00edn, un \"omaggio a Leonardo\" e un busto di George Basevi.\nInquilini del XXI secolo.\nLa Piazza \u00e8 principalmente un centro per ambasciate e istituzioni."}
{"id": "9223258", "revid": "62748", "url": "https://it.wikipedia.org/wiki?curid=9223258", "title": "Suite 1922", "text": "La Suite 1922 \u00e8 una composizione per pianoforte di Paul Hindemith scritta nel 1922.\nStoria della composizione.\nGli studiosi dell\u2019opera di Paul Hindemith hanno posto in evidenza il dualismo, a prima vista contrastante, tra l\u2019amore per Bach ed il recupero di una concezione artigianale della musica di un tempo che fu, da una parte, e la sua capacit\u00e0 di mostrarsi perfettamente allineato ai tempi dall'altra. E tuttavia, si pu\u00f2 ragionevolmente affermare come anche in queste adesioni ai gusti e alle tendenze del momento, il fondo segreto e nativo del compositore sia rimasto intatto, mentre si manifestavano sempre pi\u00f9 chiaramente le sue innate capacit\u00e0 costruttive accanto al magistero nel campo della musica strumentale e da camera, a man a mano che Hindemith si avvicinava alla maturit\u00e0.. \nNel periodo compreso tra il 1919 e il 1921, l\u2019autonomia spirituale e creativa del compositore tedesco ha avuto modo di manifestarsi in diverse composizioni, tra cui M\u00f6rder, Hoffnung der Frauen (Assassino, speranza delle donne), opera in un atto su testo di Oskar Kokoschka il cui linguaggio oscuro e irrazionale viene musicato secondo modi stilistici ancora influenzati da Richard Wagner, giacch\u00e9 alla tensione drammatica sulla scena corrisponde la tensione dinamica nel complesso strumentale, mentre l\u2019armonia \u00e8 agitata da cromatismi e passaggi esatonali. Nella produzione cameristica di quel periodo, i riverberi dell\u2019avanguardia musicale europea hanno avuto un\u2019immediata traduzione in termini sonori manifestamente tedeschi che spesso hanno trovato corrispondenza con i tratti del disegno deformante di George Grosz, del collage dadaista, nonch\u00e9 di una sorta di realismo espressionista ispirato a temi sociali e di costume .\nTra i lavori dei primi anni venti nei quali Hindemith manifesta in modo esemplare le proprie tesi e le sue convinzioni figurano la Kammermusik n. 1 per dodici strumenti (1921) e la \"Suite 1922\" per pianoforte, composizione in cui si ravvisa l\u2019atmosfera \"romanticamente convulsa\" de La sagra della primavera e la \"pregnante sensualit\u00e0 timbrica\" di Le chant du rossignol di Igor Stravinskij.\nStruttura della composizione.\nBench\u00e9 contemporanea di alcuni lavori di Stravinskij, e segnatamente del Ragtime per 11 strumenti (1918), la Suite 1922, osserva Giovanni Attilio Baldi, si caratterizza sia per il fatto di presentarsi come una composizione atonale, vale a dire svincolata dalle regole della tonalit\u00e0, sia per il suo espressionismo inteso non nella sua iniziale, immediata definizione teorica ed applicazione pratica nel campo della pittura prima, del teatro drammatico (a livello sia contenutistico che visivo e gestuale) e, successivamente, in musica (opere teatrali e balletti), quanto invece come una sorta di verismo portato alle estreme conseguenze, una messa a nudo della coscienza e della subcoscienza umana. \nLa Suite 1922 presenta una suddivisione in cinque movimenti.\nIl primo movimento, indicato \"Marsch\", ha l'andamento di una marcetta a un tempo capricciosa e ridicola, richiamante in qualche modo la figura di un clown da circo equestre. L\u2019inizio ricorda uno squillo militaresco di tromba, seguito dal ritmo di un tamburo riprodotto pianisticamente, forse un voluto sberleffo al militarismo prussiano che aveva portato la Germania alla guerra e alla sconfitta nel 1918. \u00c8 da dire che in questa composizione, Hindemith consigliava all\u2019esecutore di mettere da parte ogni conoscenza tecnica tradizionale e di trattare il pianoforte non come uno strumento a corde ma quale strumento a percussione vero e proprio. \nIl secondo movimento reca in partitura l\u2019indicazione \"Shimmy\", espressione costituente una corruzione del termine francese \u201cchemise\u201d (camicia), che in tal caso designa un tipo di danza caratterizzata da movimenti delle spalle e del busto dei danzatori, richiamante il periodo delle vedettes del variet\u00e0 negli anni venti. Va tuttavia precisato che in questo secondo movimento si rivengono ben pochi elementi ritmici che ricordino quel particolare ritmo di ballo, in quel tempo strimpellato (pi\u00f9 che suonato) a mo\u2019 di accompagnamento delle comiche di Max Linder durante il periodo del cinema muto.\nPer il terzo movimento Hindemith fa ricorso al termine \"Nachtst\u00fcck\" (brano notturno), adottato da Robert Schumann per alcune sue composizioni. Qui per \"notturno\" non si intende una composizione strumentale destinata ad essere eseguita all\u2019aperto durante le ore notturne, come nel caso della celeberrima Eine kleine Nachtmusik K. 525 di Wolfgang Amadeus Mozart, bens\u00ec una pagina musicale ispirata alla notte o agli affetti della notte stessa. Tra i massimi compositori di notturni intesi in questa seconda accezione, va ricordato Fryderyk Chopin, il cui stile si differenzia da quello di Schumann per il particolare e costante impiego dell\u2019arpeggio, mentre il compositore tedesco predilige distendere la musica in placidi accordi ai quali fa eco una serena melodia. Hindemith si richiama al notturno schumanniano e dopo un\u2019introduzione a mo\u2019 di premessa, prosegue con un intreccio sonoro richiamante le invenzioni a due voci di Bach: un movimento soprano melodico al quale si contrappone un pedale continuo nel registro medio della tastiera del pianoforte. Un ritenuto, ossia un\u2019immediata riduzione (e non lenta, come nel rallentando) della velocit\u00e0 di colore cromatico su tre note, ripresenta il tema iniziale, che si conclude con una cadenza nel registro acuto.\nIl quarto movimento \u00e8 contrassegnato come \"Boston\", termine con il quale si intende un valzer lento in movimento rubato, ovvero con una certa elasticit\u00e0 di tempo al fine di ottenere un\u2019espressione pi\u00f9 profonda e appassionata, dove la melodia passa tanto nella mano destra come in quella sinistra, alternandosi anche nell\u2019accompagnamento. Peraltro, Hindemith qui non si attiene strettamente alla forma vera e propria del Boston. Il compositore tedesco mira a trarre suoni dallo strumento con assoluta libert\u00e0 di linguaggio, senza attenersi agli schemi tipici di quegli anni. Non a caso, a met\u00e0 del movimento fa la sua apparizione un \u201cvalzer hesitation\u201d, al quale seguono alcune battute nel ritmo dei valzer di \u00c9mile Waldteufel.\nIl quinto e ultimo movimento porta il titolo di Ragtime, una forma di danza tipicamente originaria degli USA, di moda tra la fine del XIX secolo e gli inizi del XX secolo, successivamente introdotta nella musica colta da compositori come Igor Stravinskij, Darius Milhaud e Alfredo Casella . Hindemith in questo movimento conclusivo si \u00e8 preso il gusto di fare garbatamente il verso ad alcuni dei maggiori compositori di ragtime del tempo, tra cui Louis Armstrong, Sidney Bechet, Duke Ellington, George Gershwin e Jelly Roll Morton, oltre ad arrangiatori quali Morton Gould e Paul Whiteman. Effettivamente, nella didascalia anteposta a Ragtime, Hindemith con sottile arguzia ha indicato espressamente all\u2019esecutore di non tenere in alcun conto le lezioni apprese di tecnica pianistica e di eseguire il brano con trascinante slancio e costante rigorosit\u00e0 ritmica, quasi alla maniera di una macchina "}
{"id": "9223262", "revid": "2121138", "url": "https://it.wikipedia.org/wiki?curid=9223262", "title": "Lago di \u0132ssel", "text": ""}
{"id": "9223265", "revid": "6923", "url": "https://it.wikipedia.org/wiki?curid=9223265", "title": "Tara Duncan", "text": "Tara Duncan \u00e8 una serie di romanzi fantasy creati dall'autrice francese Sophie Audouin-Mamikonian. Presenta le avventure dell'eroina, Tara Duncan, un'adolescente con dei doni. Avventure che si svolgono sia sulla Terra che su Altromondo, il pianeta magico.\nContesto.\nLa serie ha avuto un grande successo commerciale, raggiungendo le 100.000 copie per volume e raggiungendo regolarmente le classifiche di vendita della letteratura per ragazzi in Francia. \u00c8 stato tradotto in diciannove lingue e distribuito in ventisette paesi.\nTara Duncan \u00e8 stata adattata in una serie animata nel 2010 e in un videogioco online nel 2011. La saga sar\u00e0 adattata in una nuova serie animata, prevista per la fine dell'anno 202. Questo nuovo adattamento \u00e8 supervisionato dall'autore.\nLa serie si colloca tra le serie fantasy giovanili mescolando i codici del fantasy eroico attraverso le missioni di Tara e dei suoi amici in un ambiente ispirato a numerosi miti e leggende (come La Bella e la Bestia, draghi, elfi, ecc.), con quelli del fantasy spaziale, che confronta gli elementi di un universo meraviglioso (magia, creature fantastiche) con quelli della fantascienza (pianeti, astronavi, ecc.).\nRiassunto.\nCresciuta da sua nonna nel sud della Francia, Tara condivide un grande segreto con le sue due migliori amiche: ha strani poteri che la infastidiscono pi\u00f9 di ogni altra cosa e sui quali non ha assolutamente alcun controllo. La sua vita viene sconvolta quando scopre che sua madre, che credeva morta, \u00e8 tenuta prigioniera su un pianeta magico chiamato Altromondo, e quando il carceriere di sua madre - Magister - cerca di rapirla. Per garantire la sua sicurezza viene mandata in Altromondo dove scopre le origini della sua famiglia e dei suoi poteri, e incontra amici che le saranno preziosi nella sua lotta contro Magister e gli altri nemici che la ostacolano.\nUniverso della saga.\nAltromondo \u00e8 un pianeta magico inventato da Sophie Audouin-Mamikonian e sul quale si svolgono la maggior parte delle avventure della serie Tara Duncan.\n\u00c8 un mondo pericoloso, popolato da varie razze intelligenti e da una moltitudine di animali e piante, tutti influenzati dalla magia .\nNella saga, si specifica che Altromondo \u00e8 scandito da sette stagioni. Un anno \u00e8 diviso in quattordici mesi. La maggior parte dei nomi di luoghi, piante e animali sono giochi di parole . I libri sottolineano le dinamiche geopolitiche questo pianeta.\nAltromondo e la Terra sono collegati da porte di trasferimento. Questi ultimi usano un metodo di teletrasporto come spesso accade negli universi di fantascienza.\nAltromondo \u00e8 stata la prima pietra della saga, immaginata prima dei personaggi e delle trame che punteggiano la seri di libri , , . Questo approccio alla creazione di un mondo immaginario (wolrdbuilding) \u00e8 simile a quello di JRR Tolkien e alla precedenza dell'universo della Terra di Mezzo sulle trame che vi si svolgono, o a quello di HP Lovecraft . Questo costruzione del mondo permette alla saga e ai suoi adattamenti di offrire un universo transmediale, dove ogni mezzo offre un punto d'ingresso diverso e singolare nell'universo .\nLa Magia.\nI Sortileganti.\n\u00c8 cos\u00ec che vengono designati gli individui capaci di praticare la magia. Ci sono diversi gradi di Sortileganti come i Maghi, gli Alti Maghi e Primi Incantatori , che sono gli studenti sotto la supervisione degli Alti Maghi . I magi si specializzano in base alle loro competenze e alle esigenze dei loro capacit\u00e0 e alle esigenze dei loro datori di lavoro . Tutti gli Sortileganti e gli Alti Maghi sono soggetti all'autorit\u00e0 del Gran Consiglio, le cui decisioni hanno la precedenza sulle leggi delle nazioni e dei regni .\nColoro che riffutano l'autorit\u00e0 di questo consiglio sono chiamati i semchanach. Se causano danni agli abitanti della Terra o di OtherWorld, i cacciatori-elfi hanno il compito di richimarli . I semchanach sono i nemici che Tara, Sparrow e Cal devono combattere nella serie animata uscita nel 2010 .\nI familiari.\nGli animali domestici sono animali che formano un legame speciale con il Sortileganti di loro scelta. Questo legame permette all'incantatore di comunicare facilmente con il suo animale, che diventa il suo compagno quotidiano e un membro della sua famiglia . I legami sono di solito cos\u00ec forti che se uno muore, l'altro non sopravvive.\nSaga letteraria.\nPrimo ciclo: \"Tara Duncan\".\nIl primo ciclo della saga comprende dodici volumi. Il lettore accompagna Tara nelle sue avventure dai dodici ai vent'anni.\nIl primo volume \u00e8 stato pubblicato da Salani nel 2005\nVolume 1: \"Tara Duncan,\" E i Sortileganti (2005).\nLa trama del primo romanzo introduce Tara, che conduce una vita pacifica e ordinaria sulla Terra. Questa vita tranquilla cambia bruscamente quando Magister cerca di rapire Tara Duncan. Viene spinta nel magico Altromondo, il pianeta da cui proviene ma di cui non sa nulla, mentre i suoi poteri si rifiutano di obbedirle. Alla ricerca di sua madre, un Magister prigioniero da dieci anni, si fa molti amici che l'aiuteranno nella sua ricerca. Dal Limbo a Omois, passando per la Fortezza Grigia, covo di Magister, dovranno affrontare insieme le trame del Maestro dei Sangravi.\nPersonaggi.\nPersonaggi principali.\nL'eroina della serie, ha dodici anni all'inizio delle sue avventure. \u00c8 caratterizzata da un carattere testardo e coraggioso. Cresciuta da una nonna lontana e molto impegnata, \u00e8 molto indipendente. Nonostante l'assenza dei suoi genitori, che sono morti, trascorre un'infanzia tranquilla a Tagon, un piccolo villaggio immaginario nel sud-ovest della Francia. Su Altromondo, si distingue per poteri particolarmente impressionanti, che riesce a controllare solo con grande difficolt\u00e0. Il lettore la accompagna nella sua graduale scoperta del mondo magico e dei suoi codici, che impara a decifrare nel corso del libro. \u00c8 coraggiosa, intraprendente, leale e ha difficolt\u00e0 a prendere ordini.\nSi distingue fisicamente per i suoi capelli biondi con una striscia bianca sopra la fronte, i suoi occhi blu navy e il suo mento forte. Il suo Familiare \u00e8 un pegaso chiamato Galant . Alla fine del volume 2, il lettore apprende che \u00e8 l'ereditiera dell'Impero di Omois, figlia del precedente imperatore, Danviou T'al Barmi Ab Santa Ab Maru, che \u00e8 fuggito dalle sue responsabilit\u00e0 .\nCal \u00e8 il primo Sortileganti del Castello Vivente, il palazzo reale del regno di Lancovit, e un apprendista ladro all'Accademia dei ladri Brevettati di Lancovit. \u00c8 il pi\u00f9 giovane di una famiglia di cinque figli . \u00c8 un fan dei film della Terra, specialmente di James Bond e Shakira . Ama scherzare ed \u00e8 accompagnato dal suo familiare, Blondin una volpe rossa. Sotto il suo aspetto pigro e avido, \u00e8 estremamente competente. \u00c8 il primo amico che Tara incontra su Altromondo e uno dei suoi pi\u00f9 fedeli alleati.\nLa migliore amica di Tara, Sparrow \u00e8 una ragazza molto dolce e balbuziente. \u00c8 anche la discendente della Bestia, dalla leggenda della Bella e la Bestia, che le permette di trasformarsi in una bestia impressionante a volont\u00e0, ed \u00e8 una delle principesse di Lancovit, nipote della coppia reale. Influenzata dai suoi genitori, che sono studiosi, \u00e8 una vera e propria enciclopedia di storia, costumi e lingue ultraterrene. \u00c8 accompagnata dal suo familiare Sheeba, una pantera argentata.\nPrimo Sortileganti del regno di Lancovit, \u00e8 soprattutto un mezzo elfo. \u00c8 figlio di T'andilus M'angil, elfo e capo delle armate di Lancovit, e di Mevora, umana e ricercatrice. \u00c8 un arciere di talento e un combattente eccezionale, che trae i riflessi sovrumani dalla sua eredit\u00e0 elfica. \u00c8 anche molto romantico e un po' maldestro. Soffre di bullismo in un ambiente razzista e non \u00e8 molto a suo agio con il suo status di razza mista, poich\u00e9 non \u00e8 accettato n\u00e9 come elfo n\u00e9 come umano completo. Cal ama prenderlo in giro, approfittando del fatto che ha difficolt\u00e0 a nascondere le sue emozioni.\nAmico d'infanzia di Tara, \u00e8 il figlio del guardiano della porta di trasferimento del villaggio di Tagon. Avendo subito le emanazioni di quest'ultimo, ha sviluppato poteri magici nonostante discenda da una famiglia di nonsos. \u00c8 il primo Besois-Giron a diventare un Sortileganti, ma i suoi poteri rimangono molto limitati. Ama giocare a sciarada ed \u00e8 un ragazzo sensibile.\nNana dai capelli rossi, \u00e8 la figlia di un capo clan, l'equivalente di una principessa tra i nani. Con sua grande disperazione, \u00e8 una potente maga, anche se i nani odiano profondamente la magia. Guerriera feroce, non si separa mai dalle sue preziose asce, alle quali d\u00e0 dei nomi. La sua natura impulsiva e bellicosa non le impedisce di mostrare tenerezza e grande intuito. Il suo familiare \u00e8 il gattino demoniaco rosa Belzeb\u00f9.\nMaestro dei Sangravi, un gruppo dissidente che si oppone ai draghi. \u00c8 un potente incantatore e un formidabile avversario di Tara, che cerca costantemente di rapire per avere accesso agli oggetti demoniaci che brama e che rimangono irrimediabilmente fuori dalla sua portata. Come gli altri Sangravi, indossa una tunica grigia con un cerchio rosso sul petto. Il suo viso \u00e8 nascosto sotto una maschera scintillante che cambia colore secondo i suoi umori. Anche se \u00e8 il nemico giurato di Tara, a volte le d\u00e0 una mano. \u00c8 terrificante e divertente allo stesso tempo.\nLa sua identit\u00e0 \u00e8 uno dei pi\u00f9 grandi misteri della saga.\nPersonaggi secondari.\nIl Maestro Chem \u00e8 un drago che di solito appare come un vecchio mago. Lavora al servizio di Lancovit e aiuta Tara e i suoi amici dall'inizio delle loro avventure.\nImperatrice di Omois, Lisbeth \u00e8 la zia di Tara. Come sua nipote, ha occhi blu marino e capelli biondi, tagliati dalla famosa striscia bianca della loro dinastia. Lisbeth ha un brutto carattere e perde rapidamente la pazienza; pu\u00f2 essere spietata. I suoi poteri sono molto forti e la rendono un sovrano temuto e rispettato. Ha anche la reputazione di essere una delle donne pi\u00f9 belle dell'Aldil\u00e0.\nAngelica \u00e8 una prima Sortileganti del Castello Vivente di Lancovit. Prende in antipatia Tara dalla prima volta che si incontrano e si presenta come una ragazza altezzosa. Ha un ruolo ambiguo nella storia. Possiede la Mano della Luce.\nDi razza teppista, \u00e8 il capo guardia del palazzo imperiale di Omois e responsabile della sicurezza dell'imperatrice, dell'imperatrice e poi di Tara, con sua grande disperazione. Anche se ha difficolt\u00e0 a trattare con Tara e tutta la Magicgang, che percepisce come facinorosi, finisce per formare un vero rapporto di ammirazione e rispetto per la giovane ereditiera, che lo aiuter\u00e0 tanto quanto lo far\u00e0 rodere.\nI Duncan.\nLa nonna materna di Tara, Isabella, \u00e8 anche una potente Sortileganti, il cui carattere intransigente \u00e8 leggendario. Il suo familiare era Mamna, un'enorme tigre del Bengala. Vedova di Menelao Tri Vranril, ha cresciuto Tara dopo il rapimento di Selena. \u00c8 incaricata della sorveglianza e della cattura degli Sortileganti Semchanach sulla Terra.\nBisnonno di Tara e padre di Isabella, ottenne l'immortalit\u00e0 grazie ad un incantesimo che purtroppo lo trasform\u00f2 in un labrador. Amichevole e molto avido, \u00e8 un membro onorario della Magicgang.\nAdattamenti.\nCartone animato (2010).\nLa serie, di 26 episodi di 22 minuti, \u00e8 stata trasmessa in molti paesi .\nSerie di animazione (2021).\nUna nuova serie animata \u00e8 prevista per l'anno 2022 i primi due episodi sono andati in onda il 4 dicembre 2021 in Francia , il sequel \u00e8 stato annunciato per gennaio 2022.\nQuesta serie di 52 episodi di 13 minuti seguir\u00e0 Tara, Cal, Robin e Sparrows su Altromondo durante gli eventi del primo volume della saga.\nIl mondo dei fan.\nLa saga letteraria, che \u00e8 stata acclamata dai lettori, ha dato origine alla fondazione di una community di appassionati, denominata Taraddicts , dalla contrazione di \u201cTara\u201d e \u201caddicted\u201d (addicted). Il termine Taraddict designa i fan di Tara Duncan e, pi\u00f9 in generale, delle opere di Sophie Audouin-Mamikonian e della stessa autore.\nProduzioni di fan.\nCome la maggior parte dei fandom, i Taraddict hanno sfruttato gli strumenti del web per progettare e condividere le loro produzioni: serie web amatoriali , fanzine online, finti documentari, finti trailer, webradio, forum di discussione, forum RPG, fanfiction, fanart. . ."}
{"id": "9223271", "revid": "71155", "url": "https://it.wikipedia.org/wiki?curid=9223271", "title": "Castello di San Gregorio", "text": "Il castello di San Gregorio \u00e8 un castello nella frazione di San Gregorio nel comune italiano di Assisi.\nDescrizione.\nIl castello, ancora nella struttura originale in arenaria, ciottoli e cotto, ha la porta d'accesso di forma ogivale sovrastata dal torrione, con le calatoie originali del ponte levatoio."}
{"id": "9223272", "revid": "203463", "url": "https://it.wikipedia.org/wiki?curid=9223272", "title": "Campionato israeliano di scacchi", "text": "Il Campionato israeliano di scacchi \u00e8 un torneo di scacchi che si disputa in Israele dal 1951 per determinare il campione nazionale di scacchi.\nDal 1951 al 1971 il campionato si \u00e8 tenuto ogni due anni. \u00c8 raramente un torneo annuale."}
{"id": "9223274", "revid": "458786", "url": "https://it.wikipedia.org/wiki?curid=9223274", "title": "Habib Ke\u00efta", "text": "Carriera.\nCresciuto nella JMG Academy di Bamako, il 5 ottobre 2020 viene acquistato dall' per un milione di euro. inizialmente aggregato alla seconda squadra, l'8 maggio 2021 fa il suo esordio in Ligue 1 nel match vinto 4-1 contro il .\nStatistiche.\n\"Statistiche aggiornate al 10 dicembre 2021\"."}
{"id": "9223278", "revid": "458786", "url": "https://it.wikipedia.org/wiki?curid=9223278", "title": "Habib Ali Ke\u00efta", "text": ""}
{"id": "9223279", "revid": "1318658", "url": "https://it.wikipedia.org/wiki?curid=9223279", "title": "Wir bauen eine Stadt", "text": "Wir bauen eine Stadt \u00e8 una composizione per complesso vocale e strumentale infantile di Paul Hindemith scritta nel 1930.\nStoria della composizione.\nIl periodo dei primi anni (1927-1930) trascorsi da Paul Hindemith a Berlino viene ricordato per l\u2019influsso esercitato sul compositore tedesco da quella particolare concezione estetica sviluppata in Germania dalla \u201cnuova oggettivit\u00e0\u201d che avrebbe condotto alla \u201cmusica di consumo\u201d. L\u2019arte di Hindemith in quel lasso di tempo avrebbe registrato anche le pi\u00f9 stravaganti amenit\u00e0 del multiforme mondo berlinese, con alcune eccezioni come nel caso dell\u2019operina \"Wir bauen eine Stadt\" (Costruiamo una citt\u00e0) concepita per un complesso musicale di soli bambini in et\u00e0 scolare.\nComposta nel 1930, questa musica pensata e destinata specificamente all\u2019infanzia, osserva Roberto Leydi, \u00abdenuncia anche nel testo gli ideali di quella cultura degli anni venti che celebr\u00f2 la \u201ccivilt\u00e0 delle macchine\u201d come fondamento di un nuovo mondo nel quale l\u2019uomo avrebbe potuto vivere meno infelice in virt\u00f9 della ragione restaurata e con il supporto della tecnica\". Sarebbe trascorso appena un decennio per scoprire amaramente che la civilt\u00e0 delle macchine sulla quale erano state riposte molte speranze si sarebbe rivelata capace di fabbricare in larga scala armi di distruzione di massa, mai viste in precedenza nella storia dell\u2019umanit\u00e0, e di edificare un terrificante paesaggio, pi\u00f9 opprimente e alienante per l\u2019uomo di quanto si sarebbe potuto immaginare anche con la pi\u00f9 fertile e cupa fantasia. \nStruttura della composizione.\nNella storia della musica non mancano gli esempi di composizioni pensate specificamente per attirare l\u2019attenzione dei bambini; basti pensare alla Guida del giovane all\u2019orchestra op. 34 di Benjamin Britten o a Pierino e il lupo op. 67 di Sergej Prokofiev. Tuttavia, Wir bauen eine Stadt presenta un interesse e un\u2019importanza musicale del tutto particolari in quanto, nello spirito della \u201c\nGebrauchmusik\u201d (musica d\u2019uso) non costituisce uno strumento didattico dall\u2019esterno avente il fine, ad esempio, di far riconoscere ai bambini il suono dei diversi strumenti (come nel caso della Guida di Britten) . Al contrario, l\u2019opera di Hindemith si pone quale strumento didattico \"interno\" di educazione musicale, vale a dire una musica pensata apposta per essere eseguita (e dunque utilizzata) dai piccoli, a differenza del Pierino e il lupo di Prokof\u2019ev .\nIl testo della musica scritto da Robert Seitz descrive un gruppo di bambini motivati dal desiderio di costruire una nuova citt\u00e0, che \"deve essere la pi\u00f9 bella di tutte\". I bambini entrano in scena muniti di pale e secchi al ritmo di una allegra marcetta, e intraprendono il lavoro collettivamente, in modo che la citt\u00e0 sia presto terminata. Cos\u00ec, un bambino porta la sabbia, un secondo i sassi, un terzo va a prendere l\u2019acqua per l\u2019impasto e un altro ancora inizia a rimestare il tutto con la calce.\nIl maestro che assiste ai lavori, chiede ai bambini: \"Ma chi viene a stare nella vostra citt\u00e0?\". E i bambini rispondono: \"c\u2019\u00e8 il panettiere, il fabbro e il dentista, c\u2019\u00e8 la signora Fr\u00e4nkel con il suo cane e la signora Mayer con il pappagallo \u2026\" \nIl maestro a quel punto domanda: \"ma come vengono tutte queste persone nella vostra citt\u00e0?\". E i bambini replicano: \"vengono con l\u2019autobus e il dirigibile, con il treno e una navicella\". \nIl maestro allora chiede: \"e da dove vengono tutte queste persone?\". La risposta dei bambini \u00e8: \"vengono dall\u2019America e dalla Ruhr, dal Lago di Costanza e dal Tirolo\". \nIl maestro fa un\u2019altra domanda: \"E voi, cosa fate nella citt\u00e0?\". I bambini, a quel punto, si mettono a giocare con i mestieri: c\u2019\u00e8 chi fa il bigliettaio e chi fa il negoziante, mentre chi fa l\u2019acquirente richiede ci\u00f2 che gli occorre: della panna e un litro di latte, un po\u2019 di burro, formaggio svizzero e yogurt. Ci sono poi i bambini che giocano a fare le visite: \"Buongiorno, signora Bergmann, come stanno i suoi bambini?\". \nArriva la notte e i bambini dormono; il capo dei briganti ne approfitta per rubare un po\u2019 di tutto: orologi, automobili, patate e persino cagnolini. Ma l\u2019attento poliziotto coglie i briganti con le mani nel sacco e li chiude tutti in prigione.\nIl maestro chiede ancora: \"Ci sono anche gli adulti nella vostra citt\u00e0?\" La risposta \u00e8 perentoria: qui da noi, gli adulti non hanno cosa dire, siamo in una citt\u00e0 dove tutti sono bambini, anche il sindaco e il vigile urbano che controlla attentamente il traffico: \"Attenzione, quando faccio segno potete passare. Il semaforo \u00e8 verde: andiamo, la strada \u00e8 libera. Attenzione a destra. Attenzione a sinistra! - C\u2019\u00e8 il rosso: fermati. C\u2019\u00e8 il verde: passa. Attenzione a destra. Attenzione a sinistra. Rosso. Verde\"."}
{"id": "9223292", "revid": "124854059", "url": "https://it.wikipedia.org/wiki?curid=9223292", "title": "Berke \u00d6zer", "text": "Carriera.\nCresciuto nel settore giovanile dell', debutta in prima squadra il 19 aprile 2017 in occasione dell'incontro di TFF 1. Lig vinto 2-0 contro il .\nNel 2018 viene acquistato dal dove tuttavia gioca solamente un incontro di coppa nazionale.\nL'anno seguente passa in prestito al ; il 26 giugno 2020 il prestito viene prolungato per un'altra stagione.\nStatistiche.\n\"Statistiche aggiornate al 3 gennaio 2022\"."}
{"id": "9223293", "revid": "125451682", "url": "https://it.wikipedia.org/wiki?curid=9223293", "title": "Luna piena (Orietta Berti)", "text": "Luna piena \u00e8 un singolo della cantante italiana Orietta Berti, pubblicato il 10 dicembre 2021.\nDescrizione.\nIl brano \u00e8 nato dall\u2019incontro tra Hell Raton e Orietta Berti in \"Machete\", con la complicit\u00e0 di \"X Factor\" ed \u00e8 dedicato alle donne, all\u2019importanza di amare s\u00e9 stesse prima di chiunque altro, ma anche all\u2019amore, sopra ogni cosa e in ogni sua forma. Orietta Berti commenta cos\u00ec la nascita del singolo: "}
{"id": "9223297", "revid": "823802", "url": "https://it.wikipedia.org/wiki?curid=9223297", "title": "Pistoia - Dialoghi sull'uomo", "text": ""}
{"id": "9223304", "revid": "37401", "url": "https://it.wikipedia.org/wiki?curid=9223304", "title": "Abimelek (re di Sichem)", "text": ""}
{"id": "9223306", "revid": "1779034", "url": "https://it.wikipedia.org/wiki?curid=9223306", "title": "ATP Tour 2022", "text": "L'ATP Tour 2022 \u00e8 un insieme di tornei organizzati dall'ATP divisi in quattro categorie: tornei del Grande Slam, Masters 1000, 500 e 250. Il programma comprende anche i tornei organizzati dalla ITF: la Coppa Davis, le ATP Finals, le Next Generation ATP Finals e l'ATP Cup.\nIl programma non viene reso noto completamente ma su base semestrale per controllare l'andamento della pandemia. Il calendario che comprende la programmazione di gennaio-giugno 2022, \u00e8 stato reso disponibile a fine novembre 2021.\nCalendario.\nQuesto \u00e8 il calendario completo degli eventi del 2022, con i risultati in progressione dai quarti di finale."}
{"id": "9223307", "revid": "62748", "url": "https://it.wikipedia.org/wiki?curid=9223307", "title": "Der Schwanendreher", "text": " \nDer Schwanendreher \u00e8 un concerto per viola e orchestra (basato su antichi canti popolari) di Paul Hindemith, scritto nel 1935.\nStoria della composizione.\nCon la fine della democrazia in Germania e l\u2019inizio della dittatura di Adolf Hitler nel 1933, che avrebbe poi portato al genocidio del popolo ebraico in Europa e alla seconda guerra mondiale, nell\u2019arte di Paul Hindemith si verific\u00f2 un mutamento che Giulio Carlo Argan mise in relazione con il particolare periodo storico e politico di quegli anni. Dopo di allora, la razionalit\u00e0 non costitu\u00ec pi\u00f9 una guida o una luce che illumini dall\u2019alto il percorso dell\u2019arte, ma si fece tecnica infallibile; la condizione che determin\u00f2 tale radicale mutamento nella coscienza del compositore fu data dalla constatazione della crisi, che riguard\u00f2 innanzitutto il sentimento e condusse Hindemith a passare dal puro razionalismo al puro pragmatismo.\nComposto nella seconda met\u00e0 del 1935, Der Schwanendreher (alla lettera: colui che gira i cigni; forse un riferimento allegorico al suonatore di ghironda), \u00e8 il terzo dei concerti per viola e orchestra dopo la Kammermusik n. 5 op. 36 n. 4 (1927) e il Konzertmusik op. 48 (1929-1930) scritti da Paul Hindemith , e si caratterizza per il sottotitolo \u00abKonzert nach alten Volkslieder\u00bb (Concerto su antichi canti popolari), che conferma l\u2019interesse del musicista per l\u2019antica musica vocale popolare tedesca. \nStruttura della composizione.\nLa canzone da ballo che d\u00e0 il titolo al concerto narra la storia di un uomo dedito \"a far girare i cigni sullo spiedo\"; alla partitura Hindemith ha premesso il programma del concerto che descrive l\u2019attivit\u00e0 di un menestrello giunto in mezzo ad una allegra brigata, alla quale narra quanto egli abbia recato con s\u00e9 dai paesi lontani visitati: canzoni serie e liete, e alla fine anche una danza. Avvalendosi della propria abilit\u00e0 e ispirazione, il menestrello si rivela un vero artista, capace di ampliare e abbellire le varie melodie, preludiando e improvvisando secondo l\u2019estro. \nAlla viola solista Hindemith affianca un\u2019orchestra di dimensioni alquanto ridotte (essenzialmente un complesso da camera), con gli archi che si limitano ai violoncelli e contrabbassi, mentre i fiati comprendono legni (flauti, ottavini, oboe, clarinetti, fagotti) e ottoni (corni, tromba, trombone), pi\u00f9 arpa e timpani.\nIl primo movimento \u00e8 indicato \"Zwischen Berg und tiefem Tal: M\u00e4\u00dfig bewegt, mit Kraft\" (\u201cTra monte e valle profonda\u201d: Moderatamente mosso, con forza). Il titolo \u00e8 tratto da una raccolta di antiche canzoni popolari di Franz Magnus B\u00f6hme, \"Altdeutsches Liederbuch\" (Libro di antichi canti tedeschi). La particolare orchestrazione scelta contribuisce a conferire alla musica la sonorit\u00e0 \u201carcaica\u201d propria dell\u2019arte strumentale dei menestrelli di un tempo ormai passato. Gi\u00e0 nell\u2019introduzione, l\u2019arte del menestrello di \u201cpreludiare e improvvisare\u201d rivela la capacit\u00e0 di Hindemith di distaccarsi dalla tradizione formale classico-romantica del concerto per strumento solista. \nNel secondo movimento \"Nun laube, Lindlein laube!: Sehr ruhig - Langsam\" (\u201cSu, copriti di fronde piccolo tiglio\u201d: Molto calmo - Lento) emerge una triste melodia da canto di perduto amore. Colpisce in modo particolare la prima parte del movimento, con la viola solista che pare quasi improvvisare dapprima accompagnata dagli accordi dell\u2019arpa, poi alternandosi con le strofe del lied a cui fa riferimento il titolo, che Hindemith riesce a far risuonare come da tempi assai remoti. \nPer il terzo movimento \"Der Gutzgauch auf dem Zaune sa\u00df: Fugato\" (\u201cIl cuculo stava sullo steccato\u201d: Fugato), occorre tenere presente che dopo B\u00f6hme, il cuculo nell\u2019antica poesia popolare non simboleggiava unicamente il ritorno della primavera, ma rappresentava altres\u00ec l\u2019annuncio di un funesto presagio e il suo nome era utilizzato persino per indicare il diavolo. Non \u00e8 dato di saperlo con certezza, ma il richiamo al presagio di sventura e al demonio potrebbe essere un celato riferimento ai crimini contro l\u2019umanit\u00e0 del nazionalsocialismo commessi in Germania prima e in Europa poi, oltre che alla demoniaca figura del suo fondatore. \nIl quarto e ultimo movimento \"Seid Ihr nicht der Schwanendreher?: Variationen: M\u00e4\u00dfig schnell\" (\u201cNon siete voi quello che gira i cigni?\u201d: Variazioni: Moderatamente veloce) conferma l\u2019impressione che Der Schwanendreher sia da ritenere tra le opere di Paul Hindemith come una evocazione di tempi passati, oltre che di protesta da inquadrare nel particolare momento storico in cui l\u2019opera vide la luce. Il ricorso al patrimonio della tradizione liederistica tedesca va considerato come l\u2019opposizione di un uomo e un artista libero da assurdi pregiudizi e idee aberranti al rozzo populismo anticulturale del nazionalsocialismo. La prima esecuzione del concerto avvenne poco dopo la composizione nel 1935 ad Amsterdam. "}
{"id": "9223309", "revid": "124459784", "url": "https://it.wikipedia.org/wiki?curid=9223309", "title": "Venice Simplon-Orient-Express", "text": ""}
{"id": "9223310", "revid": "465169", "url": "https://it.wikipedia.org/wiki?curid=9223310", "title": "Rayden", "text": ""}
{"id": "9223312", "revid": "1745361", "url": "https://it.wikipedia.org/wiki?curid=9223312", "title": "Trezene (mitologia)", "text": "Nella mitologia greca, Trezene fu l'eponimo della citt\u00e0 di Trezene, in Argolide.\nMitologia.\nTrezene era uno dei venti figli di Pelope e Ippodamia. Assieme al fratello Pitteo, abbandon\u00f2 la casa paterna in Elide e si trasfer\u00ec in Argolide, alla corte del re Ezio, che governava sulle citt\u00e0 di Iperea e Antea, e i due divennero suoi co-governanti e poi successori. Alla morte di Trezene, Pitteo incorpor\u00f2 le due citt\u00e0 in una e la chiam\u00f2 Trezene in onore di suo fratello.\nPartenio di Nicea narra di una figlia di Trezene di nome Euopi, protagonista di un tragico amore incestuoso con il fratello."}
{"id": "9223318", "revid": "433605", "url": "https://it.wikipedia.org/wiki?curid=9223318", "title": "Antonietta Cherillo", "text": "Biografia.\nEstrosa ed acrobatica ala destra e centravanti, inizi\u00f2 a giocare giovanissima a 12 anni, ma fin dall'infanzia giocava a calcio per i vicoli e le piazze della sua citt\u00e0 d'origine, da cui se ne allontan\u00f2 al seguito della famiglia che si trasfer\u00ec a Milano sul finire degli anni sessanta. Qui entr\u00f2 a far parte del di Meda, all'epoca uno dei club pi\u00f9 quotati nel panorama calcistico femminile. &lt;br&gt;\nNel 1975 pass\u00f2 al , con cui vinse il \"double\" cio\u00e8 scudetto e Coppa Italia.&lt;br&gt;\nL'anno successivo fu ingaggiata dal , conquistando un sesto posto in massima serie. Dopo un ottimo girone di andata, con la squadra nelle primissime posizioni di classifica, diversi infortuni la tennero lontano dal campo quasi per l'intero girone di ritorno.&lt;br&gt;\nNel 1977 firm\u00f2 per la , con cui vinse nuovamente la Coppa Italia, sconfiggendo gli ex del Milan in finale. Nell'agosto di quell'anno ebbe i primi problemi di salute, diagnosticati dal dottor Ernesto Alicicco. Segn\u00f2 il suo ultimo gol in carriera in Lazio- 1-1 del 27 agosto 1978. In seguito al peggioramento delle sue condizioni fisiche, sospese l'attivit\u00e0 agonistica, ma dovette arrendersi al male incurabile, decedendo il 6 dicembre 1978.&lt;br&gt;\nConta 3 presenze in Nazionale nel periodo 1972-1977."}
{"id": "9223320", "revid": "2196166", "url": "https://it.wikipedia.org/wiki?curid=9223320", "title": "Machilone", "text": ""}
{"id": "9223327", "revid": "1318658", "url": "https://it.wikipedia.org/wiki?curid=9223327", "title": "Sponz Fest", "text": "Sponz Fest \u00e8 un festival culturale che si tiene ogni anno dal 2013 a Calitri (AV) e nei comuni dell'alta Irpinia. Il suo direttore artistico \u00e8 il cantautore Vinicio Capossela, le cui origini risalgono ai territori nei quali si svolge la manifestazione\".\"\nOgni edizione ha avuto un tema attorno al quale si sono sviluppate le attivit\u00e0 proposte da Sponz Fest, che sono musica, mostre, installazioni, momenti d\u2019incontro e di studio. L'obiettivo di Sponz Fest \u00e8 fare del vuoto una \u00abgrande risorsa\u00bb e \u00ab\"riempirla di bellezza, di cultura, di contenuti\u00bb,\" in altre parole essere un'occasione per ri-creare comunit\u00e0.\nSpiega Capossela: \u00abIl nome del festival viene da sponzare, una parola vicino a sponsale, ma che viene da spugna. Letteralmente significa imbeversi, inzupparsi, ed \u00e8 riferito al baccal\u00e0 che deve essere messo in ammollo, deve appunto \u201csponzare\u201d almeno tre giorni. A quel punto perde rigidit\u00e0 e salinit\u00e0 e diventa buono da mangiare. Cos\u00ec vuole fare con noi lo Sponz fest: ammollarsi infradiciarsi di musica e racconti\u00bb\nEdizioni.\nI edizione - Viaggio nel mondo dello sposalizio (2013).\nCalitri Sponz Fest \u00e8 il primo Festival della musica da sposalizio. Il matrimonio \u00e8 il rito fondante della comunit\u00e0 e l\u2019obiettivo del Fest \u00e8 quello di essere un\u2019originale occasione di comunit\u00e0 per rinnovare e recuperare le tradizioni legate al rito pi\u00f9 ancestrale: le nozze. Lo Sponz Fest quindi, si propone di ri-creare occasione di comunit\u00e0 intorno alla ritualit\u00e0 dello sposalizio con musica, cibo, balli, fotografie, racconti orali e visivi. Il programma ha affiancato all\u2019attivit\u00e0 ludica serale pomeriggi d\u2019incontro con Giovanni Vacca, etnomusicologo, Claudio Corvino, antropologo, ed Erberto Petoia, storico delle religioni, che offriranno al pubblico momenti di riflessione sulla ritualit\u00e0 e le usanze delle comunit\u00e0. Sono anche proiettati film documentari a cura di \"Archivio Cinema del reale\" presentati dal regista Paolo Pisanelli e dalla grande cineasta e documentarista Cecilia Mangini. David Riondino ha proposto letture sulle nozze celebri della cultura classica accompagnato da un ensemble di musica medievale; l\u2019artista Mariangela Capossela coinvolger\u00e0 le donne calitrane nella suggestiva performance collettiva e installazione\u00a0dell\u2019\u00abEsposizione del lenzuolo\u00bb pensata per sovvertire la tradizione del \u201cgiorno dopo\u201d. Iniziato il 28 agosto, la sera del 30, dopo il concerto di Vinicio Capossela e la Banda della posta (il cui album \u00e8 stato pubblicato nello stesso anno), il centro storico \u00e8 diventato una grande sala da matrimoni a cielo scoperto. Tra i musicisti coinvolti: Mezcla, i Posteggiatori tristi, Francesco Loccisano (chitarra battente), Makard\u00eca, Aizamm a voce, Menestrelli del festival delle serenate di Teora, Triopollino, Banda di Calitri, Calitri popolare, I uagliun r\u2019 \u00f9 Hafij, la Cumvrsazione, Marzouk Mejri.\nII edizione - Mi son sognato il treno (2014).\nLa manifestazione ha avuto come scenario la tratta ferroviaria dismessa Avellino-Rocchetta Sant'Antonio. Un viaggio a tappe, iniziato il 20 agosto e terminato il 31, che ha sostato nei nove Comuni aderenti al progetto (Calitri, Aquilonia, Andretta, Cairano, Conza, Lioni, Monteverde, Morra De Sanctis, Teora). \nLa frontiera, l\u2019avventura, il cammino, il racconto: questi sono stati i temi della seconda edizione apertasi a Conza della Campania (AV). Gli spettacoli musicali hanno visto le esibizioni di Fanfare Ciocarlie, la gipsy band di ottoni che vive al confine tra Romania e Moldavia; Tinariwen, un gruppo musicale proveniente dal Mali; Vinicio Capossela in trio, con una serie di canzoni edite e inedite in cui treno \u00e8 il soggetto principale; Howe Gelb dei Giant Sand (il gruppo da cui nacquero i Calexico), che proporr\u00e0 la sua musica di frontiera; Robyn Hitchcock, cantautore inglese in bilico tra psichedelica e folk; Otello Profazio, un cantastorie che nel suo vasto repertorio ha affrontato diverse volte il tema del treno; Banda della Posta; Giovanna Marini e Francesca Breschi.\nNon solo musica: a Calitri \u00e8 andata in scena la tre giorni di Calitri Sponz Film Fest, il primo concorso per film dedicati all\u2019unione e il matrimonio in collaborazione con la Cineteca di Bologna.\nIII edizione - Raglio di luna (2015).\nDal 24 al 30 agosto si \u00e8 svolta la terza edizione dello Sponz Fest, tenutosi tra i comuni di Calitri, Conza della Campania, Andretta, Cairano e Aquilonia. Cos\u00ec lo ha definito il direttore artistico: \nSi sono susseguiti numerosi ospiti musicali: Il dio della lira creta, Psarantonis; Naat Veliov &amp; The Original Ko\u010dani Orkestar, gi\u00e0 protagonista del sismico tour Liveinvolvo di Capossela del 1998; l\u2019albanese Fanfara Tirana &amp; Robert Bisha, esibitasi in un concerto all\u2019alba, nell\u2019aia del Formicoso; i Los Tex Maniacs, da San Antonio, Texas, una delle pi\u00f9 sfolgoranti band conjunto tex mex al mondo; Antonio Infantino, poliedrico artista che ha lasciato un segno importante nella cultura del nostro paese con i suoi Tarantolati di Tricarico; una formazione di Mariachi ad accompagnare tutto il cammino; Vincenzo Vasi, il mago del theremin; Enza Pagliara, che con la sua voce arcaica ha portato il Salento nei pi\u00f9 importanti teatri del mondo; e poi Ciccillo Di Benedetto, una serie di altri artisti \u201ccult\u201d della scena irpina, come i Makard\u00eca, Calitri Popolare, il Gruppo pesatura di Teora, che si esibir\u00e0 nella \u201cpesatura\u201d arcaica tecnica utilizzata dai contadini per estrarre il chicco di grano dalla spiga e altri ancora.\nNon sono mancati i contributi dal mondo della letteratura, dell\u2019arte e da quello scientifico e accademico: Mariangela Capossela ha guidato la sezione SponzArti, Erica Hansen ha proposto un\u2019installazione dedicata allo sposalizio, Dem Demonio con le sue opere di Land Art. Poi lo scrittore Dan Fante, l\u2019archeologo Giampiero Galasso, Paolo Speranza con un lavoro sui poeti irpini, Aniello Russo scrittore e ricercatore, lo scrittore Alfonso Nannariello e lo storico Toni Ricciardi che racconteranno l\u2019Archivio Epistolare, progetto che raccoglie le corrispondenze degli sposi separati dall\u2019emigrazione, il giornalista Andrea Covotta, Lorenza Carrara ed Elisabetta Salvini e per finire i geologi Vincenzo Briuolo e Vincenzo Portoghese. Gli incontri pubblici si sono confrontati anch\u2019essi con tematiche importanti come la sostenibilit\u00e0 e l\u2019agricoltura sociale, le problematiche ambientali, il recupero del senso di comunit\u00e0 e della cultura contadina, l\u2019emigrazione e il ritorno.\nIV edizione - Chi tiene polvere spara (2016).\nIl 22 agosto \u00e8 iniziata la quarta edizione dello Sponz Fest, svoltasi nei comuni di Calitri, Sant'Andrea di Conza, Conza della Campania, Andretta, Cairano, Bisaccia e Sant'Angelo dei Lombardi.\nIl titolo di questa edizione deriva da un modo di dire calitrano, che significa \u201cchi ha qualcosa da dire lo dica, chi ha qualche mezzo lo usi\u201d: un invito a tirare fuori quello che abbiamo dentro, a non subire le cose, ma a farle. Ma anche un invito alla festa antica, dionisiaca, festa che dissipa e consuma, per ricordarci che non bisogna avere paura di vivere. Il tema \u00e8 quello della polvere, polvere come movimento e vita, al tempo stesso resurrezione ma anche insurrezione che si oppone all\u2019obl\u00eco, al cammino della polvere che ricopre di s\u00e9 terre ed esistenze.\nIl festival si \u00e8 aperto sui suggestivi vagoni degli anni \u201930 del treno storico\u00a0\u2013 che riattiva per l\u2019occasione la tratta dismessa Avellino-Rocchetta Sant\u2019Antonio. Questa iniziativa \u00e8 parte del progetto \u201cBinari senza tempo\u201d della Fondazione FS Italiane, realizzazione anche di un sogno impossibile che aveva caratterizzato e ispirato l\u2019intera edizione dello Sponz 2014, intitolata appunto \u201cMi sono sognato il treno\u201d, e ambientata in parte in quello scalo ferroviario allora dismesso, a dimostrazione di come a volte la poesia, l\u2019arte, la cultura possano diventare strumenti fondamentali per la rinascita economica e civile di territori depressi cui \u00e8 stata \u201ctolta la voce\u201d da decenni e ancora segnati dall\u2019emigrazione e da eventi drammatici come il terremoto del 1980. \nUn programma ricchissimo di appuntamenti che per una settimana, fino al 28 agosto, ha spaziato dalla musica alla letteratura, dall\u2019arte ai temi ambientali, dall\u2019enogastronomia al trekking, senza dimenticare le attivit\u00e0 dedicate ai pi\u00f9 piccoli, coinvolgendo nomi di primissimo piano della scena culturale e musicale italiana e internazionale come Paolo Rumiz, Domenico Quirico, Ascanio Celestini, Moni Ovadia, Khaled Alnassiry, Mimmo Borrelli, Teatro delle Albe, Micah P. Hinson, Vincenzo Costantino Cinaski, Victoria Fante, Mariangela Capossela (responsabile della sezione SponzArti), Gianni Morandi, Toni Ricciardi, Mario Brunello, Gavino Murgia, Alessio Lega, Arizona Dream, Giovannangelo De Gennaro, l\u2019Orchestrina di Molto Agevole di Enrico Gabrielli, Extraliscio di Mirco Mariani, la Banda della Posta, Banda delle Zeppole, La Consorteria delle Tenebre, Diables de l\u2019Onyar, Tonuccio e Pink Folk, Erica Hansen, Giovanni Spiniello.\nNell\u2019anno della pubblicazione di \"Canzoni della cupa\", ha avuto particolare significato il tradizionale concerto Vinicio Capossela che ha portato allo stadio di Calitri, ribattezzato per l\u2019occasione \u201cSponz A-rena\u201d, una versione speciale del tour \"Polvere\" con voci e protagonisti della terra dell\u2019osso, ospiti che hanno preso parte al disco come Giovanna Marini, Diables de l\u2019Onyar, Banda della Posta e Mariachi Mezcal y Tres Rosas. \nV edizione - All'incontre'r (2017).\nLa quinta edizione si \u00e8 svolta dal 21 al 27 agosto nei comuni di Calitri, Cairano, Conza della Campania, Sant'Angelo dei Lombardi, Rocca San Felice, Villamaina. In omaggio alla Rivoluzione russa, il programma si \u00e8 svolto al contrario, e cio\u00e8 dall\u2019evento di chiusura del secondo giorno, il 22 agosto, all\u2019evento di apertura del 27 agosto. Ad aprire il festival una prima giornata in cui non accadr\u00e0 nulla, come nel settimo giorno dopo la Creazione. \nCome nelle precedenti edizioni, c\u2019\u00e8 stato spazio per la musica, il teatro, la danza, i reading, le proiezioni e i dibattiti, senza dimenticare le notti ad osservare le stelle, le degustazioni, l\u2019escursionismo con sessioni di trekking, i laboratori per bambini, ai quali si \u00e8 affiancata la novit\u00e0 della Libera Universit\u00e0 per Ripetenti. Si tratta di un ciclo di incontri con alcuni esponenti del mondo culturale, dei media e del sociale, su temi di attualit\u00e0 con esperti e importanti ospiti, dedicati ai pi\u00f9 svariati argomenti, dalla fisica all\u2019intelligenza vegetale, dalla dialettica a lezioni di dialetto locale. \nLe esibizioni sono state a cura di Massimo Zamboni, Federico Maria Sardelli e Modo Antiquo, Fabio Mina, Erri De Luca, Banda Mariachi Tres rosas e i Dobranotch, Daniele Sede, Tonuccio B-Folk, Giovannangelo De Gennaro, Alessio Franchini e Gary Lucas con un omaggio a Jeff Buckley, Massimo Simonini, Vinicio Capossela, che nel suo tradizionale concerto, \u00e8 stato accompagnato da Emir Kusturica &amp; The No Smoking Orkestra e i Dobranotch, Gianni Mura, Cristopher Wonder, Vincenzo Costantino, Teatro Delle Albe, mentre per la sezione SponzArti, guidata da Mariangela Capossela, Michele Mariano, Michele Giangrandeche e Andrea D\u2019Amore.\nVI edizione - Salvagg' (2018).\nLa sesta edizione si \u00e8 svolta dal 19 al 26 agosto nei comuni di Calitri, Cairano, Lacedonia, Morra De Sanctis, Sant'Angelo dei Lombardi e Villamaina. Ha sviluppato il doppio tema del salvaggio, del salvamento, della salvazione, e quello del selvatico in opposizione al mansueto, indagando l\u2019ampio versante del selvaggio liberatorio che ci salva tutti, approcciandolo lungo molteplici strade: con gli incontri della Libera Universit\u00e0 per Ripetenti, con le installazioni artistiche, le esibizioni musicali, l\u2019esplorazione dei territori selvatici, teatro, performance, reading, proiezioni, i meravigliosi concerti all\u2019alba e le notti ad osservare le stelle, l'arte contemporanea della sezione SponzArti, escursioni di trekking e in bici, happening, laboratori per bambini.\nAutentici protagonisti dello Sponz 2018 sono stati i rappresentanti del popolo indigeno dei Mapuche, che hanno inaugurato il fest con una cerimonia di canti e danze propiziatorie, anticipando In-Trance, un tributo ad Antonio Infantino con Ago Trance e i Tarantolati di Antonio Infantino, le figlie del maestro e Daniele Sepe. Si sono susseguiti poi il duo A Hawk and A Hacksaw, Angelo Branduardi e Giovannangelo De Gennaro, Teho Teardo con il fotografo Charles Fr\u00e9ger, Massimo Zamboni, Vurro, Angelo Martin Maffucci, Stefano Nanni e Banda della Posta. \nVero momento clou dello Sponz Fest 2018, la \u201cNotte Selvaggia\u201d del 25 agosto, durante la quale l\u2019intero paese, percorso da uomini-bestia, uomini-alberi, sponzati con pelo e sponzati semplici, \u00e8 diventata, dal tramonto all\u2019alba, palcoscenico e, al tempo stesso, opera collettiva del rito. Ad aprire le cerimonie della \u201cNotte Selvaggia\u201d del 25 agosto sar\u00e0 lo stesso Vinicio Capossela in \"\u2018nta la Cupa\", un concerto/rappresentazione unico nel luogo della leggenda da cui prendono il nome le \"Canzoni della cupa\", in compagnia di Mimmo Borrelli, una delle voci pi\u00f9 originali e profonde del teatro contemporaneo. Ad accompagnare il tutto, le creature ibride uomo-animale: i Rumiti, maschere ancestrali del Carnevale di Satriano di Lucania; i Merdules, le maschere sarde di Ottana; e i Krampus di Canazei. \nPer la sezione SponzArti, ideata da Mariangela Capossela e curata insieme a Tommaso Evangelista, quattro appuntamenti accomunati da un approccio multidisciplinare teso a riflettere sui concetti di confronto, alterit\u00e0, egemonia, questione meridionale, rapporto fra colonialismo e capitalismo. Attraverso questi temi SponzArti incrocer\u00e0 le attivit\u00e0 della Libera Universit\u00e0 per Ripetenti in una serie di incontri con alcuni docenti e artisti e presenter\u00e0 uno spettacolo teatrale e le creazioni artistiche selezionate dal bando che ha coinvolto i richiedenti asilo e i migranti di quattro centri SPRAR irpini.\nE ancora durante la settimana gli appuntamenti al Ballodromo di Piazza Giolitti per salvarsi dalla mansuetudine quotidiana e ballare fino a cadere \u201csponzati come baccal\u00e0\u201d: l\u2019Omaggio al 68\u2019 giri con l\u2019Orchestrina di Molto Agevole, Calitri Popolare\u00a0\u2013 Kembo\u2019 e I Corvi; Wild Trinacria; la serata Wild Hirpos con il siciliano Alfio Antico, accompagnato al marranzano e all\u2019armonica da Giuseppe Milici e alla chitarra da Francesco Buzzurro, la Scuola di Tarantella Montemaranese e la quadriglia irpina dell\u2019immancabile Tonuccio Bi-Folk; The Wildest, il tributo a Louis Prima dei The Good Fellas\u00a0\u2013 Gangsters of Swing, preceduto dall\u2019esibizione della Banda della Posta.\nVII edizione - Sottaterra (2019).\nLa settima edizione si \u00e8 svolta dal 25 al 29 agosto nei comuni di Calitri, Cairano, Lacedonia, Sant'Angelo dei Lombardi, Senerchia e Villamaina. Peste e pianto rituale sono i fuochi di questa edizione dello Sponz Fest, temi antropologici che hanno a che fare col ciclo della morte e della vita, tanto pi\u00f9 in ambito di festa popolare che \u00e8 da sempre rito di dissipazione e rigenerazione, e dunque di ri-creazione. \u201cQuesta edizione si \u00e8 articolata geograficamente secondo tre grandi traiettorie: Sponz Fest, cio\u00e8 il festival tutto, diffuso nel centro di Calitri e degli altri paesi coinvolti; Sponz Pest, ovvero le tre grandi serate musicali al Vallone Cupo di Calitri; e Trenod\u00eda, il progetto di arte pubblica di Matera capitale europea della cultura 2019, ideato e curato da Mariangela e Vinicio Capossela e coprodotto dalla Fondazione Matera Basilicata 2019 e Sponzfest Sottoterra 2019, che coinvolger\u00e0 pubblico e artisti durante tutta la settimana; Calitri sotto l\u2019egida di Matera \u201819 \u00e8 stata Capitale europea della cultura per un giorno, sabato 24 agosto. Fra gli ospiti che si sono susseguiti ci sono Almamegretta Dub Box, Ars Nova Napoli, Enzo Avitabile &amp; Bottari, Mario Brunello, Chef Rubio, la compagnia teatrale Clan H, Livio Cori, Grazia Di Michele, \u2018E Zezi, Goffredo Fofi, Elio Germano &amp; Le Bestie Rare + Dj Amaro, Micah P. Hinson, Mimmo Lucano, Flaco Maldonado, Neri Marcor\u00e8, Micol Harp, Dimitri Mistakidis, Morgan, Michela Murgia, Alberto Nerazzini, \u2018Nt\u00f2, Manolis Pappos, Michele Riondino, Enzo Savastano, Sergio Scarlatella, Daniele Sepe &amp; Bassa Banda, Asso Stefana e Peppino Tottacreta, The Andr\u00e8, Young Signorino.\nAnche in questa edizione non \u00e8 mancata la Libera Universit\u00e0 per Ripetenti, il concerto all'alba con Manolis Pappos e Dimitri Mistakidis, teatro, performance, reading, proiezioni, escursioni di trekking e in bici, happening, laboratori per bambini.\nVIII edizione - Sponz Acqua (2020).\nSponz acQua\u2019 2020\u00a0\u2013 edizione limitata \u00e8 il titolo dell'ottava edizione dello Sponz Fest, tenutasi tra il 25 e il 30 agosto tra Calitri, cuore storico dello Sponz, Caposele e Torella dei Lombardi in Irpinia, oltre a Paestum, Eboli, Serre, Valva e Contursi Terme, in provincia di Salerno. Otto luoghi segnati dall\u2019acqua per un festival dedicato all\u2019acqua come elemento di rinascita, rigenerazione, purificazione: una specie di carovana, di pellegrinaggio, di cammino coi piedi sulle acque. Gli ospiti, tra concerti e incontri della Libera Universit\u00e0 per Ripetenti, hanno compreso Guano Padano, Alfonso Nannariello, Peppe Leone, Giovannangelo De Gennaro, Padre Gaffurini, Vincenzo Mollica, Dr.Jazz&amp;Dirty Bucks Swing Band, Compagnia teatrale Clan H, Massimo Zamboni e Vasco Brondi, Goffredo Fofi, Donato Lucev, Faraualla, Pietro Bartolo, Victor Herrero, Asso Stefana, Agostino Cortese, Jimmy Villotti e Teo Ciavarella, Patrizia Bovi, Tonuccio B-Folk, cantori di Teora, voci antiche di Caposele, Cantori del Capo, Ensemble Dramatod\u00eda, Andrea Tartaglia e ovviamente Vinicio Capossela.\nIX edizione - Sponz all'Osso (2021).\nIl 3 luglio, presso la Pietra di Bismantova, sull'Appennino reggiano, si \u00e8 svolta un'anteprima dello Sponz, denominata \"Costola reggiana\", che ha animato dunque un\u2019intera giornata con dibattiti e concerti, anche nel nome di Dante, nel pluricelebrato 700\u00b0 anniversario della morte. Dichiara il direttore artistico: \u00abIl collegamento tra Sponz all\u2019Osso in Irpinia e quello emiliano passa per il monte del Purgatorio. Due monti, due zanne che sorgono dalla selva della terra: una \u00e8 la Pietra di Bismantova, che per molti studiosi ha fornito l\u2019ispirazione proprio per il monte dantesco, e l\u2019altro \u00e8 la rupe su cui svetta Cairano. Stiamo tutti vivendo un Purgatorio e l\u2019Appennino \u00e8 il nostro monte di salvazione\"\u201d\". Come consuetudine, dalla mattina si sono svolti incontri con volti istituzionali quali Sonia Masini ed Elly Schlein, a seguire momenti teatrali guidati da Teatro delle Albe di Ermanna Montanari e Marco Martinelli. La sera si \u00e8 tenuto il concerto di Vinicio Capossela dal titolo \u00ab\u00c0 Caval Magre - Concerto a cavallo dei calanchi reggiani\u00bb, che ha visto l'apparizione di musicisti legati all'Appennino quali Massimo Zamboni, Mara Redeghieri e Lassociazione.\nLa nona edizione vera e propria dello Sponz Fest si \u00e8 tenuta dal 25 al 30 agosto nel comune di Calitri, in particolare nella localit\u00e0 Gagliano, posta in altura, di fronte alla pietra su cui sorge Cairano, dove si \u00e8 tenuto il classico concerto all'alba. Ha dichiarato il direttore artistico: \u00ab[\u00c8 stata] un\u2019edizione inserita in un pi\u00f9 ampio dibattito per ripensare le aree interne in una visione verticale della geografia, che non distingue tra nord e sud ma tra spina dorsale e aree urbanizzate. Questa nona edizione \u00e8 concepita come un campo base, un laboratorio a cielo aperto in cui fare confluire le esperienze e il pensiero. Il campo \u00e8 allestito sopra al paese di Calitri, in localit\u00e0 Gagliano, di fronte alla pietra su cui poggia il paese di Cairano\u00bb. Il tema delle aree interne \u00e8 stato sviluppato all'interno della Libera Universit\u00e0 per Ripetenti e del World Caf\u00e9 delle terre dell'osso: durante questi incontri, \u00e8 stato elaborato il \"Manifesto delle aree interne\", un testo programmatico volto a indagare la complessit\u00e0 del vivere le Terre dell\u2019Osso. Le attivit\u00e0 proposte hanno riguardato anche appuntamenti musicali, laboratori creativi e le Visitazioni, ossia itinerari nella terra dell\u2019Osso organizzate da Campania Artecard per riscoprire alcune delle aree pi\u00f9 belle dell\u2019Alta Irpinia. Tra gli ospiti, oltre a Vinicio Capossela, ci sono il chitarrista Marc Ribot, Iosonouncane, la regista Alice Rohrwacher, Jacopo Leone e le sperimentazioni sonore di Matt Elliott e Daniel Blumberg, i Friestk, la cantante spagnola Martirio e Raul Rodriguez, Dome La Muerte, lo scrittore Giuseppe Catozzella, l\u2018accademico e critico musicale Alessandro Portelli, lo storico Carlo Ginzburg, Annalisa Camilli, Alberto Nerazzini, Enzo Bianchi, le scrittrici Donatella Di Pietrantonio e Licia Giaquinto, l'antropologo Vito Teti, Rosanna Nistic\u00f2, Domenico Cersosimo, il giornalista Generoso Picone e Valerio Corzani."}
{"id": "9223339", "revid": "92723", "url": "https://it.wikipedia.org/wiki?curid=9223339", "title": "Diploma di Dubrovnik", "text": ""}
{"id": "9223342", "revid": "1442080", "url": "https://it.wikipedia.org/wiki?curid=9223342", "title": "Yacine Titraoui", "text": "Carriera.\nClub.\nCresciuto nel settore giovanile del , debutta in prima squadra il 9 agosto 2021 in occasione del match di Ligue 1 perso 2-1 contro l'. Una settimana pi\u00f9 tardi realizza la sua prima rete nell'incontro casalingo perso 3-2 contro l'.\nNazionale.\nNel novembre 2021 viene convocato dal CT della nazionale algerina per disputare la Coppa araba FIFA 2021. Fa il suo esordio assoluto il 1\u00ba dicembre seguente rimpiazzando Hillal Soudani all'87' del match vinto 4-0 contro il .\nStatistiche.\n\"Statistiche aggiornate al 10 dicembre 2021\"."}
{"id": "9223344", "revid": "1123126", "url": "https://it.wikipedia.org/wiki?curid=9223344", "title": "Cattedrale della Santa Famiglia nel Deserto", "text": ""}
{"id": "9223346", "revid": "986213", "url": "https://it.wikipedia.org/wiki?curid=9223346", "title": "\u00c9tienne de Poissy", "text": "Biografia.\nNacque nelle vicinanze di Parigi, forse a Vitry-sur-Seine oppure a Poissy, probabilmente tra il 1320 ed il 1330.\nPapa Urbano V lo elev\u00f2 al rango di cardinale nel concistoro del 22 settembre 1368.\nMor\u00ec il 16 ottobre 1373 ad Avignone.\nGenealogia episcopale.\nLa genealogia episcopale \u00e8:"}
{"id": "9223352", "revid": "1442080", "url": "https://it.wikipedia.org/wiki?curid=9223352", "title": "Merouane Zerrouki", "text": "Carriera.\nClub.\nCresciuto nel settore giovanile del , debutta in prima squadra il 24 settembre 2019 in occasione del match di Ligue 1 vinto 1-0 contro l'. Va a segno per la prima volta il 27 luglio 2021, realizzando una tripletta nell'incontro casalingo vinto 5-4 contro il .\nNazionale.\nNel novembre 2021 viene convocato dal CT della nazionale algerina per disputare la Coppa araba FIFA 2021. Fa il suo esordio assoluto il 1\u00ba dicembre seguente rimpiazzando Yacine Brahimi all'86' del match vinto 4-0 contro il .\nStatistiche.\n\"Statistiche aggiornate al 10 dicembre 2021\"."}
{"id": "9223353", "revid": "92723", "url": "https://it.wikipedia.org/wiki?curid=9223353", "title": "Suore francescane dell'Immacolata Concezione (Dubrovnik)", "text": ""}
{"id": "9223354", "revid": "465169", "url": "https://it.wikipedia.org/wiki?curid=9223354", "title": "Rayden (rapper 1985)", "text": "Biografia.\nRayden \u00e8 salito alla ribalta negli anni 2000 come membro dei gruppi rap A3Bandas e Crew Cuervos. Nel 2006 \u00e8 stato campione mondiale della battaglia rap Red Bull Batalla de los Gallos, di cui \u00e8 stato anche giurato per la finale spagnola nel 2008 e nel 2009.\nNel 2010 ha pubblicato il suo album di debutto come solista, \"Estaba escrito\". Ha raggiunto la top ten della classifica spagnola con il suo terzo disco \"En alma y hueso\", che nel 2014 si \u00e8 piazzato al 7\u00ba posto e che l'ha portato a firmare un contratto discografico con la Warner Music Spain. Il suo primo album distribuito dalla Warner, \"Ant\u00f3nimo\", ha debuttato in vetta alla classifica nazionale nel 2017.\nNel dicembre 2021 \u00e8 stato confermato fra i quattordici partecipanti al Benidorm Fest 2022, evento che ha selezionato il rappresentante della Spagna all'Eurovision Song Contest, dove ha presentato l'inedito \"Calle de la llorer\u00eda\". Dopo essersi qualificato dalla semifinale, si \u00e8 piazzato al 4\u00ba posto su 8 partecipanti nella finale del festival."}
{"id": "9223359", "revid": "1442080", "url": "https://it.wikipedia.org/wiki?curid=9223359", "title": "Zinedine Boutm\u00e8ne", "text": "Carriera.\nClub.\nCresciuto nel settore giovanile dell', debutta in prima squadra l'11 maggio 2019 in occasione dell'incontro di Ligue 1\u00a0pareggiato 0-0 contro l'.\nNel 2020 passa a titolo definitivo all'.\nNazionale.\nNel novembre 2021 viene convocato dal CT della nazionale algerina per disputare la Coppa araba FIFA 2021. Fa il suo esordio assoluto il 1\u00ba dicembre seguente rimpiazzando Baghdad Bounedjah al 79' del match vinto 4-0 contro il .\nStatistiche.\n\"Statistiche aggiornate al 10 dicembre 2021\"."}
{"id": "9223362", "revid": "37401", "url": "https://it.wikipedia.org/wiki?curid=9223362", "title": "Palestina nella prima et\u00e0 del ferro", "text": ""}
{"id": "9223365", "revid": "1442080", "url": "https://it.wikipedia.org/wiki?curid=9223365", "title": "Houssem Eddine Mrezigue", "text": "Carriera.\nClub.\nCresciuto nel settore giovanile del , debutta in prima squadra il 6 dicembre 2020 in occasione dell'incontro di CAF Champions League\u00a0vinto 2-0 contro l'.\nNazionale.\nIl 17 giugno 2021 debutta con la nazionale algerina in occasione dell'amichevole vinta 5-1 contro la . Nel novembre seguente viene convocato per disputare la Coppa araba FIFA 2021.\nStatistiche.\n\"Statistiche aggiornate al 10 dicembre 2021\"."}
{"id": "9223367", "revid": "2196166", "url": "https://it.wikipedia.org/wiki?curid=9223367", "title": "Castello di Montecchio Vesponi", "text": "Il castello di Montecchio Vesponi \u00e8 un castello nel comune italiano di Montecchio Vesponi.\nStoria.\nI primi insediamenti sul colle di Montecchio risalgono all'epoca etrusco-romana e forse qui sorgeva un santuario pagano. Intorno al IX secolo vi sorse il castello, che in origine fu feudo dei Marchiones e con interessi dell'Abbazia di Farneta. Vi ebbero diritti anche altri feudatari, come gli Orselli ed i Panzoni di Cortona o i Da Vitiano. Nei primi anni del XIII secolo si alle\u00f2 con il Comune di Arezzo assieme agli altri castelli di Mammi e Monticello. Intorno al 1234 fu acquistato dal Comune di Arezzo che lo ripopol\u00f2, lo trasform\u00f2 in un comune \"semilibero\" e ne fece una piazzaforte contro Castiglion Fiorentino e Cortona.\nNel 1281 il Comune di Arezzo attu\u00f2 un ampliamento delle mura castellane, dando luogo all'attuale fortilizio - simile a circuiti coevi, come Montecolognola (PG) o Monteriggioni (SI) - e inserendo nuovi nuclei familiari al suo interno. Nel 1289, dopo la sconfitta subita da Arezzo da parte di Firenze nella battaglia di Campaldino, nella quale combatt\u00e9 anche Dante Alighieri, Montecchio divenne possesso fiorentino. Ritorn\u00f2 ad Arezzo nel 1303 e nella prima met\u00e0 del XIV secolo fu utilizzato quale piazzaforte nelle frequenti guerre contro Perugia e venne assediato dai Cortonesi guidati da Pier Saccone Tarlati (ex signore di Arezzo) e da Bartolomeo Casali nel 1352, tuttavia i Montecchiesi resistettero ai primi assalti e Pier Saccone Tarlati probabilmente per evitare che i Cortonesi si tenessero la Rocca trad\u00ec la sua causa e disse ai Perugini e ai Montecchiesi di resistere ancora qualche giorno perch\u00e9 il signore di Cortona avrebbe tolto l'assedio in breve tempo per mandare rinforzi in Umbria per combattere Perugia, la roccaforte di Montecchio Vesponi non fu presa e i Tarlati si ritirarono perdendo 300 uomini tra morti e prigionieri. I Cortonesi furono costretti a ritirarsi e Pier Saccone Tarlati, tornato ad Arezzo non riusc\u00ec a riconquistare il potere sulla sua citt\u00e0. Verso il 1383, approfittando delle drammatiche condizioni di Arezzo - ormai impossibilitata a difendere i propri territori - il castello di Montecchio fu occupato dal celebre capitano di ventura inglese John Hawkwood, conosciuto in Italia col nome di Giovanni Acuto, che vi realizz\u00f2 una sua residenza. Alla morte dell'Acuto (1394) Montecchio passo prima a Ludovico Racaniello e successivamente divenne propriet\u00e0 del Comune di Firenze e fu sede di funzionari fiorentini che amministravano la Giustizia nel suo Comune. Con la riforma delle autonomie, realizzata sul finire del XVIII secolo dal Granduca Leopoldo II d'Asburgo-Lorena, nel 1774 fu soppresso il Comune di Montecchio ed unito a Castiglion Fiorentino. Nel XIX secolo il Castello di Montecchio, suddiviso fra numerosi piccoli proprietari di povere abitazioni, fu pian piano acquistato dal banchiere Servadio che ne inizi\u00f2 i restauri. Alla sua morte fu venduto dagli eredi alle famiglie Budini e Gattai che per successivi imparentamenti divennero i famosi Budini-Gattai, proprietari di varie fattorie toscane e di pregevoli palazzi fiorentini. I Budini-Gattai ne restaurarono la torre e ne continuarono i lavori di consolidamento. Oramai abbandonato ed in rovina, nel 1979 Montecchio \u00e8 passato di propriet\u00e0 della contessa Orietta Floridi che lo ha ristrutturato.\nIl castello, posto sulla vetta del colle, domina la Val di Chiana. Il suo severo profilo e la sua agile torre (circa 30 metri) sono visibili anche a chilometri di distanza. Le sue mura, intervallate da 8 torricelle, si sviluppano per un perimetro di 263 metri, entro cui svetta il mastio, attualmente residenza privata.\nLe mura, dai merli guelfi, presentano ancor oggi al loro interno i segni delle abitazioni contadine e, tra gli oliveti circostanti, sorgono i resti di alcune casupole del \"Borgo\", nei secoli passati abitate da poveri agricoltori in epoca medievale."}
{"id": "9223373", "revid": "1442080", "url": "https://it.wikipedia.org/wiki?curid=9223373", "title": "Primera Divisi\u00f3n 2021 (Cile)", "text": "La Primera Divisi\u00f3n de Chile 2021 (conosciuta anche con il nome di Campeonato PlanVital 2021 per ragioni di sponsor) \u00e8 stata la 105\u00aa edizione della massima serie calcistica del Cile, organizzata dalla federazione cilena. Il campionato \u00e8 iniziato il 27 marzo 2021 e si \u00e8 concluso il 5 dicembre 2021.\nA vincere il campionato \u00e8 stata l'Universidad Cat\u00f3lica per la sedicesima volta nella sua storia e per la quarta volta consecutiva, diventando la prima squadra nella storia del campionato cileno ad ottenere una tale striscia di successi consecutivi (ad esclusione del Colo Colo, che per\u00f2 ha vinto quattro titoli di fila nel periodo dei tornei \"Apertura\" e \"Clausura\")..\nIl torneo ha visto la partecipazione di 17 squadre, che diventeranno 16 con la disputa del torneo 2022. Altra novit\u00e0 \u00e8 stato il ritorno nella massima divisione del \u00d1ublense, dopo cinque anni e mezzo di assenza, e del Deportes Melipilla, dopo dodici anni di assenza nella massima categoria.\nFormato.\nLe 17 squadre hanno disputato un torneo con un girone di andata e ritorno, per un totale di 34 partite. La squadra che ha ottenuto pi\u00f9 punti si \u00e8 aggiudicata il titolo nazionale.\nLe ultime due squadre classificate sono retrocesse nella categoria inferiore, mentre la terzultima classificata ha disputato uno spareggio per non retrocedere con la squadra vincitrice della \"liguilla\" della categoria inferiore. In tale maniera la massima divisione cilena torner\u00e0, a partire dal 2022, ad avere 16 squadre.\nQualificazione ai tornei internazionali.\nCoppa Libertadores.\nPer la Coppa Libertadores 2022 si sono qualificate tre squadre:\nCoppa Sudamericana.\nPer la Coppa Sudamericana 2022 si sono qualificate quattro squadre:\nClassifica.\nLegenda:\nNote:\nSpareggio \"promoci\u00f3n\".\nLa terza squadra retrocessa sar\u00e0 determinata dallo spareggio tra la terz'ultima classificata, il Curic\u00f3 Unido, e la squadra vincitrice della cosiddetta \"liguilla\" della \"Primera B\". Tale spareggio sar\u00e0 disputato con gare di andata e ritorno."}
{"id": "9223374", "revid": "16758", "url": "https://it.wikipedia.org/wiki?curid=9223374", "title": "\u00c7elo", "text": ""}
{"id": "9223401", "revid": "767487", "url": "https://it.wikipedia.org/wiki?curid=9223401", "title": "Gli ottimisti", "text": "Gli ottimisti (\"The Optimists\" o anche \"The Optimists of Nine Elms\") \u00e8 un film del 1973 diretto da Anthony Simmons.\nDonna Mullane, che interpreta Liz nel film, venne scritturata per la parte dalla produzione che, stando supervisionando le varie location per le riprese, la vide mentre tornava da scuola.\nTrama.\nUn intrattenitore in pensione si guadagna da vivere come musicista di strada per le strade di Londra. Due bambini fanno amicizia con il vecchio musicista, illuminando la sua vita altrimenti incolore."}
{"id": "9223404", "revid": "439868", "url": "https://it.wikipedia.org/wiki?curid=9223404", "title": "Drell", "text": ""}
{"id": "9223406", "revid": "716642", "url": "https://it.wikipedia.org/wiki?curid=9223406", "title": "Charalampos Charalampous", "text": "Carriera.\nClub.\nCresciuto nel settore giovanile dell', debutta in prima squadra il 14 aprile 2019 in occasione dell'incontro di prima divisione perso 2-0 contro l'. Nella stagione 2021-2022 ha giocato 3 partite nella fase a gironi della neonata Conference League.\nNazionale.\nHa giocato nelle nazionali giovanili cipriote Under-18 ed Under-21.\nStatistiche.\n\"Statistiche aggiornate al 9 dicembre 2021\"."}
{"id": "9223407", "revid": "458786", "url": "https://it.wikipedia.org/wiki?curid=9223407", "title": "Charalambos Charalambous", "text": ""}
{"id": "9223410", "revid": "465169", "url": "https://it.wikipedia.org/wiki?curid=9223410", "title": "Javiera Mena", "text": "Biografia.\nAttiva nella scena indie cilena dal 2001, anno in cui si \u00e8 esibita al suo primo concerto, Javiera Mena ha studiato presso l'accademia musicale ProJazz. Fra il 2003 e il 2006 ha fatto parte del duo Prissa con l'amica Francisca Villela.\nNel 2006 \u00e8 uscito il suo album di debutto \"Esquemas juveniles\", pubblicato da un'etichetta indipendente appartenente al gruppo argentino Entre R\u00edos, per i quali aveva aperto un concerto a Buenos Aires due anni prima. Nel 2009 si \u00e8 esibita per la prima volta in Europa, aprendo i concerti iberici per il duo norvegese Kings of Convenience, mentre nel 2011 \u00e8 salita sul palco del Lollapalooza in Cile dopo la pubblicazione del suo secondo album, \"Mena\".\nLa cantante ha pubblicato il suo terzo disco \"Otra era\" nel 2014. L'anno successivo la title track \u00e8 stata candidata ai Latin Grammy Awards per la miglior canzone alternativa. La tourn\u00e9e per l'album l'ha portata a esibirsi in Cile, Messico, Per\u00f9 e Spagna. Nel 2016 \u00e8 stata giurata al Festival di Vi\u00f1a del Mar (dove si \u00e8 anche esibita in duetto con Alejandro Sanz), mentre nel 2019, dopo l'uscita del quarto album \"Espejo\", si \u00e8 esibita al Coachella Valley Music and Arts Festival in California.\nNel dicembre 2021 \u00e8 stata confermata fra i quattordici partecipanti al Benidorm Fest 2022, evento che ha selezionato il rappresentante della Spagna all'Eurovision Song Contest, dove ha presentato il suo singolo \"Culpa\", senza per\u00f2 superare le semifinali."}
{"id": "9223412", "revid": "1214201", "url": "https://it.wikipedia.org/wiki?curid=9223412", "title": "Mohammed Ali Khan", "text": ""}
{"id": "9223414", "revid": "211373", "url": "https://it.wikipedia.org/wiki?curid=9223414", "title": "Gli amici di Sara", "text": "Gli amici di Sara \u00e8 una miniserie televisiva in otto episodi andata in onda per la prima volta il 23 giugno 1999 sulle reti Rai e Mediaset\nDescrizione.\nLa miniserie rientra nell'ambito della sesta campagna informativa sull\u2019AIDS promossa dal Ministero della Salute e prodotta dalle societ\u00e0 Saatchi&amp;Saatchi e Lux Vide. \nGli ideatori si proponevano la finalit\u00e0 di trattare l'AIDS in tutti i suoi aspetti con un nuovo approccio e un nuovo linguaggio. Argomenti come la prevenzione, la diagnosi della malattia, i fattori di rischio e la solidariet\u00e0 con i sieropositivi e malati, venivano affrontati per sensibilizzare il pubblico giovanile proponendo un modello sociale in cui potesse riconoscersi e offrendogli la possibilit\u00e0 di parlare di AIDS anche quando la malattia non \u00e8 vissuta in prima persona. \nIl racconto si snoda intorno alle vicende di cinque giovani che condividono lo stesso appartamento e che per vari motivi si trovano a confrontarsi con l'AIDS vivendo con responsabilit\u00e0 le proprie scelte, con un continuo confronto e dialogo con gli amici e aiutandosi reciprocamente .\nLa serie \u00e8 visibile sulla piattaforma YouTube a cura del canale \"Uniti contro l'AIDS\" . "}
{"id": "9223419", "revid": "439868", "url": "https://it.wikipedia.org/wiki?curid=9223419", "title": "Viracocha (disambigua)", "text": ""}
{"id": "9223423", "revid": "22475", "url": "https://it.wikipedia.org/wiki?curid=9223423", "title": "Eaton Square", "text": "Eaton Square \u00e8 una piazza giardino residenziale nel quartiere Belgravia di Londra, la piazza pi\u00f9 grande di Londra. \u00c8 una delle tre piazze costruite dalla famiglia di proprietari terrieri duchi di Grosvenor, quando svilupparono la parte principale di Belgravia nel XIX secolo, che prendono il nome da luoghi nel Cheshire, in questo caso Eaton Hall, la casa di campagna dei Grosvenor. \u00c8 pi\u00f9 grande ma meno grandiosa di quella centrale del quartiere, Belgrave Square, ed \u00e8 sia pi\u00f9 grande che pi\u00f9 grandiosa di Chester Square. Il primo blocco di edifici fu realizzato da Thomas Cubitt dal 1827. Nel 2016 \u00e8 stato segnalato come il \"posto pi\u00f9 costoso per le propriet\u00e0 in Gran Bretagna\", con una casa a schiera completa che costa in media 17 milioni di sterline. Molte di queste case sono state convertite in appartamenti esclusivi.\nI sei giardini adiacenti, alberati e centrali di Eaton Square sono elencati di II grado nel Registro dei parchi e giardini storici. Tutti gli edifici (\u2116s\u00a01-7, 8-12A, 14-23, 24 e 24a a 48, 51-62, 63-66, Eaton House (\u2116\u00a066a), 67-71, 72, 73-82, 83-102 e 103-118) sono considerati monumenti classificati, in particolare al Grade II* tranne da 1 a 7 e da 63 a 66a che sono nella categoria principale e iniziale del grado II. Dal 103 a 105 sono affittati e convertiti internamente nell'ambasciata belga, cos\u00ec come il 106 all'ambasciata boliviana.\nPanoramica.\nLe case di Eaton Square sono grandi edifici, prevalentemente larghi tre campate, uniti in regolari case a schiera in stile classico, con quattro o cinque piani principali, pi\u00f9 mansarda e seminterrato e una scuderia sul retro. La maggior parte delle case \u00e8 rivestita con stucco bianco, ma alcune sono rivestite con mattoni faccia a vista di alta qualit\u00e0. Due lati sono lunghi 110 metri e gli altri due 492 metri.\nPer quanto riguarda le strade: l'intero rettangolo \u00e8 diviso in sei compartimenti o zone poich\u00e9 \u00e8 diviso in due longitudinalmente dalla via di accesso Victoria o Buckingham Palace a King's Road che \u00e8 chiamata in modo molto diverso e brevemente successivamente a nord-est di Sloane Square). Trasversalmente \u00e8 attraversata da quattro strade meno importanti, che cambiano tutte nome prima durante e dopo il loro transito attraverso la piazza. Tutte le strade in transito attraverso la piazza assumono il nome di \"Eaton Square\" e la maggior parte di esse sono a senso unico.\nTra il 1916 e il 1917, l'edificio 87 divenne per breve tempo \"l'ospedale della contessa di Dundonald\", curando molti dei feriti nella Grande Guerra, Giorgio V e la regina consorte Maria di Teck visitarono i pazienti dell'ospedale e furono accolti dal personale e dalla contessa. \nPrima della seconda guerra mondiale le case erano classificate nella classe superiore, ma erano surclassate da quelle di Belgrave Square, Grosvenor Square, St James's Square o Park Lane. Dopo la guerra gli edifici divennero quasi del tutto residenziali elevando la loro importanza. Alcune delle case rimangono indivise, ma molte sono state convertite internamente in appartamenti o edifici a pi\u00f9 piani su autorizzazione o istruzione dei Grosvenor. Si tratta spesso di conversioni laterali, ovvero interessano pi\u00f9 di una delle case originali, affittate con contratti di locazione lunghi tipici nella fascia di prezzo pi\u00f9 alta, il cui prezzo esatto dipende dalle dimensioni, dalla durata del contratto di locazione e dai servizi. Le facciate della piazza rimangono come immaginate e realizzate. La maggior parte ma non tutte le propriet\u00e0 appartengono ancora al Gruppo Grosvenor. Hugh Grosvenor, VII duca di Westminster, che ha ereditato il titolo di duca di Westminster da suo padre Gerald Grosvenor nel 2016, ne usa una come sua casa londinese. Fino agli anni 1920 i suoi predecessori vivevano a Grosvenor House, il palazzo precursore del Grosvenor House Hotel in Park Lane di fronte a Hyde Park.\nDi fronte all'estremit\u00e0 nord-orientale c'\u00e8 St Peter's della Chiesa d'Inghilterra in stile classico, preceduta da un portico ionico a sei colonne dietro il quale si trova una snella torre dell'orologio. Fu progettata da Henry Hakewill e costruita tra il 1824 e il 1827 (durante la costruzione della piazza).\nTra il 1940 e il 1944 il governo belga in esilio occup\u00f2 i suoi tre numeri che sono stati a lungo utilizzati come ambasciata di quel paese in Gran Bretagna e altri locali nel centro di Londra come sue case e uffici minori."}
{"id": "9223426", "revid": "439868", "url": "https://it.wikipedia.org/wiki?curid=9223426", "title": "Rivadeneira", "text": ""}
{"id": "9223429", "revid": "438678", "url": "https://it.wikipedia.org/wiki?curid=9223429", "title": "Vincolo di integrit\u00e0 referenziale", "text": ""}
{"id": "9223435", "revid": "465169", "url": "https://it.wikipedia.org/wiki?curid=9223435", "title": "Gonzalo Hermida", "text": "Biografia.\nGonzalo Hermida si \u00e8 trasferito a Madrid nel 2015 per lavorare professionalmente come cantautore. Prima del suo debutto come solista ha scritto canzoni incise da Mal\u00fa, India Mart\u00ednez e Antonio Jos\u00e9.\nDopo aver firmato con la Sony Music Entertainment Spain, nel 2018 ha pubblicato il suo album di debutto \"Natural\", che ha raggiunto la 73\u00aa posizione della classifica spagnola. Nel 2021 \u00e8 uscito il suo secondo album \"Ign\u00edfugo\", che l'ha visto intraprendere la sua prima tourn\u00e9e nazionale.\nNel dicembre 2021 \u00e8 stato confermato fra i quattordici partecipanti al Benidorm Fest 2022, evento che ha selezionato il rappresentante della Spagna all'Eurovision Song Contest, dove ha presentato l'inedito \"Qui\u00e9n lo dir\u00eda\". Dopo essersi qualificato dalla semifinale, si \u00e8 piazzato all'ultimo posto su 8 partecipanti nella finale del festival."}
{"id": "9223463", "revid": "6923", "url": "https://it.wikipedia.org/wiki?curid=9223463", "title": "FIFA Futsal World Cup 2024", "text": "La Coppa del Mondo 2024 di calcio a 5 sar\u00e0 la 10\u00aa edizione del torneo e si disputer\u00e0 nel 2024 in un luogo da definire.\nFase finale.\nScelta della sede.\n8 federazioni hanno espresso interesse nell'ospitare l'evento:\nAFC\nCAF\nCONCACAF\nUEFA"}
{"id": "9223464", "revid": "135224", "url": "https://it.wikipedia.org/wiki?curid=9223464", "title": "Brentuximab", "text": ""}
{"id": "9223465", "revid": "110157", "url": "https://it.wikipedia.org/wiki?curid=9223465", "title": "Seudre", "text": "La Seudre \u00e8 un corso d'acqua francese che scorre nel dipartimento della Charente Marittima, regione della Nuova Aquitania, nel Saintonge, sfociando nel Golfo di Biscaglia (Oceano Atlantico). \nGeografia.\nRuscello insignificante dopo la sua sorgente, la Seudre termina il suo corso con un importante estuario.\nEsso nasce a 3 chilometri a sudovest di Saint-Genis-de-Saintonge a Saint-Antoine e scompare del tutto in estate per un percorso da 2 a 3 chilometri. Fino a Saujon, non \u00e8 che un magro filo d'acqua. Nel porto di Rib\u00e9rou, a Saujon, il ponte a chiuse (il \ua78c\ua78cpont des eaux contraires\ua78c\ua78c) segna la separazione delle acque: quelle dolci verso monte, quelle salmastre nel porto e nel canale verso L'\u00c9guille e l'estuario. Cos\u00ec, l'influenza delle maree si fa sentire fino al porto di Rib\u00e9rou.\nLa Seudre raggiunge il pertuis de Maumusson, a nord della piccola penisola di Arvert, tra le citt\u00e0 di Marennes-Hiers-Brouage a est e La Tremblade a ovest.\nL'estuario della Seudre \u00e8 delimitato dai marais de la Seudre in parti composte da antiche saline, ove sono installati i bacini di mitilicoltura che consentono l'affinamento delle ostriche (in ostricoltura).\nL'estuario della Seudre \u00e8, insieme all'isola d'Ol\u00e9ron, il luogo di denominazione delle ostriche Marennes-Ol\u00e9ron.\nLa lunghezza del suo corso \u00e8 di 68\u00a0chilometri.\nL'autostrada francese A10 passa al di sopra della Seudre a livello del comune di Bois, nei pressi della sua sorgente. Un ponte lungo un chilometro attraversa il suo estuario tra Marennes-Hiers-Brouage e La Tremblade.\nPrincipali affluenti.\nLa Seudre ha 35 tributari ufficiali tra cui 2 rami e 3 canali:\nLa Seudre \u00e8 collegata alla Charente dal Canale dalla Charente alla Seudre o canale della Bridoire via canale di Marennes.\nComuni e cantoni attraversati.\n26 comuni e 6 cantoni, tutti situati nella Charente Marittima, sono attraversati da questo fiume costiero. Da monte a valle, a partire dalla sorgente, si tratta dei seguenti comuni:\nSaint-Genis-de-Saintonge (sorgente), Bois, Champagnolles, Saint-Germain-du-Seudre, Virollet, G\u00e9mozac, Cravans, Saint-Andr\u00e9-de-Lidon, Montpellier-de-M\u00e9dillan, Thaims, Meursac, Corme-\u00c9cluse, Saint-Romain-de-Benet, Le Chay, Saujon e L'\u00c9guille ove inizia l'estuario.\nDall'\u00c9guille, il fiume si allarga e diviene un ampio estuario che separa i comuni della riva destra da quelli della riva sinistra.\nI comuni sulla riva destra sono, da monte a valle: Le Gua, Nieulle-sur-Seudre, Saint-Just-Luzac e Marennes, dove finisce l'estuario.\nI comuni della riva sinistra sono, da monte a valle, i seguenti: Mornac-sur-Seudre, Breuillet, Chaillevette, \u00c9taules, Arvert e La Tremblade, dove finisce l'estuario.\nIn termini di cantoni, la Seudre nasce nel cantone di Saint-Genis-de-Saintonge, attraversa i cantoni di G\u00e9mozac, Saujon, Royan Ovest e al suo estuario tra i cantoni di Marennes e La Tremblade."}
{"id": "9223468", "revid": "1543377", "url": "https://it.wikipedia.org/wiki?curid=9223468", "title": "Wilton Crescent", "text": "Wilton Crescent \u00e8 una strada nel centro di Londra, che comprende un ampio ed elegante gruppo di case georgiane e i giardini comunali privati su cui si affaccia il semicerchio. Le case vennero costruite all'inizio del XIX secolo e ora sono edifici di interesse storico culturale di II grado. La strada \u00e8 la proiezione settentrionale di Belgravia ed \u00e8 spesso considerata come una delle piazze giardino di Londra.\n\u00c8 nota per il suo elenco di residenti benestanti e politicamente importanti, presenti e storici, e oggi include l'Alto Commissariato di Singapore e l'Ambasciata del Lussemburgo. Il suo collegamento di trasporto pubblico pi\u00f9 vicino \u00e8 la stazione della metropolitana di Hyde Park.\nPanoramica.\nWilton Crescent venne creata da Thomas Cundy II, il geometra della famiglia Grosvenor, su progetto di Wyatt del 1821 per Belgravia. Prese in nome all'epoca da Thomas Egerton, II conte di Wilton, secondo figlio di Robert Grosvenor, I marchese di Westminster sulla cui tenuta fu costruita la strada nel 1825 da Seth Smith.\nNel XIX e XX secolo \u00e8 stata la dimora di molti importanti politici, ambasciatori e funzionari britannici. Louis Mountbatten, I conte Mountbatten di Birmania (1900\u20131979) visse al 2 Wilton Crescent per molti anni, oggi contrassegnato da una targa blu. Simile agli sviluppi vicini, Wilton Crescent \u00e8 caratterizzata da grandi case a schiera con sontuose case bianche costruite a forma di mezzaluna, molte delle quali con balconi stuccati, in particolare nella parte meridionale della mezzaluna. Le case a cinque piani rivestite in pietra di Portland verso nord sono alte e sono state ristrutturate tra il 1908 e il 1912 dagli architetti Balfour e Turner. La maggior parte delle case era stata originariamente costruita in stile a stucco, ma vennero rivestite in pietra durante il periodo di ristrutturazione. Altre case oggi hanno balconi in ferro nero.\nWilton Crescent si trova a est di Lowndes Square e Lowndes Street, a nord-ovest di Belgrave Square. Vi si accede tramite Wilton Place che la collega alla strada principale di Knightsbridge. Grosvenor Crescent \u00e8 a est e vi si trova l'ambasciata indonesiana. Pi\u00f9 a est c'\u00e8 il retro di Buckingham Palace e la Stazione di Londra Victoria. Nel 2007, Wilton Garden, nel mezzo della mezzaluna, ha vinto una medaglia di bronzo dalla London Gardens Society.\nCi sono due edifici diplomatici a Wilton Crescent: l'Alto Commissariato di Singapore al n. 9, e l'Ambasciata del Lussemburgo al n. 27 (ex sede del governo lussemburghese in esilio).\nForma e numerazione.\nI 50 edifici, alcuni suddivisi, che formano gli indirizzi di Wilton Crescent sono elencati al Grade II. La mezzaluna \u00e8 divisa in tre gruppi di edifici che formano una schiera con i numeri 1-15 Grosvenor Crescent, pi\u00f9 32 e 33 che si affacciano sul lato opposto di una breve continuazione dell'ampio collegamento orientale con Belgrave Square ai numeri 1-11. L'ampio collegamento occidentale in Belgrave Square \u00e8 tuttavia chiamato Wilton Terrace, diviso in 1-3 ed \u00e8 di data, stile e proporzioni identiche.\nRiferimenti nelle arti.\nL'opera teatrale del 1905 di George Bernard Shaw \"Major Barbara,\" \u00e8 in parte ambientata nella casa di Lady Britomart a Wilton Crescent.\nDettagli architettonici.\nDei due quadranti principali e del gruppo principale della mezzaluna, che costituiscono 47 dei 50 edifici, il primo piano presenta lesene di ordine dorico, rifinite a stucco, applicate tra le finestre e una cornice sussidiaria sovrastante. Il secondo e il terzo piano sono uniti da lesene binate di ordine ionico incastonate tra le case. Queste sono sormontati da un pesante cornicione a modiglione. La maggior parte ha una balaustra rifinita con urne fino all'unit\u00e0 finale. Hanno muri di parapetto immersi con terminali a sfera."}
{"id": "9223470", "revid": "1702319", "url": "https://it.wikipedia.org/wiki?curid=9223470", "title": "Battaglia di Cabo Fisterra", "text": ""}
{"id": "9223471", "revid": "1149807", "url": "https://it.wikipedia.org/wiki?curid=9223471", "title": "Ninja Baseball Bat Man", "text": "Ninja Baseball Bat Man, uscito in Giappone con il titolo , \u00e8 un videogioco arcade picchiaduro a scorrimento sviluppato e pubblicato da Irem nel 1993.\nModalit\u00e0 di gioco.\nIl gioco consente di giocare contemporaneamente fino a 4 giocatori. Ogni giocatore pu\u00f2 selezionare uno dei 4 personaggi disponibili: Captain Jose (di colore rosso), Twinbats Ryno (di colore verde), Beanball Roger (di colore giallo) e Stick Straw (di colore blu). Lo scopo del gioco \u00e8 quello di recuperare per conto del Commissario del Baseball diversi cimeli dorati rubati dalla Baseball Hall of Fame. Ogni stage si svolge in diverse citt\u00e0 degli Stati Uniti d'America e in ognuno di essi i giocatori devono combattere contro un boss, che una volta sconfitto permetter\u00e0 loro di recuperare uno dei cimeli rubati. \nCome il precedente gioco arcade picchiaduro di Irem, \"Undercover Cops\", \"Ninja Baseball Bat Man\" presenta personaggi giocabili che dispongono di diverse mosse di combattimento eseguibili con i comandi impartiti tramite un joystick a 8 direzioni e due pulsanti (attacco e salto), comprese le azioni che sacrificano parte della propria barra vitale per eliminare tutti i nemici che compaiono sullo schermo. Il videogioco consente inoltre ai giocatori di eseguire combo, lanci e attacchi rapidi contro diversi nemici. Quando la barra della salute di un giocatore lampeggia in rosso, \u00e8 possibile eseguire pi\u00f9 mosse finch\u00e9 il giocatore non ricarica oppure perde completamente la propria barra vitale. Tra gli oggetti che si possono raccogliere nel corso della partita ci sono pietanze (sia americane sia giapponesi) per ripristinare la salute, armi alternative (come palle da baseball e shuriken) oppure oggetti che richiamano un gruppo di cheerleader per eliminare automaticamente i nemici sullo schermo o far cadere una grande quantit\u00e0 di cibo. Ci sono anche minigiochi alla fine di ogni boss (escluso quello finale).\nSviluppo.\nIrem America apr\u00ec la sua sede negli Stati Uniti nel 1988 a Redmond; tra i propri dirigenti figuravano Frank Ballouz (fondatore di Fabtek, un'azienda di kit video, ed ex editore nordamericano di diverse macchine arcade di Seibu Kaihatsu e TAD Corporation) e Drew Maniscalco (che si occupava delle vendite di Irem per il mercato nordamericano). All'epoca Maniscalco cre\u00f2 il concept di \"Ninja Baseball Bat Man\" (compreso il titolo, la trama e i personaggi) e lo concesse in licenza a Irem America nel 1991. Per illustrare gli schizzi dei personaggi, Maniscalco ingaggi\u00f2 Gordon Morison, celebre disegnatore di flipper della Gottlieb.\nL'idea di Maniscalco nacque dopo aver letto l'elenco dei film di maggior incasso dell'epoca su un numero del quotidiano \"USA Today\", tra cui figuravano \"Tartarughe Ninja alla riscossa\" e uno dei film di Batman (probabilmente \"Batman - Il ritorno\"). Successivamente inizi\u00f2 a creare i propri personaggi modellandoli sulla base di questi film, dotandoli inoltre di mazze e palle da baseball (oltre che del relativo vestiario), essendo Maniscalco un appassionato di questo sport.\nOriginariamente \"Ninja Baseball Bat Man\" sarebbe dovuto essere un classico platform simile a \"Super Mario Bros.\", ma siccome all'epoca andavano per la maggiore i picchiaduro con 4 giocatori si vir\u00f2 alla fine su questa tipologia di videogioco. Mentre il titolo e i personaggi erano modellati sulle idee di Maniscalco, la divisione giapponese di Irem programm\u00f2 il videogioco, modificando l'aspetto del suo prototipo.\nDurante lo sviluppo dell'originaria versione platform, i due personaggi principali erano stati chiamati \"Willie\" e \"Mickey\", ispirandosi ai due giocatori di baseball preferiti da Maniscalco nella sua infanzia, Willie Mays e Mickey Mantle. Successivamente, nel corso dello sviluppo della versione picchiaduro a 4 giocatori, i nomi provvisori dei 4 personaggi principali divennero Captain Jeff (rosso), Nunchaks Sugar (verde), Hammer' Eddy (giallo) e Naginata Jimmy (blu). Alla fine Maniscalco stabil\u00ec i nomi definitivi dei 4 protagonisti ispirandosi ad altrettanti giocatori di baseball in voga all'inizio degli anni Novanta: Jos\u00e9 Canseco (rosso), Ryne Sandberg (verde), Roger Clemens (giallo) e Darryl Strawberry (blu). Nella versione giapponese, invece, i personaggi vennero chiamati semplicemente con i nomi dei propri colori.\nAccoglienza ed eredit\u00e0.\nNonostante fosse stato uno dei migliori successi arcade in Giappone, ricevendo buone recensioni dalla critica durante la sua uscita nel 1993, rispetto alle vendite di altri videogiochi dell'epoca \"Ninja Baseball Bat Man\" ebbe scarso successo nel resto dell'Estremo Oriente e in Nord America. Delle 1042 unit\u00e0 vendute, solo 50 vennero acquistate in Nord America, rendendo questo videogioco piuttosto raro (soprattutto negli Stati Uniti). Ciononostante, grazie all'emulatore arcade MAME \"Ninja Baseball Bat Man\" ha guadagnato maggior popolarit\u00e0 a distanza di anni dalla propria uscita.\nNel 1992 (un anno dopo la creazione della sua idea e un anno prima dell'uscita di \"Ninja Baseball Bat Man\") Maniscalco lasci\u00f2 la Irem e si trasfer\u00ec nella divisione statunitense di Data East; per tale motivo non ebbe modo di commercializzare n\u00e9 gestire altri prodotti relativi al videogioco. Tuttavia, stando ad una sua intervista su \"GameRoom\", Maniscalco possiede i diritti su \"Ninja Baseball Bat Man\" per prodotti che non siano videogiochi, mentre la divisione giapponese di Irem possiede quelli relativi alla produzione di videogiochi."}
{"id": "9223476", "revid": "228587", "url": "https://it.wikipedia.org/wiki?curid=9223476", "title": "Governo Janev", "text": ""}
{"id": "9223477", "revid": "478814", "url": "https://it.wikipedia.org/wiki?curid=9223477", "title": "Miguel Angel Reyes-Varela", "text": ""}
{"id": "9223480", "revid": "775372", "url": "https://it.wikipedia.org/wiki?curid=9223480", "title": "Ognyan Stefanov Gerdzhikov", "text": ""}
{"id": "9223482", "revid": "729019", "url": "https://it.wikipedia.org/wiki?curid=9223482", "title": "Zoe Aldcroft", "text": "Nel 2021 \u00e8 stata eletta miglior rugbista dell'anno."}
{"id": "9223488", "revid": "793215", "url": "https://it.wikipedia.org/wiki?curid=9223488", "title": "Adolf Winkelmann", "text": ""}
{"id": "9223490", "revid": "46291", "url": "https://it.wikipedia.org/wiki?curid=9223490", "title": "Tragopogon orientalis", "text": " Tragopogon orientalis \u00e8 una specie di pianta angiosperma dicotiledone della famiglia delle Asteraceae.\nEtimologia.\nDa Dioscoride sappiamo che il nome della pianta (e quindi del genere) deriva dal greco \u03c4\u03c1\u03b1\u03b3\u03bf\u03c2 (\"tragos\" = caprone) e \u03c0\u1f60\u03b3\u03c9\u03bd (\"pogon\" = barba) per la somiglianza delle setole del pappo con la barba di un caprone. Il nome volgare pi\u00f9 comune e antico (Barba di becco) sembra derivi da una dizione longobarda (\"bikk\"=becco). L'epiteto specifico (\"orientalis\") indica la possibile origine della pianta.\nIl nome scientifico della specie \u00e8 stato definito per la prima volta dal botanico Carl Linnaeus (1707-1778) nella pubblicazione \" Species Plantarum\" ( Sp. Pl. 2: 789) del 1753.\nDescrizione.\nHabitus. La forma biologica \u00e8 emicriptofita scaposa (\"H scap\"), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Ma a volte pu\u00f2 presentare caratteristiche tipiche delle terofite (quindi pur essendo annuali superano l'inverno sotto forma di seme). Barba di becco ha un ciclo anche biennale; questo vuol dire che il primo anno sviluppa una rosetta di foglie basali; mentre il secondo anno produce lo scapo fiorale. Gli organi interni di queste piante contengono lattoni sesquiterpenici.\n'Fusto. Il fusto \u00e8 solo di tipo epigeo (quello ipogeo \u00e8 assente) ed \u00e8 eretto, poco ramoso e glabro o con scarso tomento. La sezione si presenta cava (fusto fistoloso) e striata. In genere \u00e8 ingrossato ai nodi. La radice \u00e8 verticale ingrossata (1\u00a0cm di diametro) o lievemente obliqua del tipo a fittone. La sezione massima \u00e8 di 1\u00a0cm. Queste piante possono raggiungere una altezza massima di 3 - 8 dm.\nFoglie. Le foglie sono lineari - strette, molto lanceolate e acuminate (dimensione da 5 a 20\u00a0cm - larghezza 4\u00a0cm) a margine intero o lievemente ondulato. Sono inoltre sessili con base amplessicaule allargata (10\u201315\u00a0mm). A volte sono arricciate. Nella zona centrale (mediana), longitudinalmente, presentano una nervatura molto marcata.\nInfiorescenza. L'infiorescenza ha pochi capolini (per lo pi\u00f9 sono solitari) di diametro 3\u20136\u00a0cm fissati all'apice di un sottile peduncolo. L'involucro \u00e8 cilindrico con un diametro di circa 1\u00a0cm ed \u00e8 formato da una serie di 7-8 squame (brattee) lineari e acuminate. Dopo la fioritura le brattee si ripiegano all'ingi\u00f9. Il ricettacolo \u00e8 nudo, ossia \u00e8 privo di pagliette a protezione della base dei fiori; \u00e8 liscio, glabro e a forma convessa. Dimensione delle brattee: larghezza 3\u00a0mm; lunghezza 18 \u2013 25\u00a0mm. Diametro dell'infiorescenza: 40 \u2013 50\u00a0mm.\nFiori. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e zigomorfi.\nFrutti. I frutti sono degli acheni grigiastri, fusiformi risultanti dalla metamorfosi del tubo calicino nelle fasi della maturazione fiorale. I frutti, lunghi quanto l'ovario, hanno un becco lungo con un pappo molto piumoso (delle barbe laterali patenti intrecciate ad ombrello - una trentina circa) di colore bianco. Dimensione dell'achenio: 15 \u2013 20\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nNella \"Flora d'Italia\" di Sandro Pignatti questa entit\u00e0 \u00e8 trattata come sottospecie \"orientalis\" della specie \"Tragopogon pratensis\".\nFilogenesi.\nIl genere della specie di questa voce appartiene alla sottotrib\u00f9 Scorzonerinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Scorzonerinae \u00e8 il secondo clade che si \u00e8 separato dalla trib\u00f9.\nAll'interno della sottotrib\u00f9 sono stati individuati diversi cladi, alcuni in posizione politomica. Il genere di questa voce, da un punto di vista filogenetico, si trova in una posizione centrale e con il genere \"Geropogon\" forma un \"gruppo fratello\" (differiscono soprattutto per gli acheni e il pappo). Il genere \"Tragopogon\" come \u00e8 descritto attualmente \u00e8 monofiletico.\nI caratteri distintivi per la specie di questa voce sono:\nIl numero cromosomico della specie \u00e8: 2n = 12.\nSpecie simili.\nSecondo la divisione fatta da Pignatti questa specie, nell'ambito del genere, fa parte del gruppo a fiori completamente gialli. In questo gruppo sono comprese alcune specie che si distinguono per i seguenti caratteri:\nSinonimi.\nSono elencati alcuni sinonimi per questa entit\u00e0:"}
{"id": "9223491", "revid": "59785", "url": "https://it.wikipedia.org/wiki?curid=9223491", "title": "Battaglia di Tillyria", "text": "La battaglia di Tillyria () o battaglia di Kokkina (), nota anche nella storiografia turca come Resistenza di Erenk\u00f6y (), fu un conflitto nell'agosto del 1964 tra le unit\u00e0 della Guardia nazionale cipriota e i gruppi armati turco-ciprioti nell'area di Kokkina a Cipro. Questi ultimi furono supportati con attacchi aerei dalla Turchia.\nPosizione.\nNel 1964, al momento della battaglia, Cipro era governata da due entit\u00e0 statali sovrane: la Repubblica di Cipro e le aree a sovranit\u00e0 britannica. Le aree sotto la giurisdizione della Repubblica di Cipro includevano una serie di grandi enclavi fortificate, abitate dalla minoranza turco-cipriota dell'isola che si era ritirata in posizioni difensive intorno ai villaggi controllati dai turchi in seguito a un grave scoppio di disordini civili nel 1963.\nLa regione di Tillyria a Cipro era in gran parte racchiusa nel distretto amministrativo di Morphou nel nord-ovest dell'isola, formando una grande porzione della costa meridionale della baia di Morphou. Localizzata su questa costa, Kokkina era un'enclave turca fortemente fortificata comprendente tra i 750 e 1000 abitanti.\nContesto politico.\nNel novembre 1963, il presidente della Repubblica di Cipro, l'arcivescovo Makarios III, propose 13 emendamenti costituzionali alla costituzione del governo del paese. Questi emendamenti erano principalmente volti dall'amministrazione Makarios a riorganizzare e regolamentare la distribuzione della forza lavoro greco-cipriota e turco-cipriota e nel potere di voto nel governo, nei servizi civili, nelle forze armate e di polizia. Questi emendamenti proposti avrebbero anche influito sulla distribuzione delle persone greco-cipriote e turco-cipriote al servizio degli uffici giudiziari, esecutivi e municipali del governo, a favore di una divisione dal 70% al 30%, ponderata per la maggioranza della popolazione greco-cipriota (77%) sulla minoranza turco-cipriota (18%).\nMentre le parti del governo greco-cipriota e turco-cipriota erano gi\u00e0 ampiamente polarizzate a favore degli interessi dei rispettivi \"Stati-madre\" (ovvero Grecia e Turchia), i rappresentanti turco-ciprioti all'interno del governo respinsero i 13 emendamenti costituzionali proposti da Makarios, sulla base del fatto che privavano i turco-ciprioti di pari rappresentanza. I greco-ciprioti, allo stesso modo, si rifiutarono di modificare gli emendamenti.\nCi\u00f2 provoc\u00f2 l'escalation della violenza intercomunitaria cipriota negli eventi denominati \"Natale di Sangue\" e la fine della rappresentanza turco-cipriota nel governo della Repubblica di Cipro.\nContesto demografico e geopolitico.\nUna serie di atrocit\u00e0 e atti terroristici intercomunitari colp\u00ec l'isola dalla fine di dicembre 1963, quando inizi\u00f2 a divampare la violenza tra gli estremisti turchi e greco-ciprioti. Questa violenza aument\u00f2 rapidamente e fu rafforzata da sentimenti nazionalisti preesistenti da entrambe le parti, tra cui il desiderio turco del \"taksim\" (o divisione dell'isola in parti turche e greche), e del desiderio greco di \"enosis\" (o unione dell'intera isola con la Grecia). I principali fautori di questa violenza erano l'Organizzazione di resistenza turca (TMT) e i paramilitari greco-ciprioti, anche se non \u00e8 chiaro quanta parte della violenza possa essere effettivamente attribuita alle direttive emanate da questi gruppi.\nA met\u00e0 del 1964, il governo greco-cipriota si accorse che i turco-ciprioti, ormai quasi universalmente rientrati nelle enclavi a livello nazionale, stavano diventando sempre pi\u00f9 ben equipaggiati con armi di piccolo calibro, armi automatiche da squadra e mortai che non sarebbero stati altrimenti messi a loro disposizione attraverso i porti di ingresso legali. Il molo dalle acque profonde detenuto dai turco-ciprioti a Kokkina, nella regione di Tillyria, fu immediatamente sospettato come il fulcro di un punto di spedizione turco per la fornitura di armi ai turco-ciprioti dalla Turchia continentale.\nKokkina era stata fondamentale per la fornitura di armi al TMT dalla Turchia dal 1958. La spedizione di armi era effettuata da persone locali chiamate \"bereket\u00e7iler\" utilizzando piccole barche a remi, ed era iniziata come iniziativa locale di tre giovani nell'agosto 1958. Questi giovani avevano remato in Turchia senza l'approvazione di Rauf Denkta\u015f e l\u00ec erano stati arrestati, ma rendendosi conto del valore che questa impresa aveva per la fornitura di armi alla TMT di nuova fondazione, le autorit\u00e0 turche e turco-cipriote iniziarono a utilizzare il porto per regolari spedizioni clandestine di armi. In seguito allo scoppio della violenza intercomunitaria, i turco-ciprioti iniziarono a corrompere i soldati stranieri di stanza sull'isola per trasportare armi in altre enclavi turche. Il 27 maggio 1964, le autorit\u00e0 greco-cipriote catturarono Keith Marley, un maggiore britannico, mentre trasportava armi da Kokkina. Confess\u00f2 di averlo fatto altre cinque volte in passato e che altri colleghi erano coinvolti in accordi simili.\nLa reazione greco-cipriota fu una corsa alle armi. Nel 1965 fu installata una stazione radar di sorveglianza sul monte Kormakitis, nel distretto di Kyrenia, per osservare i movimenti marittimi illegali tra la Turchia e Kokkina, e un totale di sei mezzi da attacco navale veloce furono acquistati dall'Unione Sovietica per triplicare la forza del Marina di Cipro. Come misura aggiuntiva, due pesanti cannoniere greco-cipriote erano di stanza vicino a Morphou per lanciare un attacco navale, in caso di necessit\u00e0.\nMentre la Grecia rimase in gran parte silenziosa sulla questione del punto di spedizione di Kokkina, il governo greco assicur\u00f2 ai greco-ciprioti che avrebbe sostenuto un intervento armato a Kokkina, qualora la situazione fosse diventata insostenibile. Il Comandante della Guardia nazionale greco-cipriota, Col. Georgios Grivas, torn\u00f2 a Cipro da Atene alla fine di luglio 1964, dopo aver ricevuto un'udienza con i membri del governo greco. Poco dopo, i greco-ciprioti iniziarono a mobilitarsi per un intervento armato a Kokkina, nonostante le minacce turche di contro-intervenire con la forza se ci\u00f2 fosse accaduto.\nAzione.\nNei giorni precedenti l'invasione, la Guardia nazionale cipriota inizi\u00f2 a mobilitare la fanteria, l'artiglieria e le forze corazzate per un assalto a Kokkina. Il 6 agosto 1964, la Guardia nazionale cipriota inizi\u00f2 il suo attacco. Per due giorni, le forze della Guardia nazionale cipriota stabilirono il fuoco di supporto con sei cannoni da 25 libbre e circa dodici mortai, coordinati con il fuoco dei cannoni da 20 mm e 40 mm dalle motovedette della marina cipriota \"Phaethon\" e \"Arion\". Sotto questo sbarramento, la fanteria avanz\u00f2 lentamente nell'enclave con la copertura dal fuoco delle mitragliatrici sovrapposte, ma scopr\u00ec che i turco-ciprioti avevano organizzato le proprie mitragliatrici e mortai in una formazione efficace. La battaglia si degrad\u00f2 rapidamente in uno scambio a bassa intensit\u00e0 di cecchini e fuoco di supporto, poich\u00e9 entrambe le parti scavano in un terreno difficile.\nL'8 agosto 1964, dopo aver aspettato quasi due giorni, la Turchia intervenne, una volta che fu chiaro che i greco-ciprioti non si sarebbero ritirati da Kokkina, ma che avrebbero semplicemente impegnato sempre pi\u00f9 forze d'assedio fino a quando i turco-ciprioti non avessero esaurito i rifornimenti.\nLa mattina dell'8 agosto, le motovedette cipriote \"Phaethon\" e \"Arion\" furono attaccate dai jet dell'aeronautica turca mentre navigavano nei pressi del porto di Xeros, nella baia di Morphou. Le imbarcazioni iniziarono manovre evasive e piazzarono il fuoco antiaereo. Il \"Phaethon\" fu rapidamente mitragliato con razzi da 75 mm e prese fuoco, uccidendo sette membri dell'equipaggio e ferendone molti altri. Con il motore ancora acceso, l'equipaggio sopravvissuto riusc\u00ec a guidarlo incagliato per poi abbandonare la nave.\nMentre l\"'Arion\" continuava a sfuggire all'attacco, una seconda formazione di jet turchi F-100 Super Sabre si avvicin\u00f2 per attaccarlo. Uno dei jet fu abbattuto dalla difesa greco-cipriota. Il pilota turco si salv\u00f2 ma non appena mise piede sul suolo cipriota fu picchiato a morte dagli abitanti indignati del villaggio.\nTra l'8 e il 9 agosto 1964, all'aeronautica turca fu data carta bianca per attaccare pi\u00f9 bersagli all'interno di Tillyria, tra cui un certo numero di villaggi greco-ciprioti. Il pesante bombardamento in quanto tale caus\u00f2 anche perdite significative tra la popolazione civile.\nFurono segnalate vittime civili cipriote a seguito di pesanti attacchi aerei contro diverse localit\u00e0 popolate, tra cui Kato Pyrgos che lanci\u00f2 bombe incendiarie al napalm.\nGli aerei turchi attaccarono anche i siti occupati dalla Guardia nazionale cipriota, uccidendo un certo numero di militari e distruggendo un'auto blindata Marmon Herrington Mk-IVF.\nRisultato immediato.\nIl risultato geografico immediato del conflitto nella regione di Tillyria fu che quattro villaggi vennero evacuati e l'enclave di Kokkina fu effettivamente ridotta a una stretta testa di ponte. Tuttavia, la Guardia nazionale greco-cipriota non era riuscita a prendere d'assalto le difese interne dell'enclave, lasciando sostanzialmente intatta la testa di ponte turca.\nI combattimenti nella regione cessarono il 10 agosto 1964, ma il valore di Kokkina per l'esercito turco diminu\u00ec, poich\u00e9 i greco-ciprioti l'avevano effettivamente isolata dalla strada costiera e circondata da forze sufficienti per garantirne la distruzione al momento dell'espansione del 1965 della guardia nazionale.\nEventi successivi.\nIl 20 luglio 1974, la Turchia lanci\u00f2 un'invasione dell'isola, a seguito di un colpo di stato sponsorizzato dalla giunta greca contro il presidente Makarios, volto a unire l'isola con la Grecia. La seconda offensiva turca, con il nome in codice Attila 2, ebbe luogo tra il 14 e il 18 agosto 1974 e si estese a ovest fino all'enclave di Kokkina.\nAttualmente, Kokkina (in turco: \"Erenk\u00f6y\") \u00e8 un'enclave di Cipro del Nord . Mentre questa exclave era accessibile \"de facto\" solo dal resto dello stato via mare per 46 anni, \u00e8 dal 2010 accessibile su strada, in seguito all'apertura di un posto di blocco tra Kato Pyrgos e Limnitis."}
{"id": "9223494", "revid": "6923", "url": "https://it.wikipedia.org/wiki?curid=9223494", "title": "La congiura (film 1970)", "text": "La congiura (\"The Brotherhood of the Bell\") \u00e8 un film TV del 1970, diretto da Paul Wendkos, basato sul romanzo \"The Brotherhood of Velvet\" di David Karp.\nTrama.\nGli aderenti alla Confraternita della Campana hanno la caratteristica di poter essere facilmente cirvonvenuti: durante il farneticante rito di iniziazione \u2013 al quale peraltro i neofiti si sottomettono volontariamente -, in cambio dei vantaggi che l'appartenere alla loggia avrebbe loro procurato, essi devono giurare di osservare una cieca obbedienza nei confronti della setta, di tenere l'assoluto silenzio, con terze persone, sulla Confraternita, e di essere pronti in qualsiasi momento a pagare un \"debito\", di qualunque cosa si tratti.\nErano ormai 22 anni che il professor Andrew Patterson di Los Angeles faceva parte della confraternita: ora egli, richiamato dal suo mentore di un tempo, il finanziere Chad Harmon, presenziava \u2013 in un'aula del St. George College di San Francisco, sua vecchia scuola \u2013 alla cerimonia di ammissione di un nuovo membro, il giovane Philip Everest Dunning, di cui \u2013 secondo le usanze, e secondo la terminologia in uso \u2013 sarebbe diventato il \"Maestro\".\nIn quell'occasione viene chiesto a Patterson di pagare il suo \"debito\", che consiste nel convincere o costringere il suo pi\u00f9 anziano amico e collega Konstantin Horvathy \u2013 profugo politico dai regimi dittatoriali europei - a rinunciare al posto di direttore del dipartimento universitario di linguistica che gli era stato offerto, perch\u00e9 la Confraternita della Campana riteneva che quell'incarico avrebbe dovuto spettare a un affiliato alla societ\u00e0 segreta. Non fosse riuscito con le buone, Patterson avrebbe dovuto mostrare a Horvathy il plico di documenti compromettenti (forniti dalla Confraternita) che lo riguardavano - e con lui diverse altre persone nella madrepatria sottoposta a dittatura -, minacciando di trasmetterli alle autorit\u00e0 del suo paese d'origine, che sicuramente avrebbero incarcerato, torturato e ucciso le persone citate. Patterson, non riuscendo a ottenere una spontanea adesione di Horvathy, riluttante, ottempera al giuramento di obbedienza, gli mostra i documenti ed effettua la minaccia.\nHorvathy, incredulo e amareggiato, non vuole rinunciare al nuovo incarico che gli era stato prospettato, ma ancora meno vuole mandare a morte qualcuno. Dibattuto fra l'impossibilit\u00e0 di assumere il suo nuovo incarico \u2013 pena la morte dei suoi vecchi compagni \u2013 e l'alternativa, alla sua et\u00e0, di ricominciare tutto da capo, Horvathy \u2013 tormentato anche dalle sue esperienze europee nell'Olocausto e nel susseguente parimente opprimente regime comunista - Horvathy non trova altra alternativa che togliersi la vita. Patterson si sente colpevole (e in parte lo \u00e8): confessa tutto alla moglie Vivian, e intende denunciare alla polizia le malefatte degli aderenti alla Confraternita. Chiede consiglio al padre di Vivian, Harry Masters, che alla fine si rivela essere un altro aderente alla setta, cos\u00ec come il falso agente federale, Thaddeus Burns, al quale Masters lo presenta. Masters comincia a far passare Patterson per pazzo. Dovunque si volga, Patterson trova un muro di gomma. Il suo ufficio in universit\u00e0 viene inspiegabilmente chiuso: il preside Jerome Fielder gli dice che la decisione \u00e8 stata presa dal comitato finanziatore, per mancanza di fondi. Il padre di Patterson, Mike, ricco imprenditore edilizio, riceve un'inaspettata e probabilmente posticcia visita della finanza, che lo accusa di evasione fiscale. In uno scontro con Masters, Mike viene colto da ictus, il che lo porter\u00e0 alla morte.\nPatterson non manca di rivolgersi alle reti televisive: le sue accuse ai fratelli della Campana vengono trasmesse. Le autorit\u00e0 vengono allertate, ma \u2013 forse perch\u00e9 anch'esse succube della Confraternita \u2013 non paiono fare molto caso alla storia. Patterson appare eccessivamente ossessionato persino agli occhi della moglie Vivian, e i due si lasciano. Il culmine viene raggiunto durante una trasmissione televisiva ospitata dal noto anchorman Bart Harris. L'argomento della Confraternita della Campana ha ormai perso la sua attrattiva mediatica, e il pubblico \u2013 e il conduttore stesso \u2013 si abbandonano ad alcune demenziali ipotesi a proposito della societ\u00e0 segreta: per alcuni si tratterebbe di un complotto bianco contro la popolazione afroamericana, per altri di una conventicola di ebrei, per altri ancora di una manovra dei cardinali cattolici di Roma.\nPatterson sta perdendo ogni speranza di far prendere sul serio l'esistenza della Confraternita, il suo reale peso politico e sociale, l'impatto pernicioso che ha avuto sulla vita sua e di diversi altri. L'ultimo suo appiglio \u00e8 il giovane Philip Everest Dunning, alla cui iniziazione egli ha presenziato. Patterson si reca da lui presso il campus di San Francisco, gli racconta l'intera sua esperienza, gli espone i pericoli ai quali il voto di obbedienza lo esporrebbe, nel tentativo di convincerlo ad abbandonare i legami con l'associazione, e a denunciarne il carattere antiliberale e funesto al pubblico \u2013 che avrebbe cominciato a credere alla realt\u00e0 della cosa solo quando un'altra voce al'interno dell'orginizzazione si sarebbe levata contro di essa. Dunning tergiversa, \u00e8 combattuto, si tira indietro, e alla fine Patterson, sconsolato, lascia la sua camera.\nLungo i corridoi che percorre per allontanarsi dal campus, Patterson \u00e8 infine raggiunto da Dunning, che dimostra cos\u00ec di volere adempiere alla sua richiesta. Le malefatte della Confraternita della Campana paiono allora avere pi\u00f9 opportunit\u00e0 di essere scoperte e combattute.\nProduzione.\nLe riprese sono state effettuate in febbraio e marzo del 1970. Le scene ambientate nell'immaginario St. George College sono state girate al Pomona College di Claremont (California).\nIl regista Paul Wendkos, e l'autore e sceneggiatore David Karp, per \"La congiura\", hanno ottenuto una nomination alla 23\u00aa edizione dei DGA Award assegnati dalla Directors Guild of America, nelle categorie rispettivamente \"Outstanding Directorial Achievement\" per la televisione e \"Outstanding Writing Achievement in Drama \u2013 Original Teleplay\". Glenn Ford, a proposito del film ha dichiarato: \"Sono state cinque fra le settimane pi\u00f9 gradevoli che ho trascorso lavorando (\u2026) era una buona, solida sceneggiatura, e c'era gente del calibro di Maurice Evans e Dean Jagger a lavorare con me.\" Si \u00e8 trattato della prima esperienza televisiva per Glenn Ford, e dell'ultima apparizione in un film per l'attrice Virginia Gilmore, che vi interpreta la donna antisemita nel pubblico della trasmissione televisiva.\nUna versione televisiva del romanzo di David Karp su cui si basa il film era stata realizzata in precedenza dal regista Tom Donovan ed era andata in onda il 6 gennaio 1958 come quattordicesimo episodio della decima stagione della serie televisiva Studio One.\nDistribuzione.\nIl film \u00e8 andato in onda in prima visione il 17 settembre 1970 nell'ambito del programma CBS Thursday Night Movie.\nIl film \"La congiura\" \u00e8 stato edito in DVD nel 2015 a cura della CBS Home Entertainment; un'ulteriore edizione in DVD \u00e8 stata curata dalla Cinema International Media SL (\"La Hermandad de la Campana\"): in essa i dialoghi, oltre che nell'originale inglese, sono disponibili anche in un doppiaggio in lingua spagnola.\nAccoglienza.\nDavid Deal, intervenendo nel 1986, riteneva che \"La congiura\" fosse \"uno dei migliori film televisivi del periodo, un thriller dai tratti paranoidi sulla scia di \"Operazione diabolica\" di John Frankenheimer, che indubbiamente lo ha influenzato. Il regista Paul Wendkos ha raggiunto qui il suo maggior successo nei film TV. \u00c8 una produzione di primo livello (\u2026) \"La congiura\", realizzato in un periodo di grande fermento sociale, mette in chiaro dall'inizio che intende schierarsi dal lato di coloro che promuovevano il cambiamento. La prima sequenza, nella quale un nuovo iniziato viene accolto nella congregazione, \u00e8 presentata con la dignit\u00e0 e solennit\u00e0 proprie di una tradizione molto antica. Ma accade qualcosa di strano. La fotografia a grande angolo rende la scena irreale e sinistra, come fossimo nel momento iniziale di qualche evento sconosciuto.\" Peter Ford, il figlio di Glenn, notava nel 2011 che \"al giorno d'oggi il film \u00e8 considerato da alcuni come un classico cult-movie\" riguardante la teoria del complotto."}
{"id": "9223495", "revid": "1543377", "url": "https://it.wikipedia.org/wiki?curid=9223495", "title": "Chester Square", "text": "Chester Square \u00e8 una piazza giardino residenziale allungata nel quartiere Belgravia di Londra. Venne sviluppata dalla famiglia Grosvenor, cos\u00ec come le vicine Belgrave e Eaton Square. La piazza prende il nome dalla citt\u00e0 di Chester, la citt\u00e0 mercato pi\u00f9 vicina alla casa ancestrale dei Grosvenor, Eaton Hall.\nIl n.32 \u00e8 stato utilizzato come sfondo per il video che accompagna la traccia di Morrissey, \" Suedehead\".\nIl tutto tranne i n. 80a, 81, 81a, 82, 83 e 83a (quindi i n. 1-13 e 14-23, 24-32, 37-39, 42-45, 45a, 45b, 65-76 e 77-80, 80a e 84-88 e l'arco di Mews) \u00e8 classificato Grade II per meriti architettonici. \nI giardini (privati, comunali) sono elencati di II grado nel Registro dei parchi e giardini storici. \nChiesa di San Michele.\nLa chiesa anglicana di San Michele in Chester Square fu costruita nel 1844 insieme al resto della piazza, e consacrata due anni dopo. La rivista \"Ecclesiologist\" ha criticato l'apertura, dicendo che \u00e8 stato \"un tentativo, ma fortunatamente fallito, di trovare uno sviluppo protestante degli stili cristiani\".\u00a0La chiesa \u00e8 in stile tardo gotico decorato, con un esterno di Kentish Ragstone. L'architetto fu Thomas Cundy il giovane."}
{"id": "9223504", "revid": "478814", "url": "https://it.wikipedia.org/wiki?curid=9223504", "title": "Gong Maoxin", "text": "Ha ottenuto i suoi maggiori successi in doppio, specialit\u00e0 nella quale ha vinto diversi titoli sia nel circuito Challenger che nel circuito ITF ed \u00e8 stato l'82\u00ba del ranking ATP nel marzo 2019; il suo miglior risultato nel circuito maggiore \u00e8 la semifinale raggiunta allo Shenzhen Open 2015 in coppia con Michael Venus. In singolare ha vinto solo alcuni tornei ITF e non \u00e8 andato oltre il 294\u00ba posto del ranking nel gennaio 2011. Ha esordito nella squadra cinese di Coppa Davis nell'aprile 2008.\nCarriera.\nFa il suo esordio tra i professionisti nell'agosto 2004 in doppio in un torneo ITF spagnolo, nelle prime due stagioni fa solo alcune altre apparizioni in doppio e nel novembre 2005 disputa il suo primo incontro in singolare. Da allora inizia a giocare con continuit\u00e0, nell'ottobre 2006 disputa la sua prima finale ITF, persa al torneo di doppio del Japan F11, e alza il primo trofeo da professionista nel maggio 2007 vincendo in doppio il torneo ITF China F2. Nell'aprile 2008 debutta in Coppa Davis imponendosi in doppio nella sfida vinta 3-2 con l'Indonesia e la settimana dopo vince il primo titolo in singolare al China F3 con il successo in finale contro Li Zhe. A settembre esordisce con una sconfitta in doppio nel circuito maggiore al China Open di Pechino e a novembre disputa i suoi primi incontri nel circuito Challenger.\nNel maggio 2010 raggiunge e perde la sua prima finale Challenger nel torneo di doppio a Fergana in coppia con Li Zhe, assieme al quale conquista il titolo al Karshi Challenger nell'agosto successivo, dopo aver vinto in precedenza 12 tornei ITF in doppio e due in singolare. In settembre la coppia cinese vince il titolo anche al Challenger di Bangkok e a fine torneo Gong entra per la prima volta nella top 200 del ranking ATP di doppio. In ottobre, ancora a Pechino con Li Zhe, vince il primo incontro nel circuito maggiore eliminando le teste di serie n\u00ba 3 \u0141ukasz Kubot / Oliver Marach, per poi essere sconfitti al secondo turno. Quella stagione perde le tre finali ITF disputate in singolare e vince quella disputata nel gennaio 2011, dopo la quale raggiunge la 294\u00aa posizione mondiale, che rimarr\u00e0 il suo miglior ranking in singolare in carriera. Nel periodo che segue disputa in prevalenza tornei ITF e Challenger \u2013 raccogliendo diversi successi in doppio \u2013 con qualche rara apparizione nel circuito maggiore. Nel 2012 vince il suo quinto e ultimo torneo ITF in singolare, specialit\u00e0 in cui non riuscir\u00e0 nell'arco della carriera ad andare oltre le semifinali Challenger raggiunte a Pechino nel 2010 e a Bangkok nel 2012, mentre nel circuito maggiore entra solo quattro volte nei tabelloni principali di singolare \u2013 sempre con delle wild-card per tornei cinesi \u2013 senza vincere alcun incontro.\nNel febbraio 2015 consegue la sua seconda vittoria in un incontro di doppio del circuito maggiore a Montpellier e nell'ottobre successivo si spinge assieme allo specialista Michael Venus in semifinale all'ATP 250 di Shenzhen, che rester\u00e0 il risultato pi\u00f9 significativo della carriera. Nell'anno precedente aveva diradato le sue presenze nel circuito ITF, nel maggio 2016 vince il 25\u00ba e ultimo torneo di doppio in questa categoria, dopo il quale gioca solo un altro torneo ITF nel maggio 2017. Nell'agosto 2016 vince a Chengdu il primo titolo Challenger assieme al concittadino Zhang Ze, con il quale far\u00e0 coppia anche in tutti gli altri dieci tornei vinti nel prosieguo della carriera. Il 2018 \u00e8 l'anno migliore per Gong / Zhang, che vincono sette delle otto finali Challenger disputate in stagione; sempre assieme a Zhang, nel gennaio 2019 Gong fa il suo esordio in una prova del Grande Slam agli Australian Open sconfiggendo Martin Kli\u017ean / Marcin Matkowski e vengono eliminati al secondo turno da Pablo Carre\u00f1o Busta / Guillermo Garc\u00eda L\u00f3pez. Vincono inoltre il Challenger di Bangkok in febbraio e quello di Zhuhai in marzo, dopo il quale Gong raggiunge l'82\u00ba posto della classifica mondiale, che rester\u00e0 il suo best ranking in carriera.\nHa quindi inizio la progressiva discesa in classifica, nel periodo successivo si mantiene nella top 100 grazie alle finali raggiunte con Zhang a giugno a Nottingham e ad agosto a Yokkaichi, ma non ripetono i successi conseguiti nei 12 mesi precedenti. I quarti di finale raggiunti nei tornei ATP di Zhuhai e Pechino non evitano a Gong di uscire definitivamente dalla top 100 in ottobre. Disputano e perdono l'ultima finale Challenger nel gennaio 2020 a Bangkok. Nel frattempo si era diffusa la pandemia di COVID-19 e tornano a giocare dopo oltre un mese al Challenger di Indian Wells, al termine del quale Gong si trova alla 127\u00aa posizione del ranking. Ha quindi inizio la pausa che il tennis mondiale si prende fino ad agosto per fronteggiare la pandemia, dopo la quale Gong non rientra a giocare. Nell'agosto 2021 esce dalla top 200 e chiude quella stagione al 274\u00ba posto mondiale.\nStatistiche.\n\"Aggiornate al 20 dicembre 2021.\""}
{"id": "9223505", "revid": "1828520", "url": "https://it.wikipedia.org/wiki?curid=9223505", "title": "Qualificazioni al campionato mondiale di calcio a 5 2024 - UEFA", "text": "Il torneo europeo di qualificazione alla FIFA Futsal World Cup 2024 sar\u00e0 disputato dalle nazionali europee dal 4 aprile 2022 al 17 aprile 2024 e vi parteciperanno un totale di 48 squadre nazionali sulle 55 federazioni facenti parte dell'UEFA. Il sorteggio per il turno preliminare si \u00e8 tenuto il 7 dicembre 2021, presso la sede centrale della UEFA a Nyon, Svizzera. L'Austria \u00e8 al suo esordio in una competizione di qualificazione ai mondiali.\nFormula e regolamento.\nLe qualificazioni consistono di cinque fasi:\nLe 48 squadre partecipanti sono classificate in base al loro ranking, calcolato al mese di novembre 2021.\nCriteri di classifica.\nNel turno preliminare sono previsti dei gironi all'italiana con partite di sola andata in casa della squadra organizzatrice. Nei turni principale ed \u00e9lite sono previsti dei gironi all'italiana con partite di andata e ritorno.\nNel turno preliminare le squadre sono classificate in base ai punti ottenuti (3 per la vittoria, 1 per il pareggio, 0 per la sconfitta) e, in caso di parit\u00e0 di punti, secondo i seguenti criteri di classifica, applicati nell'ordine seguente:\nNel caso in cui due squadre abbiano lo stesso numero di punti, gol segnati e gol subiti giochino l'una contro l'altra nell'ultima gara del mini-torneo e siano ancora pari al termine del match, la loro classificazione sar\u00e0 determinata dai calci di rigore. Questo criterio non si applica qualora la parit\u00e0 riguardi pi\u00f9 di due squadre o se la loro classifica non fosse rilevante ai fini della qualificazione.\nNei turni principale ed \u00e9lite le squadre sono classificate in base ai punti ottenuti (3 per la vittoria, 1 per il pareggio, 0 per la sconfitta) e, in caso di parit\u00e0 di punti, secondo i seguenti criteri di classifica, applicati nell'ordine seguente:\nPer determinare le migliori piazzate per il passaggio alla fase play-off si applicano i seguenti criteri:\nNei play-off dei turni principale ed \u00e9lite viene dichiarata vincitrice la squadra che segna pi\u00f9 gol fra le due partite. Se il numero di reti segnate \u00e8 lo stesso vengono giocati due tempi supplementari di 5 minuti, al termine dei quali viene dichiarata vincitrice la squadra che segna il maggior numero di gol. Se nei tempi supplementari persistesse la condizione di parit\u00e0 si procede con i calci di rigore.\nDate e programma.\nNei turni preliminare, principale ed \u00e9lite, il programma dei gruppi \u00e8 il seguente, con un giorno di riposo tra la seconda e la terza giornata nei mini-tornei (Regulations Articles 18.04, 18.05 and 18.06):\n\"Nota: Per il programma la squadra organizzatrice \u00e8 considerata la squadra 1, le altre sono classificate come squadra 2, 3 e 4 a seconda del loro ranking.\"\nTurno preliminare.\nSorteggio.\nIl sorteggio per il turno di qualificazione si \u00e8 tenuto il 7 dicembre 2021 alle 14:00 CET (UTC+1) al quartier generale dell'UEFA a Nyon, in Svizzera. Le fasce di sorteggio sono stilate sul ranking delle nazionali al mese di novembre 2021. Le 24 nazionali partecipanti sono state sorteggiate in sei gruppi di quattro squadre, contenenti una squadra per ogni fascia.\nGruppi.\nLe prime due classificate di ogni girone raggiungeranno le prime 24 squadre del ranking al turno principale. Le gare si svolgeranno tra il 4 e il 13 aprile 2022. (H) indica la squadra ospitante.\nGruppo A.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo B.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo C.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo D.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo E.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo F.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nTurno principale.\nFase a gironi.\nSorteggio.\nIl sorteggio per il turno principale si terr\u00e0 il 6 luglio 2022.\nGironi.\nLe prime classificate e le quattro migliori seconde avanzeranno al turno \u00e9lite, mentre le altre otto seconde classificate avanzeranno ai play-off del turno principale. Le gare verranno completate entro l'8 marzo 2023.\nConfronto tra le seconde classificate.\nLegenda:\nRegole per gli ex aequo: 1) punti; 2) differenza reti; 3) reti segnate; 4) reti segnate in trasferta; 5) vittorie; 6) vittorie in trasferta; 7) punti disciplinari; 8) ranking UEFA\nPlay-off del turno principale.\nSorteggio.\nIl sorteggio per i play-off del turno principale si terr\u00e0 il 10 marzo 2023.\nPartite.\nLe vincitrici avanzano al turno \u00e9lite. Le gare si svolgeranno tra il 10 e il 19 aprile 2023.\nTurno \u00e9lite.\nFase a gironi.\nSorteggio.\nIl sorteggio per il turno principale si terr\u00e0 il 5 luglio 2023.\nGironi.\nLe prime classificate avanzeranno alla fase finale. Nel caso in cui l'organizzatrice della fase finale fosse una federazione non UEFA le 4 migliori seconde avanzeranno ai play-off del turno \u00e9lite; nel caso opposto saranno solo le 2 migliori seconde ad avanzare alla fase di play-off. Le gare verranno completate entro il 20 dicembre 2023.\nConfronto tra le seconde classificate.\nLegenda:\nRegole per gli ex aequo: 1) punti; 2) differenza reti; 3) reti segnate; 4) reti segnate in trasferta; 5) vittorie; 6) vittorie in trasferta; 7) punti disciplinari; 8) ranking UEFA\nPlay-off del turno \u00e9lite.\nSorteggio.\nIl sorteggio per i play-off del turno \u00e9lite si terr\u00e0 il 25 gennaio 2024.\nPartite.\nLe vincitrici avanzano alla fase finale. Le gare si svolgeranno tra l'8 e il 17 aprile 2024.\nSquadre qualificate al campionato mondiale.\nLe seguenti squadre si sono qualificate alla FIFA Futsal World Cup 2024:"}
{"id": "9223507", "revid": "265038", "url": "https://it.wikipedia.org/wiki?curid=9223507", "title": "Final Four dell'Eurolega 2017-2018", "text": "Le Final Four dell'Eurolega 2017-2018 di hockey su pista si sono disputate presso la Drag\u00e3o Caixa di Porto in Portogallo dal 12 al 13 maggio 2018. \nVi hanno partecipato le seguenti squadre:\nI vincitori, gli spagnoli del al ventiduesimo successo nella manifestazione e la finalista del torneo, il , hanno ottenuto il diritto di giocare contro i vincitori e i finalisti della Coppa CERS 2017-2018, rispettivamente gli spagnoli del e i portoghesi del , nella Coppa Continentale 2018-2019."}
{"id": "9223508", "revid": "478814", "url": "https://it.wikipedia.org/wiki?curid=9223508", "title": "Gong Mao-xin", "text": ""}
{"id": "9223509", "revid": "478814", "url": "https://it.wikipedia.org/wiki?curid=9223509", "title": "Gong Mao-Xin", "text": ""}
{"id": "9223510", "revid": "478814", "url": "https://it.wikipedia.org/wiki?curid=9223510", "title": "Maoxin Gong", "text": ""}
{"id": "9223511", "revid": "124463421", "url": "https://it.wikipedia.org/wiki?curid=9223511", "title": "Aeronautica canadese", "text": ""}
{"id": "9223512", "revid": "478814", "url": "https://it.wikipedia.org/wiki?curid=9223512", "title": "Mao-Xin Gong", "text": ""}
{"id": "9223513", "revid": "124463430", "url": "https://it.wikipedia.org/wiki?curid=9223513", "title": "Canadian Air Force", "text": ""}
{"id": "9223514", "revid": "478814", "url": "https://it.wikipedia.org/wiki?curid=9223514", "title": "Mao-xin Gong", "text": ""}
{"id": "9223529", "revid": "6923", "url": "https://it.wikipedia.org/wiki?curid=9223529", "title": "Thomas Cubitt", "text": "Biografia.\nFiglio di un falegname del Norfolk, si rec\u00f2 in India come carpentiere navale dove guadagn\u00f2 fondi sufficienti per avviare la propria impresa edile nel 1810 in Gray's Inn Road, a Londra, dove fu uno dei primi costruttori ad avere un sistema di costruzione \"moderno\" impiegando tutti i mestieri sotto la propria gestione.\nOpere.\nIl primo edificio importante di Cubitt fu il London Institution a Finsbury Circus, costruito nel 1815. Successivamente lavor\u00f2 principalmente su alloggi speculativi a Camden Town, Islington, e specialmente a Highbury Park, Stoke Newington (ora parte di Hackney).\nIl suo sviluppo delle aree di Bloomsbury, tra cui Gordon Square e Tavistock Square, inizi\u00f2 nel 1820, per un gruppo di proprietari terrieri tra cui il duca di Bedford.\nNel 1824 fu incaricato, da Richard Grosvenor, II marchese di Westminster, di creare una grande fascia di edifici a Belgravia incentrata su Belgrave Square e Pimlico, in quello che sarebbe diventato il suo pi\u00f9 grande successo a Londra. Notevoli tra questo sviluppo sono i lati nord e ovest di Eaton Square, che esemplificano lo stile di costruzione e design di Cubitt.\nDopo che le officine di Cubitt a Thames Bank furono distrutte da un incendio, osserv\u00f2 \"D\u00ec agli uomini che saranno al lavoro entro una settimana e io sottoscriver\u00f2 600 sterline per l'acquisto di nuovi strumenti\".\nCubitt fu anche responsabile della costruzione del prospetto orientasle di Buckingham Palace. Costru\u00ec e finanzi\u00f2 personalmente quasi un chilometro del Thames Embankment. Fu impiegato nel grande sviluppo di Kemp Town a Brighton e Osborne House sull'Isola di Wight, completato nel 1851. I lavori pubblici di Cubitt includevano la fornitura di parchi pubblici, incluso l'essere un organizzatore del Battersea Park Scheme.\nNel 1827 si ritir\u00f2 dalla gestione della sua azienda di Gray's Inn Road lasciandola a suo fratello William; la ditta continu\u00f2 a svolgere il lavoro di Thomas.\nFamiglia.\nCubitt aveva due fratelli, l'imprenditore e politico William e l'ingegnere civile Lewis che progett\u00f2 molte case costruite da Thomas.\nSuo figlio George, che fu creato barone Ashcombe nel 1892, era un trisnonno di Camilla, duchessa di Cornovaglia.\nEredit\u00e0.\nCubitt mor\u00ec nel 1855 e fu prelevato da Dorking per essere sepolto nel cimitero di West Norwood il 27 dicembre 1855.\nDopo la sua morte, la regina Vittoria disse: \"Nella sua vita, con gli immensi affari che aveva in mano, \u00e8 una vera perdita nazionale. Un uomo migliore, di buon cuore o pi\u00f9 semplice e senza pretese non ci sar\u00e0 mai.\"\nUn'altra statua di Cubitt si trova a Dorking, di fronte alle Dorking Halls, poich\u00e9 era il favorito per la sua architettura nella sua tenuta di Denbies.\nNel 1883 l'azienda fu acquisita da Holland &amp; Hannen, uno dei principali concorrenti, la cui combinazione divenne nota come Holland &amp; Hannen e Cubitts, in seguito Holland, Hannen &amp;amp; Cubitts.\nIn suo onore sono stati nominati ristoranti, pub e altri locali."}
{"id": "9223532", "revid": "2153682", "url": "https://it.wikipedia.org/wiki?curid=9223532", "title": "Episodi di Dynasty (serie televisiva 2017) (quinta stagione)", "text": " \nLa quinta stagione della serie televisiva Dynasty, composta da 22 episodi, \u00e8 trasmessa in prima visione assoluta dalla rete televisiva The CW dal 20 dicembre 2021 con un doppio episodio, per poi riprendere regolarmente la programmazione dall'11 marzo 2022.\nIn Italia la stagione sar\u00e0 distribuita sulla piattaforma streaming Netflix. \n\"Let's Start Over Again\".\nTrama.\nLe notizie della stampa sulla morte di Fallon sono esagerate. Nonostante si pensi che sia morta, in realt\u00e0, \u00e8 viva e ansiosa di abbandonare l'ospedale per invertire la caduta libera della sua compagnia con l'aiuto di Sam e Kirby. Jeff si riprende in un altro reparto, ma \u00e8 abbastanza consapevole da esporre il tradimento di Brady a Dominique. Ad Alexis vengono concessi caviale e d\u00e9collet\u00e9 in prigione, ma le viene negata la cauzione. Amanda inizia a raccogliere prove che Adam ha ucciso il dottor Larson. Blake, intanto, manipola la stampa per la sua campagna elettorale, fingendo di salvare Cristal a causa di una soffocamento. Beto, cacciato da Atlanta, vede la possibilit\u00e0 di vendetta grazie ad un doppelg\u00e4nger di Cristal. Fallon convince Liam ad ammettere quanto sia ancora arrabbiato con lei, prima che cada in coma a causa di un'infezione non rilevata precedentemente.\n\"That Holiday Spirit\".\nTrama.\n\u00c9 il periodo natalizio e Liam raduna la famiglia per parlare di ci\u00f2 che succede e del coma di Fallon. Liam vuole farsi perdonare. Kirby cerca di suscitare emozioni. Blake confessa le sue vulnerabilit\u00e0. Sam e Culhane sono ossessionati dall'arredamento delle feste. Jeff organizza un'operazione dell'FBI per liberare Brady dai suoi debiti con la mafia, poi Dominique si separa definitivamente da lui. Adam cerca di trovare un alibi per la notte dell'omicidio, tenendo a malapena il passo con le indagini di Amanda. Dominique fa visita ad Alexis in prigione con notizie amare. Fallon vacilla alla luce brillante della morte, poi si sveglia. Beto insegna alla sua nuova protetta, Rita, a comportarsi come Cristal."}
{"id": "9223533", "revid": "547034", "url": "https://it.wikipedia.org/wiki?curid=9223533", "title": "Autorit\u00e0 per la preparazione e la risposta alle emergenze sanitarie", "text": "L'Autorit\u00e0 per la preparazione e la risposta alle emergenze sanitarie (HERA) (in inglese: \"Health Emergency Preparedness and Response Authority\") \u00e8 un servizio sanitario della Commissione europea, creato ufficialmente il 15 settembre 2021, per preparare l'UE a una futura pandemia ed evitare gli errori commessi durante la risposta dell'UE alla pandemia di Covid-19.\nLa presidente della Commissione europea, Ursula von der Leyen ha annunciato per la prima volta i piani per tale agenzia il 20 novembre 2020.\nHERA valuter\u00e0 le potenziali minacce per la salute, promuover\u00e0 la ricerca, assicurer\u00e0 la disponibilit\u00e0 di una produzione critica e contribuir\u00e0 alla creazione di scorte di medicinali. Durante una crisi sanitaria, l'agenzia attiver\u00e0 finanziamenti di emergenza e aiuter\u00e0 a coordinare il monitoraggio, l'acquisizione e l'acquisto di attrezzature o trattamenti medici."}
{"id": "9223534", "revid": "1354930", "url": "https://it.wikipedia.org/wiki?curid=9223534", "title": "The Women's Tour 2021", "text": "Il The Women's Tour 2021, settima edizione della corsa e valevole come diciassettesima prova dell'UCI Women's World Tour 2021 categoria 2.WWT, si svolse dal 4 al 9 ottobre 2021 su un percorso di 635\u00a0km, suddiviso in sei tappe, con partenza da Bicester e arrivo a Felixstowe, nel Regno Unito. La vittoria fu appannaggio dell'olandese Demi Vollering, la quale complet\u00f2 il percorso in 15h54'38\", alla media di 39,911\u00a0km/h, precedendo le francesi Juliette Labous e Clara Copponi.\nSul traguardo di Felixstowe 73 cicliste, su 89 partite da Bicester, portarono a termine la competizione. "}
{"id": "9223539", "revid": "36426", "url": "https://it.wikipedia.org/wiki?curid=9223539", "title": "Girolami (famiglia)", "text": "I Girolami sono stati un'antica famiglia di Firenze.\nStoria familiare.\nLa tradizione popolare fa risalire le origini della famiglia almeno al V secolo, quando ne avrebbe fatto parte il vescovo san Zanobi.\nTuttavia le prime tracce certe risalgono ai primi del Duecento, quando un Berenghieri Girolami nel 1218 \u00e8 nominato in un contratto con rappresentante del Legato papale per accettare la donazione di Forese Bilicurri per edificare il monastero di Monticelli a Bellosguardo: l'importanza della famiglia doveva gi\u00e0 essere notevole, se un suo membro era scelto a rappresentatre il Legato, piuttosto che il vescovo. Originariamente ghibellini, i Girolami si convertirono poi alla parte Guelfa e, gi\u00e0 prima degli Ordinamenti di Giustizia, presero parte alla vita produttiva delle arti cittadine.\nA met\u00e0 del Duecento un Girolami era stanziato a Genova e teneva una tintoria di turchinetto, per evitare le pesanti gabelle fiorenine sui coloranti e per smistare anche in Liguria i tessuti lavorati. Gi\u00e0 all'epoca la famiglia era quindi legata all'Arte della Lana, e qualche decennio dopo Salvo del Chiaro Girolami fu priore dell'Arte per ben sette volte, tra il 1280 e il 1293. Suo figlio Manpuccio fu priore nell'anno 1300 subito dopo Dante Alighieri. Assai importante fu anche la figura di fra' Remigio dei Girolami, laureato alla Sorbona e poi padre domenicano, fu confidente di Tommaso d'Aquino e ascoltatissimo predicatore: ricevette i complimenti anche da Carlo di Valois, ma l'Alighieri gli rimprover\u00f2 uno stile oratorio troppo artefatto. \nNel periodo delle lotte tra Guelfi Bianchi e Neri i Girolami erano imparentati coi Cerchi della fazione bianca, ma una parte della famiglia fu schierata dalla parte dei Neri, evitando l'esilio.\nLe loro case erano concentrate nel popolo di Santo Stefano al Ponte: all'imbocco di via Lambertesca con via Por Santa Maria (detto Canto dei Girolami), avevano un'alta torre, andata distrutta nel 1944, e anche sull'altro lato della strada avevano case che riportavano memorie della vita di san Zanobi; a un isolato di distanza verso l'Arno avevano poi un palazzo tuttora esistente, e la loro presenza \u00e8 ricordata anche dalla via dei Girolami."}
{"id": "9223540", "revid": "36426", "url": "https://it.wikipedia.org/wiki?curid=9223540", "title": "Palazzo dei Girolami", "text": ""}
{"id": "9223541", "revid": "36426", "url": "https://it.wikipedia.org/wiki?curid=9223541", "title": "Palazzo Girolami", "text": ""}
{"id": "9223543", "revid": "36426", "url": "https://it.wikipedia.org/wiki?curid=9223543", "title": "Famiglia Girolami", "text": ""}
{"id": "9223544", "revid": "83531", "url": "https://it.wikipedia.org/wiki?curid=9223544", "title": "Emidio Spinucci", "text": "Biografia.\nNacque a Firenze il 2 agosto 1870, figlio di Paolo e Filomena Palmieri. Frequentato il Collegio militare di Roma, nel 1889 entr\u00f2 nella Regia Accademia Militare di Fanteria e Cavalleria di Modena uscendone due anni dopo con la nomina a sottotenente del 10\u00ba Reggimento granatieri. Promosso tenente nel 1895, tra il 1896 e il 1897 partecip\u00f2 alla breve campagna in Africa Orientale in forza al XXIV Battaglione fanteria. Divenuto capitano nel marzo 1907, pass\u00f2 in servizio al III Battaglione del 2\u00ba Reggimento \"Granatieri di Sardegna\" con cui, nel gennaio 1912 part\u00ec per combattere in Libia durante la guerra italo-turca.\nRientr\u00f2 in Italia nell'aprile 1913 ritornando in Tripolitania nel 1914, chiamato ad assolvere alcuni incarichi di fiducia per via della sua conoscenza della lingua araba. Ritorn\u00f2 al suo reggimento nel marzo 1915, e dopo l'entrata in guerra del Regno d'Italia, avvenuta il 24 maggio 1915, pass\u00f2 l'Isonzo nei primi giorni di giugno, rimanendo ferito all'occhio a Monfalcone il 23 dello stesso mese. Promosso maggiore nell'agosto dello stesso anno, divenne tenente colonnello nel marzo 1916, e una volta dimesso dall'ospedale ritorn\u00f2 in zona di operazioni al comando del II Battaglione del 220\u00ba Reggimento fanteria della neocostituita Brigata Sele, comandandolo brillantemente nel corso della battaglia degli Altipiani. Si distinse per due mesi durante i duri combattimenti in Val Posina, Vallarsa, a Colle Xomo e sul Novegno venendo decorato di medaglia di bronzo al valor militare. \nNel mese di settembre fu trasferito sul Carso al I Battaglione del 1\u00ba Reggimento \"Granatieri di Sardegna\", partecipando nella primavera del 1917 alla grande offensiva contro le difese austriache. Combatt\u00e8 valorosamente nella regione di Fornaza, venendo decorato con una medaglia d'argento al valor militare per essersi distinto a quota 208 il 24 maggio, rimanendo gravemente ferito al braccio destro. Dal 20 luglio al 12 settembre fu comandante del 2\u00ba Reggimento fanteria della Brigata Re. \nIl 12 settembre assunse il comando del 2\u00ba Reggimento \"Granatieri di Sardegna\", alla cui testa prese parte alla battaglia di Caporetto ricevendo poi il compito di proteggere il ripiegamento della 3\u00aa Armata verso la linea del Piave. In licenza a casa all'inizio della battaglia riusc\u00ec a passare a forza il ponte di Codroipo tra i reparti della 2\u00aa Armata in piena ritirata raggiungendo il suo reggimento a Lestizza. Il 29 ottobre ricevette l'ordine di portarsi a Romans, e il giorno successivo, giunto nei pressi di Flambro si accorse che il nemico aveva occupato l'abitato. Senza porre indugio si mise al comando dei granatieri andando all'attacco del nemico alla baionetta nel tentativo di aprirsi un varco, e mentre incitava i suoi soldati esclamando \"Avanti, avanti granatieri, col vostro vecchio Colonnello!\", cadde colpito a morte da una pallottola in piena fronte. Con Decreto Luogotenenziale del 3 marzo 1918 fu insignito della medaglia d'oro al valor militare alla memoria."}
{"id": "9223546", "revid": "46291", "url": "https://it.wikipedia.org/wiki?curid=9223546", "title": "Alluaudiopsis", "text": "Alluaudiopsis \u00e8 un genere di piante della famiglia Didiereaceae, endemico del Madagascar.\nTassonomia.\nIl genere comprende 2 specie:"}
{"id": "9223549", "revid": "110157", "url": "https://it.wikipedia.org/wiki?curid=9223549", "title": "Marennes-Hiers-Brouage", "text": "Marennes-Hiers-Brouage \u00e8 un comune francese di nuova costituzione (1\u00ba gennaio 2019) ottenuto accorpando i due comuni di Marennes e Hiers-Brouage, che ne sono diventati comuni delegati. Si trova nella regione della Nuova Aquitania, dipartimento della Charente Marittima, \"arrondissement\" di Rochefort."}
{"id": "9223551", "revid": "363629", "url": "https://it.wikipedia.org/wiki?curid=9223551", "title": "Corpuscolo renale di Malpighi", "text": ""}
{"id": "9223560", "revid": "76963", "url": "https://it.wikipedia.org/wiki?curid=9223560", "title": "Tanya Atwater", "text": "\u00c8 nota per le sue prime ricerche sulla storia della tettonica a zolle del Nord America occidentale.\nBiografia.\nNata da padre ingegnere e madre botanica, Atwater \u00e8 stata una delle prime donne a condurre ricerche sul fondale oceanico in termini di geologia. Nel 1960 si iscrisse al Massachusetts Institute of Technology, e nel 1965 si laure\u00f2 in geofisica presso l'Universit\u00e0 della California, Berkeley. Ha conseguito un dottorato di ricerca (1972) in geofisica marina presso la Scripps Institution of Oceanography, all'Universit\u00e0 della California a San Diego. \u00c8 direttrice dell'Educational Multimedia Visualization Center presso l'Universit\u00e0 della California, Santa Barbara, dove ha insegnato scienze geologiche.\nMolti dei suoi articoli sono stati pubblicati in riviste scientifiche come \"Nature\" e \"Science\". Nel 1975 divenne membro dell'American Geophysical Union per il suo lavoro sulla tettonofisica, e dal 1975 al 1977 consegu\u00ec una Sloan Postdoctoral Fellowship in fisica. Nel 1984 ha vinto l'Encouragement Award rilasciato dall'Association for Women Geoscientists ed \u00e8 inoltre membro della National Academy of Sciences per i suoi contributi alla geofisica marina e alla tettonica. Nel 2019 ha ricevuto la Medaglia Pernose, il pi\u00f9 alto riconoscimento della Geological Society of America.\nAtwater ha preso parte a diverse spedizioni oceanografiche utilizzando strumenti trainati in profondit\u00e0 per esplorare il fondo dell'oceano, prendendo parte a 12 immersioni in acque profonde nel sommergibile \"Alvin\". Ha studiato i processi vulcano-tettonici responsabili della creazione di nuova crosta oceanica nei centri di espansione del fondo marino. Nel 1968 \u00e8 stata coautrice di un documento di ricerca con lavori innovativi sulla natura difettosa dei centri di diffusione. Con Jack Corliss, Fred Spiess e Kenneth Macdonald \u00e8 stata di particolare importanza nella scoperta della biologia distinta delle sorgenti calde del fondale oceanico, nonch\u00e9 della scoperta dei fumatori neri ad alta temperatura e delle sorgenti idrotermali sottomarine.\nAtwater \u00e8 forse meglio conosciuta per il suo lavoro sulla storia della tettonica a zolle del Nord America occidentale. Ha scritto due importanti documenti di ricerca che delineano la storia dell'evoluzione tettonica a zolle del Nord America e i problemi tettonici della faglia di Sant'Andrea. Ha inoltre studiato l'evoluzione geometrica, integrando e confrontando i dati di movimento delle placche globali con i quelli geologici continentali regionali, e ha scoperto delle relazioni emergenti che hanno rivelato le origini di molte caratteristiche geologiche su larga scala (ad esempio le Montagne Rocciose, Yellowstone, Valle della Morte, i vulcani delle Cascate e laCatena Costiera della California).\nIl suo studio \"Implications of Plate Tectonics for the Cenozoic Tectonic Evolution of Western North America\" ha stabilito il quadro essenziale per la tettonica a zolle del Nord America occidentale. Nel suo lavoro spiega che circa 40 milioni di anni fa, la placca Farallon stava subducendo sotto la placca nordamericana e la placca pacifica. La met\u00e0 inferiore della placca Farallon fu interamente subdotta sotto la California meridionale e la met\u00e0 superiore non affond\u00f2, divenendo poi nota come la placca di Juan de Fuca. Poich\u00e9 la sezione meridionale della placca di Farallon era completamente scomparsa, il confine della California meridionale era ora tra la placca del Pacifico e la placca nordamericana. La faglia di San Andreas \u00e8 unica perch\u00e9 funge da linea di faglia principale e da confine tra la placca del Pacifico e la placca nordamericana."}
{"id": "9223563", "revid": "181699", "url": "https://it.wikipedia.org/wiki?curid=9223563", "title": "Gran Maestro del Sacro Ospizio Apostolico", "text": ""}
{"id": "9223567", "revid": "1310927", "url": "https://it.wikipedia.org/wiki?curid=9223567", "title": "Adam Swandi", "text": "Carriera.\nClub.\nProdotto della National Football Academy, nel 2013 si trasferisce in Francia al , giocando per una stagione nelle giovanili. Nel 2015 fa ritorno in patria, firmando con gli . Dopo due stagioni, si \u00e8 trasferito all' e in quella successiva all', quest'ultima una filiale dei giapponesi dell'. In vista della stagione 2019 fa ritorno all'Home United, che nel 2020 ha cambiato denominazione in .\nNazionale.\nIl 4 giugno 2013 ha esordito con la nazionale singaporiana giocando l'amichevole vinta 0-2 contro la ."}
{"id": "9223568", "revid": "1543377", "url": "https://it.wikipedia.org/wiki?curid=9223568", "title": "Thomas Hardwick", "text": "Biografia.\nHardwick era nato a Brentford, nel Middlesex, figlio di un maestro muratore diventato architetto di nome Thomas Hardwick (1725\u201398, figlio di un altro Thomas, 1681\u20131746, anche lui muratore, che nel 1711 aveva lasciato l'Herefordshire per Isleworth, dove la famiglia mantenne la propriet\u00e0, e si trasfer\u00ec a Brentford nel 1725) che lavor\u00f2 con i fratelli architetti Robert e John Adam nella vicina Syon House tra il 1761 e il 1767. Sia il padre che il figlio furono associati a Syon dal 1720 circa e l'occupazione continu\u00f2 fino all'inizio del XIX secolo. Gli Hardwick furono una delle famiglie di architetti pi\u00f9 raffinate del XIX secolo. Thomas Hardwick, suo figlio Philip Hardwick (1792\u20131870) e poi il nipote Philip Charles Hardwick (1822\u20131892) ricoprirono entrambi la carica di geometra al St Bartholomew's Hospital di Londra.\nNel 1769, all'et\u00e0 di 17 anni, si iscrisse alla nuova Royal Academy Schools, dove studi\u00f2 architettura con Sir William Chambers, per il quale lavor\u00f2 in seguito durante la costruzione della Somerset House. Durante il suo primo anno alla Royal Academy vinse la medaglia d'argento in architettura, e dal 1772 al 1805 vi espose.\nPoco pi\u00f9 che ventenne viaggi\u00f2 in Europa a proprie spese, visitando Parigi e Lione, prima di dirigersi verso l'Italia accompagnato dal pittore Thomas Jones (1742-1803). Visse a Napoli e poi a Roma per due anni, dal 1776, riempiendo i suoi taccuini di schizzi e disegni e acquis\u00ec una base nell'architettura classica che avrebbe influenzato il suo stile neoclassico. Rinnov\u00f2 anche la sua conoscenza con il collega allievo dell'Accademia John Soane (1753-1837).\nOpere principali.\nDopo il ritorno a Londra ottenne una reputazione come architetto di chiese, realizzando la progettazione della chiesa di Santa Maria Vergine a Wanstead (completata nel 1790, ora un edificio classificato Grade I), la Cappella di Hampstead Road (1791 \u20131792), la chiesa di St John's Wood High Street (1813\u20131814) e la chiesa di St Barnabas (ora St Clement) King Square, vicino a Old Street. Probabilmente, la sua opera pi\u00f9 notevole \u00e8 la chiesa di St Mary, Marylebone Road (1813 \u20131817).\nNel 1813 aveva iniziato una cappella, progettata per ospitare una considerevole congregazione, sul lato sud della New Road a Londra, per la parrocchia di St Marylebone. Si trattava di un edificio sostanzialmente rettangolare, con due piccole ali poste in diagonale ad est, e doveva avere un portico ionico sormontato da un gruppo di figure e una cupola. Tuttavia, prima del completamento, fu deciso che sarebbe stata realizzata una nuova chiesa parrocchiale adatta a St Marylebone. Hardwick modific\u00f2 il progetto per creare una facciata adeguatamente grandiosa, con un portico corinzio a sei colonne, basato su quello del Pantheon di Roma, e un campanile, il suo palcoscenico pi\u00f9 alto a forma di tempio in miniatura, circondato da otto cariatidi. L'interno, con due ordini di gallerie sorrette da colonne di ferro, \u00e8 rimasto inalterato.\nNel 1823 restaur\u00f2 St Bartholomew-the-Less nella City di Londra. Un interno a volta ottagonale era stato costruito all'interno delle mura medievali della chiesa da George Dance il Giovane usando il legno, ma aveva ceduto al marciume secco. Hardwick lo replic\u00f2 in materiali pi\u00f9 resistenti, utilizzando la pietra di Bath per le colonne e il ferro per il soffitto a volta.\nRestaur\u00f2 St Paul's Inigo Jones, al Covent Garden; fu nominato nel 1788 e il progetto di restauro di 10 anni sopravvisse a un incendio quasi disastroso, nel 1795, che distrusse gran parte degli interni originali di Jones. Restaur\u00f2 anche St James, a Piccadilly, di Sir Christopher Wren.\nFuori Londra, venne costruita la chiesa di St John, Workington, su progetto di Hardwick e, sebbene costruita in arenaria locale, ha qualche somiglianza con la chiesa di Inigo Jones, St Paul al Covent Garden che Hardwick aveva precedentemente restaurato. Oltre alle chiese, progett\u00f2 anche alcuni edifici civili, tra cui la Shire Hall a Dorchester nel Dorset. Costruita nel 1797, questo edificio (ora anche un edificio di interesse storico culturale) conserva l'aula dove i martiri di Tolpuddle furono condannati alla deportazione in Australia per la loro parte nel primo movimento sindacale nel 1834.\nHardwick fu nominato Clerk of Works a Hampton Court dal re Giorgio III, e in seguito lavor\u00f2 anche al Kew Palace e ai suoi giardini. Fu socio fondatore dell'Architects' Club ma non divenne mai un associato della Royal Academy.\nAllievi e famiglia.\nGli allievi di Hardwick includevano Samuel Angell, l'architetto di Plymouth John Foulston (1772\u20131842) progettista della Biblioteca di Plymouth in stile neo greco, e il suo secondo figlio Philip che divenne cos\u00ec la terza generazione ad esercitare la professione di architetto, unendosi al padre come socio e nel 1825 rilevando l'ufficio londinese dello studio.\nUn altro allievo di Hardwick fu il pittore William Turner (1775-1851), al quale si dice che Hardwick consigli\u00f2 di concentrarsi pi\u00f9 sulla pittura che sull'architettura. Durante la formazione del giovane artista, Turner esegu\u00ec un disegno del progetto di Hardwick di Santa Maria Vergine, a Wanstead, e in seguito vendette alcune delle sue prime opere al suo popolare tutore. Turner continu\u00f2 ad essere amico della famiglia Hardwick e alla fine della sua vita scelse il figlio di Hardwick, Philip, come esecutore testamentario.\nThomas Hardwick lavor\u00f2 con l'architetto John Shaw Sr. (1776\u20131832) durante le perizie di St James's Church a Piccadilly e St Barthlomew's Hospital a Smithfield; in seguito suo figlio Philip spos\u00f2 una figlia di John Shaw. Un altro figlio, John (1790-1875), era un magistrato stipendiato presso la corte dei magistrati di Great Marlborough Street, a Londra, e amico di Charles Dickens.\nHardwick mor\u00ec nella sua casa di famiglia in Berners Street, nel centro di Londra, e fu sepolto nella tomba di famiglia nel cimitero di St Laurence, Brentford.\nUn ritratto di Hardwick di George Dance il Vecchio fa parte della collezione della National Portrait Gallery."}
{"id": "9223569", "revid": "446353", "url": "https://it.wikipedia.org/wiki?curid=9223569", "title": "HMS Electra", "text": "Cinque unit\u00e0 della Royal Navy hanno portato il nome di HMS \"Electra\":"}
{"id": "9223580", "revid": "124466788", "url": "https://it.wikipedia.org/wiki?curid=9223580", "title": "Ann Linde", "text": "Dal 1\u00ba gennaio al 31 dicembre 2021 \u00e8 presidente dell'OSCE, l'Organizzazione per la sicurezza e la cooperazione in Europa.\nDal 25 maggio 2016 al 21 gennaio 2019 \u00e8 stata Ministro dell'UE e del Commercio estero nel governo L\u00f6fven I. In precedenza, ha lavorato come Segretario di Stato del Ministro dell'Interno Anders Ygeman presso il Ministero della Giustizia.\nBiografia.\nLinde ha studiato scienze politiche, sociologia ed economia all'Universit\u00e0 di Stoccolma. Nel 1994 ha conseguito la laurea in scienze politiche.\nPer tutto il 1990, ha lavorato presso gli uffici governativi, tra cui come segretario del ministero presso il ministero degli affari civili e come esperto politico con il ministro per gli affari europei e il commercio Mats Hellstr\u00f6m presso il ministero degli affari esteri e con il ministro della Difesa Bj\u00f6rn von Sydow presso il ministero della Difesa.\nVita privata.\nDal 1989 Linde \u00e8 sposata con Mats Eriksson. Ha due figli."}
{"id": "9223593", "revid": "766079", "url": "https://it.wikipedia.org/wiki?curid=9223593", "title": "Schermaglia di Highbridge", "text": "La schermaglia di Highbridge fu il primo combattimento della seconda insurrezione giacobita tra le truppe governative ed i giacobiti leali al principe Carlo Edoardo Stuart. La battaglia si svolse ad Highbridge, Lochaber sul fiume Spean il 16 agosto 1745 e marca l'inizio delle ostilit\u00e0 tra i due eserciti.\nAntefatto.\nPoco dopo lo sbarco, il principe Carlo incontr\u00f2 per la prima volta Donald Cameron di Lochiel capo del Clan MacDonald di Clanranald. Mentre i giacobiti stavano ammassando le loro forze, il governatore hanoveriano di Fort Augustus invi\u00f2 due compagnie del secondo battaglione del reggimento reale scozzese sotto il comando del Capitano (in seguito Generale) Scott per rinforzare Fort William. Le truppe governative, circa 85 uomini, hanno marciato lungo la strada che era costituita dai governativi per collegare direttamente i due forti. Non incontrarono resistenza finch\u00e9 non raggiunsero High Bridge sul fiume Spean. Il ponte stesso era stato completato dal Generale Wade meno di dieci anni prima, come parte di una rete di strade militari progettate per facilitare i movimenti delle truppe attraverso le Highlands. \nInizio delle ostilit\u00e0.\nSul ponte, il maggiore Donald MacDonald di Tir-na-dris con solo 11 uomini e 1 zampognaro e tutto il Clan MacDonald di Keppoch, erano armati di spade e moschetti, pronti ad affrontare il nemico in avvicinamento. Sembra che usando l'ormai demolito High Bridge Inn come copertura e saltando e spostandosi da una parte all'altra allargando i loro plaid l'uno all'altro riuscirono a darsi un aspetto pi\u00f9 impressionabile da ingannare il Capitano Scott e facendo credere di essere in numero maggiore. Il Capitano Scott ferm\u00f2 i suoi uomini e mand\u00f2 un sergente ed un inserviente a negoziare, ma entrambi furono fatti prigionieri. Scott quindi ordin\u00f2 ai suoi uomini di ritirarsi ed iniziarono a marciare verso il luogo da dove erano venuti. Nel farlo sono stati colpiti da entrambi i lati della strada. Gli uomini del Capitano Scott hanno risposto al fuoco ma furono stati costretti a cambiare direzione ed uscire dal percorso. \nPrima che i due eserciti cominciassero a sparare, bande di giacobiti stavano procedendo verso il ponte per assistere all'attacco. Il Capitano Scott continu\u00f2 rapidamente la sua marcia lungo il lato di Loch Lochy, e quando giunse all'estremit\u00e0 orientale, osserv\u00f2 alcuni giacobiti sull'estremit\u00e0 occidentale di Loch Oich dove si erano radunati allo scopo di intercettarlo durante la ritirata. Non gradendo la situazione Scott decise di proteggersi al castello di Invergarry, la sede del Clan MacDonell di Glengarry. Questa operazione, tuttavia, rese la situazione ancora pi\u00f9 imbarazzante, poich\u00e9 dopo aver marciato per breve periodo proprio un gruppo di giacobiti dei MacDonell di Glengarry scese dalla collina con l'intenzione di attaccarlo. A questo punto Scott form\u00f2 un quadrato con i suoi uomini e continu\u00f2 la marcia mentre nel frattempo i MacDonald di Keppoch si affrettarono per l'inseguimento. \nI Royal Scots alla fine si trovarono completamento circondati su tutti i lati dai due Clan. Il capo dei MacDonald di Keppoch avanz\u00f2 da solo verso il gruppo di Scott, chiese loro di arrendersi e offr\u00ec loro alloggio avvertendoli per\u00f2 in caso di resistenza che sarebbero stati fatti a pezzi. Affaticato dalla marcia e circondato da ogni parte, il Capitano Scott che era rimasto ferito e con due suoi uomini morti accett\u00f2 i termini offerti e si arrese. Poco dopo arriv\u00f2 Donald Cameron di Lochiel che prese in consegna i prigionieri e li port\u00f2 a casa sua a Achnacarry.\nConseguenze.\nPi\u00f9 tardi quel giorno, Tir-na-dris consegn\u00f2 il castrone grigio catturato a Scott al principe Carlo mentre il suo stendardo veniva innalzato a Glenfinnan. Questa schermaglia segn\u00f2 l'inizio della rivolta giacobita del 1745 con la corona di Hannover. \nL'High Bridge fu sostituito da un ponte successivo nel 1819 che poi croll\u00f2 nel 1913. "}
{"id": "9223594", "revid": "62004", "url": "https://it.wikipedia.org/wiki?curid=9223594", "title": "EF Education-Tibco-SVB", "text": "Il Team Tibco-Silicon Valley Bank \u00e8 una squadra femminile statunitense di ciclismo su strada con licenza di UCI Women's Continental Team.\nFondata e diretta dall'ex ciclista canadese Linda Jackson, la squadra ha sede a Pescadero, in California, ed \u00e8 attiva tra le Elite UCI dal 2007. Dalla stagione 2022 avr\u00e0 licenza di UCI Women's WorldTeam.\nCronistoria.\nClassifiche UCI.\n\"Aggiornato al 30 novembre 2021\".\nPalmar\u00e8s.\n\"Aggiornato al 30 novembre 2021\".\nOrganico 2021.\n\"Aggiornato al 10 dicembre 2021\"."}
{"id": "9223595", "revid": "124893363", "url": "https://it.wikipedia.org/wiki?curid=9223595", "title": "Albo d'oro della Recopa Sudamericana", "text": "Albo d'oro.\nIn grassetto la squadra campione."}
{"id": "9223598", "revid": "339392", "url": "https://it.wikipedia.org/wiki?curid=9223598", "title": "Team Tibco-SVB", "text": ""}
{"id": "9223599", "revid": "339392", "url": "https://it.wikipedia.org/wiki?curid=9223599", "title": "Team Tibco-To the Top", "text": ""}
{"id": "9223600", "revid": "339392", "url": "https://it.wikipedia.org/wiki?curid=9223600", "title": "Team Tibco-To The Top", "text": ""}
{"id": "9223602", "revid": "339392", "url": "https://it.wikipedia.org/wiki?curid=9223602", "title": "Tibco-Silicon Valley Bank", "text": ""}
{"id": "9223605", "revid": "339392", "url": "https://it.wikipedia.org/wiki?curid=9223605", "title": "Team TIBCO", "text": ""}
{"id": "9223606", "revid": "62748", "url": "https://it.wikipedia.org/wiki?curid=9223606", "title": "Donald Olsen", "text": "Biografia.\nEra nato nel Minnesota e aveva studiato con Walter Gropius ad Harvard fondando poi uno studio di architettura a Berkeley nel 1953. Nel 1954, progett\u00f2 Olsen House (nota come Donald e Helen Olsen House) in stile internazionale a Berkeley, in California. Era un membro della facolt\u00e0 di architettura della UC Berkeley School, che divenne il Dipartimento di Architettura quando fu fondato il College of Environmental Design nel 1959. Insieme a Vernon DeMars e Joseph Esherick, progett\u00f2 Wurster Hall, inaugurata nel 1964."}
{"id": "9223607", "revid": "13261", "url": "https://it.wikipedia.org/wiki?curid=9223607", "title": "Consiglio europeo dell'innovazione", "text": "Il Consiglio europeo dell'innovazione (EIC) (in inglese: \"European Innovation Council\") \u00e8 una struttura creata dalla Commissione Europea per supportare la commercializzazione di tecnologie ad alto rischio e ad alto impatto nell'Unione Europea. \u00c8 composto da un consiglio indipendente, il suo organo direttivo, composto da membri provenienti dal mondo dell'innovazione (imprenditori, ricercatori, investitori, aziende e altri dall'ecosistema dell'innovazione) e un'agenzia esecutiva, incaricata dell'attuazione. L'EIC \u00e8 stato lanciato nel marzo 2021 nell'ambito di Horizon Europe.\nIl suo obiettivo \u00e8 aiutare ricercatori, start-up e PMI a portare le loro innovazioni sul mercato fornendo finanziamenti, opportunit\u00e0 di networking e partnership e servizi di accelerazione delle imprese. Nella sua ultima forma, il concetto \u00e8 stato presentato dal commissario europeo per la ricerca Carlos Moedas a met\u00e0 del 2015. \nL'EIC dispone di un budget di 10,1 miliardi di euro per sostenere le innovazioni durante tutto il ciclo di vita, dalla ricerca in fase iniziale, alla prova del concetto, al trasferimento tecnologico e al finanziamento e alla crescita di start-up e PMI e dirige l'Agenzia esecutiva del Consiglio europeo dell\u2019innovazione e delle piccole e medie imprese (EISMEA) con sede a Bruxelles (Belgio)."}
{"id": "9223609", "revid": "254059", "url": "https://it.wikipedia.org/wiki?curid=9223609", "title": "Calapino di Lodrone", "text": "Biografia.\nCitato in un atto del 1185, fu cavaliere e vassallo di Enrico conte di Appiano e considerato il capostipite della famiglia Lodron.\nEra discendente di uno dei \"tredici uomini illustri di Storo\", appartenenti a sette ceppi familiari, alleati per la conquista del castello di Lodrone.\nMor\u00ec forse nel 1189."}
{"id": "9223612", "revid": "1318658", "url": "https://it.wikipedia.org/wiki?curid=9223612", "title": "Sarapatel", "text": "Il sarapatel (pronuncia in portoghese: [s\u0250\u027e\u0250p\u0250\u02c8t\u025b\u026b], in portoghese brasiliano: [s\u0250\u027e\u0250p\u0250\u02c8t\u025bw]), o sorpotel, \u00e8 un piatto di origine portoghese ora comunemente cucinato nella regione costiera del Konkan, in India, principalmente a Goa, Mangalore e a Mumbai, nonch\u00e9 nel nord-est del Brasile. La parola \"sarapatel\" significa letteralmente \"confusione\", riferendosi al miscuglio di ingredienti che includono carne e frattaglie di maiale, come cuore, fegato, lingua e talvolta anche sangue, seppur quest'ultimo venga usato raramente nella versione moderna. La carne viene prima sbollentata, poi tagliata a dadini e saltata in padella, per poi essere cotta in una salsa piccante e acetata.\nGli aromi e le spezie utilizzati variano da regione a regione. Variano anche le dimensioni dei pezzi, cos\u00ec come la tecnica di cottura: alcuni saltano la carne prima di cuocerla nel sugo, mentre altri aggiungono direttamente al sugo i dadini di carne bollita.\nA Goa e a Mangalore, il sorpotel \u00e8 spesso accompagnato da \"sanna\", un riso al vapore spugnoso, bianco e leggermente dolce, e pane al cocco. Tuttavia esso si pu\u00f2 consumare anche con il pane, sul riso, o in una focaccia come un panino.\nStoria.\nRealizzato da schiavi africani in Brasile, il piatto comprendeva la coda, l'orecchio, l'intestino, la lingua e un po' di sangue del maiale. I portoghesi lo esportarono in India, in particolare nella versione popolare della regione portoghese dell'Alentejo, alla quale i nativi cristiani di Goa e gli indiani orientali aggiunsero ulteriori variazioni."}
{"id": "9223623", "revid": "599013", "url": "https://it.wikipedia.org/wiki?curid=9223623", "title": "Syahrian Abimanyu", "text": "Carriera.\nClub.\nCresciuto nelle giovanili dell'SSB Mandiri Jaya Bogor e della Jakarta Football Academy, nel 2016 si trasferisce in Spagna al , giocando per una stagione nelle giovanili. Nel 2017 fa ritorno in patria, dove si aggrega tra le file delle giovanili del . Nel 2018 firma il suo primo contratto da professionista con lo , formazione della massima serie locale. Dal 2019 al 2020 milita nel , altro club della massima serie indonesiana. All'inizio del 2021 si trasferisce ai malaysiani del , che lo girano in prestito agli australiani dei fino al termine della stagione.\nNazionale.\nIl 25 maggio 2021 ha esordito con la nazionale indonesiana giocando l'amichevole persa 2-3 contro l'."}
{"id": "9223632", "revid": "2028514", "url": "https://it.wikipedia.org/wiki?curid=9223632", "title": "Segnale di dare precedenza", "text": "Il segnale di dare precedenza \u00e8 un segnale stradale che indica di concedere la precedenza ai veicoli della strada in cui si va ad immettersi in un'intersezione a raso. Si differenzia dal segnale di stop, perch\u00e9 quest'ultimo prevede l'obbligo aggiuntivo di arrestarsi completamente all'intersezione, anche quando non sopraggiungono veicoli a cui dare la precedenza.\nForma.\nSecondo la Convenzione di Vienna sulla segnaletica stradale, lo standard internazionale per la segnaletica moderna, il segnale di dare precedenza \u00e8 composto da un triangolo equilatero rovesciato con un bordo rosso e uno sfondo bianco oppure giallo. I singoli Paesi hanno facolt\u00e0 di autorizzare l'aggiunta di testo all'interno del segnale e di definire le caratteristiche costruttive e di installazione del segnale stesso.\nSegnaletica stradale in Italia.\nIl Codice della strada italiano cataloga il segnale di dare precedenza nella categoria dei segnali di prescrizione, nella sottocategoria \"segnali di precedenza\".\nIl segnale \u00e8 la figura II 36 del Regolamento di attuazione del Codice della strada e ha la seguente definizione:\n\u00abIndica ai conducenti l'obbligo di dare la precedenza ai veicoli che circolano nei due sensi sulla strada sulla quale essi stanno per immettersi o che vanno ad attraversare\u00bb\nIl segnale deve inoltre essere completato, quando possibile, dalla specifica segnaletica orizzontale composta da una striscia trasversale di piccoli triangoli e da un triangolo pi\u00f9 grande che richiama il segnale verticale.\nPer indicare infine un \"preavviso di dare precedenza\", il segnale verticale deve essere integrato dai pannelli di \"distanza\"; eccezionalmente per il segnale di dare precedenza, il pannello integrativo deve essere posto immediatamente sopra il segnale stesso e non al di sotto, come avviene normalmente.\nDal 1959 al 1992, il segnale di dare precedenza rientrava nella categoria dei segnali di pericolo e il bordo rosso risultava pi\u00f9 sottile."}
{"id": "9223633", "revid": "300067", "url": "https://it.wikipedia.org/wiki?curid=9223633", "title": "Lee Byeong-guk", "text": "Carriera.\nCon la ha disputato i Giochi asiatici di Bangkok 1966.\nDa allenatore ha guidato la ai Giochi olimpici di Atlanta 1996 e ai Campionati asiatici del 1997."}
{"id": "9223641", "revid": "439868", "url": "https://it.wikipedia.org/wiki?curid=9223641", "title": "Demurtas", "text": ""}
{"id": "9223667", "revid": "36426", "url": "https://it.wikipedia.org/wiki?curid=9223667", "title": "Volta delle Carrozze", "text": ""}
{"id": "9223668", "revid": "36426", "url": "https://it.wikipedia.org/wiki?curid=9223668", "title": "Arco delle Carrozze", "text": ""}
{"id": "9223669", "revid": "439868", "url": "https://it.wikipedia.org/wiki?curid=9223669", "title": "Legarda (disambigua)", "text": ""}
{"id": "9223671", "revid": "1439131", "url": "https://it.wikipedia.org/wiki?curid=9223671", "title": "De Dion-Bouton Type D", "text": "La Type D era un'autovettura prodotta dal 1899 al 1900 dalla Casa automobilistica francese De Dion-Bouton.\nStoria e profilo.\nDebutto.\nSi tratta della prima vettura progettata per essere prodotta e commercializzata, quindi non pi\u00f9 un prototipo o un triciclo, ma una vera e propria autovettura costruita secondo gli standard dell'epoca. L'omologazione del primo esemplare si ebbe il 25 settembre 1899. \nCaratteristiche.\nLa \"Type D\" era caratterizzata da molte delle soluzioni tecniche e strutturali tipiche delle autovetture di fine Ottocento, come ad esempio il motore montato posteriormente, la carrozzeria di tipo vis-\u00e0-vis (molto diffusa in quel periodo) e il piantone dello sterzo verticale. Il telaio era di tipo tubolare, con retrotreno ad assale rigido non molleggiato: a richiesta era disponibile un retrotreno progettato dalla Casa di Puteaux, noto ancora ai giorni nostri come ponte De Dion. L'impianto frenante era costituito da due comandi, uno che agiva sul differenziale e un altro che invece agiva con un ceppo sull'albero secondario di trasmissione. Non vi furono freni agenti sulle ruote. Il motore era un monocilindrico raffreddato ad acqua da 402 cm3 (alesaggio e corsa pari a 80 x 80 mm) in grado di erogare una potenza massima di 3,5 CV. Tale motore, come gi\u00e0 detto, venne montato posteriormente, mentre il radiatore dell'acqua venne montato anteriormente, a sbalzo dell'avantreno. L'interfacciamento fra motore e ruote posteriori avveniva mediante un cambio manuale a 2 marce.\nOltre che in configurazione vis-\u00e0-vis, la \"Type D\" poteva essere carrozzata anche in altre configurazioni: alcuni esemplari, per esempio, vennero realizzati con carrozzeria chiusa."}
{"id": "9223672", "revid": "599013", "url": "https://it.wikipedia.org/wiki?curid=9223672", "title": "Kim Jae-ung", "text": "Carriera.\nHa guidato la a due edizioni dei Campionati mondiali (1994, 1998).\nHa inoltre guidato la ai Campionati asiatici del 2007."}
{"id": "9223674", "revid": "767487", "url": "https://it.wikipedia.org/wiki?curid=9223674", "title": "Acceleration (film)", "text": "Acceleration \u00e8 un film statunitense del 2019 diretto da Michael Merino e Daniel Zirilli.\nTrama.\nVladik Zorich, un criminale incallito che si occupa di droga, armi, gioco d'azzardo e traffico di pelli in tutta Los Angeles, si sente tradito dalla sua guardaspalle Rhona Zyocki. La sua propensione per il potere, il controllo e la violenza lo spinge a rapire il giovane figlio di Rhona, costringendo sua madre a partecipare ad un'eliminazione pianificata dei nemici e dell'identit\u00e0 di Vladik. Mentre la vita di suo figlio \u00e8 in bilico, Rhona lotta per trovare i nemici e recuperare i beni e informazioni preziose, tutto in una notte."}
{"id": "9223677", "revid": "2138421", "url": "https://it.wikipedia.org/wiki?curid=9223677", "title": "Michelangelo Mattei", "text": "Biografia.\nNacque a Roma l'8 maggio 1628, nella famiglia patrizia dei Mattei, da Ludovico III Mattei e Laura di Girolamo Frangipane. Era fratello minore del cardinale Orazio Mattei e del comandante dell'esercito pontificio Muzio Mattei.\nDopo aver perso il padre nel 1635, fu allevato dai familiari materni, che lo indirizzarono, come il fratello maggiore Orazio, a una precoce carriera ecclesiastica.\nNel 1651 fu caporione di Sant'Angelo e Priore dei Caporioni di Roma.\nA partire dal 1655, divenne canonico della basilica di San Pietro, con il ruolo di prefetto della musica della Cappella Giulia, carica nella quale venne riconfermato per numerosissimi anni a venire. In qualit\u00e0 di \"magister cappellae\", collabor\u00f2 con importanti musicisti dell'epoca quali Orazio Benevoli, Ercole Bernabei, Antonio Masini e Francesco Beretta.\nIl 7 novembre 1689, venne nominato arcivescovo titolare di Adrianopoli di Emimonto. Ricevette la consacrazione episcopale il 13 novembre seguente dal cardinale Fabrizio Spada, con Francesco de' Marini e Prospero Bottini in qualit\u00e0 di co-consacranti.\nNel 1690, nel ruolo di canonico decano della basilica di San Pietro, intraprese un viaggio in Toscana per conto del capitolo della basilica per coronare solennemente alcune icone mariane: Il 30 aprile 1690 era a Lucca per incoronare l'immagine miracolosa della \"Madonna del Sasso\" presso la chiesa di Sant'Agostino (gli furono anche dedicati alcuni brevi componimenti all'interno di un libello scritto per l'occasione); il 14 maggio fu invece a Livorno per incoronare l'immagine della \"Madonna di Montenero\" presso il Santuario della Madonna delle Grazie.\nIl 18 maggio 1693, papa Innocenzo XIII lo promosse a patriarca titolare di Antiochia.\nNel dicembre 1696, fu uno dei concelebranti nella solenne messa funebre in onore di Giovanni III di Polonia tenutasi nella chiesa di Santo Stanislao dei Polacchi.\nMor\u00ec a Roma il 22 dicembre 1699.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCome co-consacrante:"}
{"id": "9223678", "revid": "1602064", "url": "https://it.wikipedia.org/wiki?curid=9223678", "title": "Angelica Cioccari Solichon", "text": "Biografia.\nFiglia di Fran\u00e7ois Solichon, commerciante di origine lionese, si diplom\u00f2 al corso cantonale di metodica e didattica, col quale ebbe accesso alle scuole femminili elementari e maggiori come insegnante, quindi si associ\u00f2 alla \"Societ\u00e0 degli Amici dell'Educazione del Popolo\", e, successivamente, divenne direttrice dell'Istituto femminile di Ascona. Dopo esserne stata allontanata, nel 1861 apr\u00ec un Istituto femminile a Mendrisio.\nCerc\u00f2 sostegno per il suo progetto \"casa industriale\" al Gran Consiglio del Ticino, chiedendo invano aiuto a Luigi Pioda, quindi lasci\u00f2 il cantone col marito Carlo Cioccari per andare a vivere in Italia (a Palermo e Napoli) tra il 1864 e il 1882. Rientrata poi nel Ticino, divenne vicedirettrice dell'Istituto Manzoni di Maroggia.\nNel 1855 pubblic\u00f2 il manuale di economia domestica \"L'amica di casa\" (che ebbe notevole successo) e nel 1861 avvi\u00f2 il bimensile \"L'amica di casa\". \nAlcune pubblicazioni.\nPubblic\u00f2 la rivista bimensile \"L'amica di casa: giornale domestico dedicato alla coltura ed all'industria femminile\" (dal 1861, Locarno, Tip. di Francesco Rusca), nonch\u00e9 vari saggi e libri di testo, tra cui:\nL'amica di casa: trattato di economia domestica.\nQuesto trattato ebbe numerose edizioni, tra cui:"}
{"id": "9223679", "revid": "439868", "url": "https://it.wikipedia.org/wiki?curid=9223679", "title": "Espejo (disambigua)", "text": ""}
{"id": "9223680", "revid": "76963", "url": "https://it.wikipedia.org/wiki?curid=9223680", "title": "Steeve Briois", "text": "Biografia.\nNato a Seclin, Briois \u00e8 figlio di un operaio agroalimentare e di una ragioniera, Marie-Christine Duriez, che nel 2016 \u00e8 stata eletta consigliere regionale per l'Alta Francia. \nGi\u00e0 all'et\u00e0 di 16 anni comincia ad interessarsi alla politica e aderisce al Fronte Nazionale. Nel 1995 viene eletto consigliere municipale per il comune di H\u00e9nin-Beaumont. Nel 1997 si presenta alle elezioni legislative per la circoscrizione del Passo di Calais senza riuscire per\u00f2 ad essere eletto. Nel 1998 abbandona il Fronte Nazionale per aderire al Movimento Nazionale Repubblicano e si fa eleggere consigliere regionale per il Nord-Passo di Calais. Nel 2001 ritorner\u00e0 poi al suo vecchio partito, dopo che Carl Lang convinse l'allora presidente Jean-Marie Le Pen a reintegrarlo. \nDurante la campagna elettorale per le elezioni legislative del 2002, divenne il responsabile della campagna di Marine Le Pen, che stava correndo per la 13\u00aa circoscrizione del Passo di Calais. In quelle stesse elezioni, inoltre, si ricandid\u00f2 nuovamente nel 14\u00b0 distretto del Pas-de-Calais, dove \u00e8 stato battuto al secondo turno dal deputato uscente Albert Facon.\nNel 2014 viene eletto sindaco di H\u00e9nin-Beaumont e successivamente europarlamentare, carica che manterr\u00e0 fino al 2019."}
{"id": "9223682", "revid": "810736", "url": "https://it.wikipedia.org/wiki?curid=9223682", "title": "La Terra definitiva", "text": "La Terra definitiva (\"The Ultimate Earth\") \u00e8 un romanzo breve di fantascienza dello scrittore statunitense Jack Williamson, pubblicato nel 2000.\nL'opera ha vinto il Premio Hugo e il Premio Nebula.\nStoria editoriale.\nIl romanzo breve \u00e8 stato pubblicato per la prima volta nel mese di dicembre del 2000 nella rivista \"Analog Science Fiction and Fact\", successivamente ripubblicato in varie raccolte.\nNel 2001 l'opera ha vinto il Premio Hugo per il miglior romanzo breve e, nel 2002, il Premio Nebula per il miglior romanzo breve.\nIl romanzo breve \u00e8 stato ampliato ed \u00e8 stato incluso nel romanzo \"Terraforming Eath\", pubblicato nel 2001, vincitore del Premio John Wood Campbell Memorial nell'anno successivo.\nTrama.\nNel futuro la Terra ha subito, nel corso dei millenni, molte catastrofi naturali e la vita si \u00e8 estinta gi\u00e0 due volte. Grazie alle tecnologie per la terraformazione custodite su una base lunare situata nel Cratere Tycho e al materiale genetico conservato, l'umanit\u00e0 ha ripopolato la Terra. La base lunare, centinaia di migliaia di anni prima, \u00e8 stata colpita da un meteorite, sepolta dai detriti e se ne \u00e8 persa memoria fino a quando lo scienziato Sandor Pen non l'ha riportata alla luce. Sandor d\u00e0 la vita ad alcuni cloni che, tuttavia, non possono lasciare la Luna poich\u00e9 la Terra \u00e8 sottoposta a rigide leggi sull'immigrazione e sul controllo delle nascite visto che, grazie alla nanotecnologia, l'uomo \u00e8 diventato virtualmente immortale. I cloni sono ormai adolescenti e, guidati dal giovane Dunk, decidono di trasferirsi comunque sulla Terra, manomettendo i controlli di sicurezza di un'astronave. Rintracciano la residenza di Sandor in una specie di paradiso terrestre, una sorta di enorme parco tematico dove sono conservate le copie di monumenti terrestri andati distrutti, ed esemplari vegetali e animali di ogni specie. Qui incontrano Tling, la giovanissima figlia di Sandor e sua miglie Lo. Tling spiega ai ragazzi come a loro non sia consentito abitare sulla Terra. Sandor non \u00e8 l\u00ec con la famiglia ma sta tentando di risolvere un enorme problema: un'astronave inviata a colonizzare un pianeta distante centinaia di anni luce, \u00e8 ritornata indietro avendo trovato il pianeta contaminato da un virus mortale. I coloni non possono ritornare sulla Terra e sono costretti a ritentare il viaggio: stavolta a bordo con loro ci sar\u00e0 Sandor che cercher\u00e0 un rimedio contro il virus. Il viaggio, grazie alla tecnologia dello \"scivolamento\", durer\u00e0 solo poche ore ma, per il paradosso dei gemelli, sulla Terr\u00e0 saranno trascorsi ottocento anni. Sandor saluta la famiglia e accetta di portare a bordo i ragazzi.\nArrivati sul nuovo sistema solare si scopre che il virus, che si sta espandendo per la galassia, \u00e8 stato reso inoffensivo sul pianeta da Corath, il fratello di Duncan scomparso durante un viaggio moltissimi anni prima. Sandor decide di ritornare sulla Terra per avvisare l'umanit\u00e0 del pericolo in arrivo e per diffondere l'antidoto scoperto. I ragazzi l'accompagnano. Grazie al fatto che, nel frattempo, Lo e Tling si sono a loro volta messe in viaggio annullando parzialmente lo scostamento temporale causato dal paradosso dei gemelli, potranno tutti rincontrarsi."}
{"id": "9223688", "revid": "309289", "url": "https://it.wikipedia.org/wiki?curid=9223688", "title": "Neprjavda", "text": ""}
{"id": "9223689", "revid": "125767977", "url": "https://it.wikipedia.org/wiki?curid=9223689", "title": "Steff Fontaine", "text": "Biografia.\nGli inizi.\nIniziata l'attivit\u00e0 nel 1976, nel 1980, si un\u00ec alla band Full House.\nNel 1980 fu il primo cantante della band christian rock Joshua, che \u00e8 stata votata come band e album dell'anno dalla rivista Music Connection.\nGli Uriah Heep e le altre band.\nNel luglio 1986 accett\u00f2 di unirsi come cantante degli Uriah Heep per il tour negli Stati Uniti e in Canada, ma nel settembre dello stesso anno lasci\u00f2 la band. \nNel 1997, ha formato Majestic (una tribute band dei Journey) e Burn (tribute band dei Deep Purple e dei Rainbow).\nNel 1999 ha formato la band Nightmare Carnival, mentre Nel 2000 gli Heartache City, insieme al chitarrista Ron Sachs.\nGli Out There.\nNel 2014 fonda la band Out There, con la quale produce nuova musica e ripropone alcuni vecchi brani degli Uriah Heep."}
{"id": "9223694", "revid": "439868", "url": "https://it.wikipedia.org/wiki?curid=9223694", "title": "Armend\u00e1riz", "text": ""}
{"id": "9223708", "revid": "474175", "url": "https://it.wikipedia.org/wiki?curid=9223708", "title": "Valico di Montecoronaro", "text": "Il valico di Montecoronaro \u00e8 un passo dell'Appennino tosco-romagnolo situato nel territorio del comune di Verghereto, in provincia di Forl\u00ec-Cesena. Separa la vallata del Savio da quella del Tevere. Il passo prende il nome dall'omonima localit\u00e0 situata ad 1 km ad est."}
{"id": "9223715", "revid": "439868", "url": "https://it.wikipedia.org/wiki?curid=9223715", "title": "Burbano", "text": ""}
{"id": "9223719", "revid": "439868", "url": "https://it.wikipedia.org/wiki?curid=9223719", "title": "Arauz", "text": ""}
{"id": "9223720", "revid": "439868", "url": "https://it.wikipedia.org/wiki?curid=9223720", "title": "Anangon\u00f3", "text": ""}
{"id": "9223722", "revid": "446353", "url": "https://it.wikipedia.org/wiki?curid=9223722", "title": "London and Greenwich Railway", "text": "La London and Greenwich Railway (L&amp;GR) fu aperta a Londra tra il 1836 e il 1838. Fu la prima ferrovia a vapore della capitale, la prima ad essere costruita appositamente per i passeggeri, e la prima ferrovia interamente sopraelevata.\nStoria.\nL'idea per la linea venne dal colonnello George Thomas Landmann, fino al 1824 Royal Engineer, e George Walter, e la compagnia fu lanciata in una riunione il 25 novembre 1831. Sarebbe stata costruita vicino al London Bridge, comoda per i viaggi verso la City con un percorso di 6 km, su un viadotto con 878 archi in mattoni, alcuni dei quali inclinati, per evitare passaggi a livello sulle numerose strade che gi\u00e0 apparivano nel sud di Londra. Landmann progett\u00f2 di affittare gli spazi sotto gli archi come laboratori. L'intenzione era quella di scendere al livello del suolo dopo il Grand Surrey Canal, ma questo fu contrastato dal Parlamento.\nIl primo atto del Parlamento fu ottenuto nel 1833 per una linea da Tooley Street (oggi London Bridge) a London Street, Greenwich.\nL'intenzione finale era quella di raggiungere Dover e si parlava molto di un'estensione da Londra a Gravesend. Uno schema fu presentato al Parlamento nel 1836, ma altri cinque erano in competizione e il disegno di legge fall\u00ec in seconda lettura.\nCostruzione.\nLa linea correva parallela a Tooley Street, attraversando Blue Anchor Road, Corbetts Lane e il Grand Surrey Canal. Da l\u00ec curvava verso la prima stazione, a Deptford High Street, e da l\u00ec verso Greenwich. L'appaltatore era Hugh McIntosh. \nIl sottosuolo era in torba nerastra, che dava notevoli problemi, e Landmann fu un pioniere nell'uso del cemento per rinforzare le fondamenta. Anche cos\u00ec, molti dei moli vicino a Corbetts Lane si spostarono di 100-125 mm dalla perpendicolare e il 18 gennaio 1836 due archi vicino a Tooley Street crollarono. Altrove, vennero usati legami di ferro per impedire la diffusione laterale nella muratura. Nel 1840 molti degli archi furono migliorati ponendo 230 mm di calcestruzzo sopra di essi, con uno strato di asfalto.\nTra Deptford e Greenwich il fiume Ravensbourne era attraversato a Deptford Creek da un ponte levatoio per consentire il passaggio delle navi alberate. Otto uomini lo operavano, ma forse a causa di problemi con le fondamenta divenne inaffidabile. Fu sostituito nel 1884 e di nuovo nel 1963.\nIn origine la linea aveva binari singoli paralleli di scartamento Stephenson, fissati a blocchi di pietra o traversine. Nel 1840 c'era una miscela di rotaie del ponte, rotaie parallele singole e doppie parallele (vedi Rotaia Vignoles). I binari originali causavano rumore eccessivo e danni alla struttura e al materiale rotabile. Inizialmente, sul viadotto tra Deptford e Greenwich vennero utilizzate rotaie del ponte, posate su travi longitudinali con traversine trasversali a intervalli di 1,2 metri.\nApertura.\nLa prima sezione, tra Spa Road e Deptford, fu aperta l'8 febbraio 1836: dalla met\u00e0 del 1835 erano in servizio treni dimostrativi, inclusa la Corbett's Lane Temp Station. Questi vennero sospesi per un po' dopo un deragliamento a novembre, ma ripresero l'anno successivo, con voci che circolavano secondo cui i treni avevano raggiunto i 97 km/h. Il luned\u00ec di Pentecoste successivo all'inaugurazione ufficiale, la linea trasport\u00f2 circa 13.000 passeggeri. Ci fu un incidente mortale il 7 marzo, quando Daniel Holmes venne investito e un treno si scontr\u00f2 con alcune carrozze.\nNel 1837, \"The Gentleman's Magazine\" celebr\u00f2 il progetto ferroviario dicendo:\nLa linea raggiunse Bermondsey Street in ottobre e London Bridge il 14 dicembre 1836 (Spa Road non era pi\u00f9 utilizzata come fermata in quel momento). All'altra estremit\u00e0, la linea raggiunse una stazione temporanea a Church Row a Greenwich il 24 dicembre 1838, essendo stata ritardata da problemi con il ponte levatoio di Deptford Creek. La stazione di Greenwich venne aperta il 12 aprile 1840."}
{"id": "9223725", "revid": "149485", "url": "https://it.wikipedia.org/wiki?curid=9223725", "title": "Edvard Huupponen", "text": "Biografia.\nRappresent\u00f2 la ai Giochi olimpici estivi di , in cui fu estromesso in semifinale dal tabellone principale del torneo dei pesi piuma dallo statunitense Chester Newton, poi vincitore dell'argento, dopo aver superato il francese Maurice Guinard al primo turno, il belga Auguste Thijs agli ottavi e il francese Calixte Delmas ai quarti. Nel round per il terzo posto venne eliminato in semifinale dal giapponese Katsutoshi Naito, poi vincitore del bronzo."}
{"id": "9223727", "revid": "344646", "url": "https://it.wikipedia.org/wiki?curid=9223727", "title": "Religioni in Islanda", "text": "Il cristianesimo \u00e8 la religione pi\u00f9 diffusa in Islanda. Secondo stime dell' \"Association of Religion Data Archives\" (ARDA) riferite al 2015, i cristiani rappresentano circa l'85% della popolazione e sono in maggioranza protestanti; il 2% circa della popolazione segue altre religioni, il 5,5% della popolazione non segue alcuna religione e il restante 7,5% della popolazione non dichiara la propria affiliazione religiosa. Secondo un'indagine statistica del 2020 effettuata dall'istituto islandese Hagstofa \u00cdslands, i cristiani sono circa il 75% della popolazione, il 2,5% della popolazione segue altre religioni, l'1% circa della popolazione segue l'umanesimo secolare, il 7,2% della popolazione non segue alcuna religione e il 14,3% della popolazione non specifica la propria affiliazione religiosa. \nLa costituzione riconosce la libert\u00e0 religiosa, ma stabilisce che la Chiesa Evangelica Luterana d'Islanda \u00e8 la Chiesa nazionale e gode di privilegi non disponibili per gli altri gruppi religiosi. Tutte le altre organizzazioni religiose devono registrarsi con il Ministero della giustizia per potere godere di agevolazioni fiscali e ricevere fondi governativi. I gruppi religiosi riconosciuti possono celebrare matrimoni con effetti civili, battezzare bambini attribuendo nomi riconosciuti civilmente e celebrare funerali rilasciando certificati di morte riconosciuti civilmente. Nelle scuole pubbliche \u00e8 previsto l'insegnamento della religione nell'ambito degli studi sociali; il programma del corso di religione \u00e8 basato sull'etica e la teologia del cristianesimo e i genitori possono chiedere per i figli l'esonero dal corso, ma non sono previsti corsi alternativi. Nelle scuole private i corsi di religione devono seguire lo stesso programma delle scuole pubbliche, ma possono essere aggiunti corsi su una religione specifica. \nReligioni presenti.\nCristianesimo.\nSecondo l'indagine statistica effettuata nel 2020 dall'istituto Hagstofa \u00cdslands, i protestanti rappresentano circa il 70,3% della popolazione, i cattolici circa il 4% della popolazione, gli ortodossi circa lo 0,3% della popolazione e i cristiani di altre denominazioni circa lo 0,4% della popolazione. \nI protestanti islandesi sono in maggioranza luterani e la maggiore denominazione a cui appartengono \u00e8 la Chiesa nazionale d'Islanda, che aderisce alla Federazione luterana mondiale e raggruppa circa il 63,5% della popolazione; vi sono anche altre Chiese luterane minori, che raggruppano il 5,6% della popolazione. Gli altri principali gruppi protestanti presenti nel Paese sono i pentecostali, i battisti e gli avventisti del settimo giorno. \nLa Chiesa cattolica \u00e8 presente in Islanda con la Diocesi di Reykjavik, che comprende tutto il territorio del Paese. \nLa Chiesa ortodossa \u00e8 presente in Islanda con la Chiesa ortodossa russa e la Chiesa ortodossa serba.\nFra i cristiani di altre denominazioni, in Islanda sono presenti i Testimoni di Geova e la Chiesa di Ges\u00f9 Cristo dei Santi degli Ultimi Giorni (i Mormoni). \nAltre religioni.\nTra le religioni non cristiane, in Islanda sono presenti l'islam, il buddhismo e la religione bahai; vi sono anche piccoli gruppi di ebrei e induisti. Sono presenti anche due religioni neopagane, l'etenismo e lo zuismo. "}
{"id": "9223731", "revid": "767487", "url": "https://it.wikipedia.org/wiki?curid=9223731", "title": "Angeli della violenza", "text": "Angeli della violenza (\"Hell's Angels '69\") \u00e8 un film statunitense del 1969 diretto da Lee Madden.\nTrama.\nI due fratelli, Chuck e Wes hanno un piano su come derubare il Caesar's Palace a Las Vegas e si uniscono ad una banda di motociclisti e mentre gli altri bevono e fanno festa fuori citt\u00e0, si cambiano i vestiti e si recano al casin\u00f2 per fare la rapina. Naturalmente, la polizia non cerca due criminali ben vestiti tra gli Hell's Angels."}
{"id": "9223740", "revid": "1543377", "url": "https://it.wikipedia.org/wiki?curid=9223740", "title": "Corti di Castiglia-La Mancia", "text": " \nLe Corti di Castiglia-La Mancia (in spagnolo e ufficialmente: \"Cortes de Castilla-La Mancha\") sono l'organo legislativo della Comunit\u00e0 autonoma di Castiglia-La Mancia. I suoi membri sono chiamati \"deputati\" e il suo compito \u00e8 rappresentare i cittadini di Castiglia-La Mancia. Sono scelti a suffragio universale, libero, diretto e segreto, secondo il sistema proporzionale.\nStoria.\nNel 1983, con l'approvazione dello Statuto di autonomia di Castiglia-La Mancia, le Corti furono costituite come organo legislativo eletto democraticamente.\nComposizione.\nIl numero di Deputati eletti per la X Legislatura, in base alle modifiche della legge elettorale del 2014, \u00e8 33. La distribuzione \u00e8 la seguente:\nPrecedentemente, le leggi elettorali stabilivano differentemente il numero totale di deputati e le ripartizioni provinciali:\nCompetenze.\nLe Corti sono responsabili della scelta del Presidente della Comunit\u00e0 Autonoma tra i suoi membri. Il Presidente esercita il potere esecutivo e nomina il Governo della Giunta. Le attribuzioni delle Corti secondo lo Statuto di autonomia sono, tra le altre:"}
{"id": "9223741", "revid": "1439131", "url": "https://it.wikipedia.org/wiki?curid=9223741", "title": "De Dion-Bouton Type E", "text": "La Type E era un'autovettura prodotta nel solo anno 1900 dalla Casa automobilistica francese De Dion-Bouton.\nStoria e profilo.\nLa \"Type E\" debutt\u00f2 alla fine del mese di marzo del 1900 in sostituzione della precedente Type D, dalla quale si differenziava solo per alcuni dettagli, come lo scarico inclinato in basso anzich\u00e8 orizzontale e lo sterzo con leva anzich\u00e8 con un piccolo volante (com'era invece nel caso della \"Type D\"). Un'altra differenza stava nell'impianto frenante semplificato: mentre nella \"Type D\" erano presenti due comandi, uno per l'albero di trasmissione e uno per il differenziale, nella \"Type E\" era presente solo il secondo. Si trattava quindi di una versione semplificata, e quindi pi\u00f9 economica, del modello uscente.\nRimase invece invariato lo schema meccanico di tipo \"tutto dietro\", ossia con motore posteriore e trazione posteriore: solo il radiatore, come anche nella \"Type D\", venne montato a sbalzo sull'avantreno. Il motore rimase sempre il monocilindrico quadro (80 x 80 mm) da 402 cm3 con 3,5 CV di potenza massima. Anche il cambio manuale a 2 marce rimase lo stesso della \"Type D\".\nLa stragrande maggioranza della produzione della \"Type E\" fu con carrozzeria di tipo vis-\u00e0-vis, ma alcuni esemplari avevano carrozzeria phaeton (con entrambe le file di sedili in posizione frontemarcia). La produzione della \"Type E\" dur\u00f2 solo pochi mesi: gi\u00e0 entro la fine di quello stesso 1900 il modello venne pensionato a favore della Type G."}
{"id": "9223743", "revid": "392684", "url": "https://it.wikipedia.org/wiki?curid=9223743", "title": "Tsokolate", "text": "Tsokolate ( Tagalog: [t\u0283oko'late] ), anche cioccolato di farro, \u00e8 una bevanda densa di cioccolata calda filippina nativa. \u00c8 composto da tabliya o tablea, tavolette di purefave di cacao tostate e macinate, sciolte in acqua e latte. Come nelle versioni spagnole e messicane della cioccolata calda, la bevanda \u00e8 mescolata preparata in uno tsokolatera vivacemente con un bastone di legno chiamato molinillo (chiamato anche batidor o batirol), che rende la bevanda schiumosa. Tsokolate \u00e8 addolcito con un po' di zucchero muscovado e ha una caratteristica consistenza granulosa.\nLo tsokolate \u00e8 comunemente consumato a colazione con tradizionali kakanin o pandesal e altri tipi di tradizionali dolci filippini e prelibatezze. \u00c8 anche popolare durante il periodo natalizio nelle Filippine, in particolare tra i bambini.\nTabliya.\nTabliya o tablea (dallo spagnolo tablilla, \"tavoletta\") sono piccole tavolette tradizionalmente fatte in casa di purefave di cacao tostate e macinate. Il tabliya si ottiene essiccando i semi di cacao maturo per due o tre giorni. I fagioli secchi vengono sgusciati e tostati. Vengono macinati in una densa pasta di liquore al cioccolato che vengono poi formati nei caratteristici dischi o palline e lasciati asciugare.\nOltre allo tsokolate, il tabliya viene utilizzato in un'ampia variet\u00e0 di altri dolci tradizionali nelle Filippine, soprattutto nel \"champorado\", un porridge di riso glutinoso aromatizzato al cioccolato.\nPreparazione.\nLo tsokolate viene tradizionalmente preparato facendo bollire acqua e latte in una speciale pentola a forma di brocca dal collo alto conosciuta come tsokolatera (anche tsokolatehan, sikulatihan, sikwatehan, ecc.). Si toglie dal fuoco quando iniziano a formarsi le bolle e si lasciano cadere nel liquido alcuni dischi di tabliya. Si aggiunge anche lo zucchero muscovado e altro latte o panna, a piacere. Uno speciale bastone di legno chiamato molinillo (chiamato anche batidor o batirol) viene quindi inserito attraverso la parte superiore e fatto roteare vivacemente usando i palmi delle mani per portare il liquido a schiuma. Viene quindi versato in coppette individuali.\nI metodi moderni per preparare lo tsokolate possono includere l'uso di normali fruste, frullatori o montalatte per ottenere la stessa consistenza schiumosa. Possono essere aggiunti anche ingredienti aggiuntivi come cannella, vaniglia, fiocchi di riso pinipig o anche rum o tequila. Tuttavia, l'uso di cacao in polvere commerciale al posto del tabliya \u00e8 fortemente disapprovato, in quanto non conferisce la stessa consistenza o gusto."}
{"id": "9223745", "revid": "599013", "url": "https://it.wikipedia.org/wiki?curid=9223745", "title": "Rui Pires", "text": "Carriera.\nCresciuto nel settore giovanile del , debutta con la squadra riserve il 7 agosto 2016 in occasione dell'incontro di Segunda Liga perso 2-1 contro il .\nIl 9 luglio 2019 viene acquistato a titolo definitivo dal , militante in Ligue 2; impiegato con costanza nei primi mesi della stagione, il 30 dicembre subisce la rottura del legamento crociato anteriore terminando anzitempo la stagione.\nRientra in tempo per l'inizio della nuova stagione, dove ottiene la promozione in Ligue 1 collezionando 19 presenze perlopi\u00f9 da subentrante. Il 26 luglio 2021 viene ceduto in prestito per una stagione al .\nStatistiche.\n\"Statistiche aggiornate all'11 dicembre 2021\"."}
{"id": "9223759", "revid": "2519", "url": "https://it.wikipedia.org/wiki?curid=9223759", "title": "Distretto di Builsa", "text": ""}
{"id": "9223769", "revid": "2026952", "url": "https://it.wikipedia.org/wiki?curid=9223769", "title": "Assemblea dell'Estremadura", "text": " \nL' Assemblea dell'Estremadura (in spagnolo e ufficialmente: \"Asamblea de Extremadura\") \u00e8 l'organo legislativo della Comunit\u00e0 autonoma dell'Estremadura. I suoi membri hanno il compito di rappresentare i cittadini dell'Estremadura. Sono scelti a suffragio universale, libero, diretto e segreto, secondo il sistema proporzionale.\nStoria.\nNel 1983, con l'approvazione dello Statuto di autonomia dell'Estremadura fu costituita come organo legislativo, essendo eletta democraticamente.\nComposizione.\nIl numero di Deputati eletti per la X Legislatura \u00e8 65. La distribuzione \u00e8 la seguente:\nCompetenze.\nL'Assemblea dell'Estremadura \u00e8 responsabile della scelta del Presidente della Comunit\u00e0 autonoma tra i suoi membri. Il Presidente esercita il potere esecutivo e nomina il Governo della Giunta. Le attribuzioni dell'Assemblea secondo lo Statuto di autonomia sono, tra le altre:"}
{"id": "9223770", "revid": "125958494", "url": "https://it.wikipedia.org/wiki?curid=9223770", "title": "Thames Tunnel", "text": "Il Thames Tunnel \u00e8 un tunnel sotto il Tamigi a Londra, che collega Rotherhithe e Wapping. Misura 11 metri di larghezza \u00e8 alto 6 metri alto e lungo 396 metri, correndo a una profondit\u00e0 di 23 metri sotto la superficie del fiume misurata con l'alta marea. \u00c8 il primo tunnel noto per essere stato costruito con successo sotto un fiume navigabile e fu costruito tra il 1825 e il 1843 da Marc Brunel e suo figlio Isambard utilizzando lo scudo per tunnel appena inventato dall'anziano Brunel e Thomas Cochrane.\nIl tunnel era stato originariamente progettato per le carrozze trainate da cavalli, ma venne utilizzato principalmente dai pedoni e divenne un'attrazione turistica. Nel 1869 venne trasformato in un tunnel ferroviario ad uso della East London Line che, dal 2010, fa parte della rete ferroviaria London Overground di propriet\u00e0 di Transport for London.\nStoria e sviluppo.\nCostruzione.\nAll'inizio del XIX secolo, c'era un urgente bisogno di un nuovo collegamento terrestre tra le sponde nord e sud del Tamigi per collegare le banchine in espansione su ciascun lato del fiume. L'ingegnere Ralph Dodd tent\u00f2, senza successo, di costruire un tunnel tra Gravesend e Tilbury nel 1799.\nNel 1805-1809 un gruppo di minatori della Cornovaglia, tra cui Richard Trevithick, tent\u00f2 di scavare un tunnel pi\u00f9 a monte tra Rotherhithe e Wapping/Limehouse, ma fall\u00ec a causa delle difficili condizioni del terreno. I minatori della Cornovaglia erano abituati alla roccia dura e non modificarono i loro metodi per l'argilla morbida e le sabbie mobili del Tamigi. Questo progetto Thames Archway venne abbandonato dopo che il tunnel pilota iniziale era stato allagato due volte quando erano gi\u00e0 stati scavati 305 metri su un totale di 366\u00a0metri. Misurava solo 61\u201391\u00a0cm per 1,5\u00a0metri, ed era destinato allo scolo di un tunnel pi\u00f9 grande ad uso passeggeri. Il fallimento del progetto Thames Archway port\u00f2 gli ingegneri a concludere che \"un tunnel sotterraneo era irrealizzabile\".\nTuttavia, l'ingegnere anglo-francese Marc Brunel si rifiut\u00f2 di accettare questa conclusione. Nel 1814 propose all'imperatore Alessandro I di Russia un progetto per costruire un tunnel sotto il fiume Neva a San Pietroburgo. Questo progetto venne rifiutato (venne costruito un ponte) ma Brunel continu\u00f2 a sviluppare idee per nuovi metodi.\nBrunel brevett\u00f2 lo scudo tunnel, un progresso rivoluzionario nella tecnologia, nel gennaio 1818. Nel 1823 realizz\u00f2 un progetto per un tunnel tra Rotherhithe e Wapping, che sarebbe stato scavato usando il suo nuovo scudo. Il finanziamento fu presto trovato da investitori privati, incluso il Duca di Wellington. Nel 1824 fu costituita la Thames Tunnel Company e i lavori iniziarono nel febbraio 1825.\nIl primo passo fu la costruzione di un grande pozzo sulla riva sud a Rotherhithe, a 46 metri dalla riva del fiume. Fu scavato assemblando, fuori terra, un anello di ferro di 15\u00a0metri di diametro. Fu poi costruito sopra un muro di mattoni, alto 12 metri, sormontato da una potente macchina a vapore per azionare le pompe di scavo. L'intero apparato venne stimato pesare 1.000 tonnellate. Il terreno sotto l'affilato bordo inferiore dell'anello veniva rimosso manualmente dagli operai di Brunel. L'intero manufatto affondava cos\u00ec gradualmente sotto il suo stesso peso, fendendo il terreno soffice come un enorme tagliapasta. Il pozzo si blocc\u00f2 in un punto durante il suo affondamento poich\u00e9 la pressione della terra intorno lo teneva saldamente in posizione. Era necessario un peso extra per farlo continuare nella sua discesa. Vennero pertanto aggiunti 50.000 mattoni come pesi temporanei, ma si resero conto che il problema era causato dal fatto che i lati del cilindro di ferro erano paralleli; anni dopo, quando fu costruito il pozzo Wapping, il cilindro era leggermente pi\u00f9 largo nella parte inferiore rispetto a quella superiore. Questo disegno affusolato, non perfettamente cilindrico, fece si che non si bloccasse. Nel novembre 1825 il pozzo di Rotherhithe era a posto e i lavori di scavo poterono iniziare.\nLo scudo del tunnel, costruito negli stabilimenti di Lambeth di Henry Maudslay e assemblato nel pozzo di Rotherhithe, fu la chiave per la costruzione del Thames Tunnel da parte di Brunel. The \"Illustrated London News ne\" descrisse il funzionamento:\nCiascuno dei dodici telai dello scudo pesava pi\u00f9 di sette tonnellate. L'innovazione chiave dello scudo tunnel era il suo supporto per il terreno non rivestito davanti e intorno ad esso per ridurre il rischio di crolli. Tuttavia, molti lavoratori, incluso lo stesso Brunel, si ammalarono presto a causa delle cattive condizioni causate dall'acqua sporca carica di liquami che filtrava dal fiume soprastante. Questo liquame emetteva gas metano che veniva acceso dalle lampade a olio dei minatori. Quando l'ingegnere residente, John Armstrong, si ammal\u00f2 nell'aprile 1826, il figlio di Marc, Isambard Kingdom Brunel, prese il suo posto all'et\u00e0 di 20 anni.\u00a0\nIl lavoro si svilupp\u00f2 lentamente, procedendo di soli 3-4 metri la settimana. Per guadagnare qualcosa, i direttori della compagnia consentirono ai turisti di vedere lo scudo in funzione. Facevano pagare uno scellino per l'avventura e circa 600-800 visitatori al giorno approfittarono dell'opportunit\u00e0.\nAnche lo scavo era pericoloso. Il tunnel si allag\u00f2 improvvisamente il 18 maggio 1827 dopo che erano stati scavati 168 metri. Isambard Kingdom Brunel abbass\u00f2 una campana subacquea da una barca per riparare il buco sul fondo del fiume, lanciando sacchi pieni di argilla nella breccia nel tetto del tunnel. In seguito alle riparazioni e alla bonifica della galleria, vi tenne un banchetto.\nChiusura.\nIl tunnel si allag\u00f2 di nuovo l'anno successivo, il 12 gennaio 1828, causando la morte di sei uomini. Isambard fu estremamente fortunato a sopravvivere; i sei uomini si erano diretti verso la tromba delle scale principali, poich\u00e9 si sapeva che l'uscita di emergenza era chiusa a chiave. Isambard invece si diresse verso l'uscita chiusa. Un appaltatore di nome Beamish lo sent\u00ec e sfond\u00f2 la porta, e tir\u00f2 fuori Isambard privo di sensi rianimandolo.\u00a0Fu mandato a Brislington, vicino a Bristol, per riprendersi; l\u00ec sent\u00ec parlare della competizione per costruire quello che divenne il ponte sospeso di Clifton.\nSeguirono problemi finanziari, che portarono ad agosto a murare il tunnel appena dietro lo scudo e poi all'abbandono dei lavori per sette anni.\nCompletamento.\nNel dicembre 1834 Marc Brunel riusc\u00ec a raccogliere abbastanza denaro (incluso un prestito di \u00a3 247.000 dal Tesoro) per continuare la costruzione.\nA partire dall'agosto 1835 fu smontato e rimosso il vecchio scudo arrugginito e nel marzo 1836 fu assemblato sul posto il nuovo scudo, migliorato e pi\u00f9 pesante.\nNonostante ulteriori inondazioni, (23 agosto e 3 novembre 1837, 20 marzo 1838, 3 aprile 1840) incendi e perdite di gas metano e idrogeno solforato, il resto del tunnel fu completato nel novembre 1841, dopo altri cinque anni e mezzo. I lunghi ritardi e le ripetute inondazioni resero il tunnel il bersaglio dell'umorismo metropolitano.\nIl tunnel del Tamigi venne dotato di illuminazione, strade e scale a chiocciola durante il 1841-1842. Venne costruita una sala macchine, sul lato Rotherhithe, che ora ospita il Museo Brunel, per ospitare i macchinari per il drenaggio del tunnel. Il tunnel fu finalmente aperto al pubblico il 25 marzo 1843.\nUso pedonale.\nSebbene fosse stato un trionfo dell'ingegneria civile, il Thames Tunnel non fu un successo finanziario. Era costato 454.000 sterline per lo scavo e un altre 180.000 per l'allestimento, superando di gran lunga le stime dei costi iniziali. Le proposte per estendere l'ingresso per ospitare i veicoli su ruote fallirono a causa dei costi e venne utilizzato solo dai pedoni. Divenne un'importante attrazione turistica, attirando circa due milioni di persone all'anno, che pagavano ciascuno uno scellino per il passaggio, e divenne oggetto di canti popolari. Il viaggiatore americano William Allen Drew comment\u00f2 che \"Nessuno va a Londra senza visitare il Tunnel\" e lo descrisse come \"l'ottava meraviglia del mondo\". Quando lo vide di persona, nel 1851, si dichiar\u00f2 \"un po' deluso\" ma lasci\u00f2 comunque una vivida descrizione del suo interno, che era pi\u00f9 simile a un mercato sotterraneo che a un'arteria di trasporto.\nDrew era forse caritatevole nella sua visione del tunnel, che divenne il ritrovo di prostitute e \"ladri del tunnel\" che si nascondevano sotto i suoi archi e derubavano i passanti. Lo scrittore americano Nathaniel Hawthorne, scrivendo nel 1855, aveva una visione molto pi\u00f9 negativa del tunnel quando lo visit\u00f2 pochi anni dopo Drew.\nConversione in galleria ferroviaria.\nNel settembre 1865 il tunnel fu acquistato dalla East London Railway Company, un consorzio di sei ferrovie principali che cercava di utilizzarlo per fornire un collegamento ferroviario per merci e passeggeri tra Wapping (e in seguito Liverpool Street) e la South London Line. La generosa altezza libera del tunnel, derivante dall'intenzione originale degli architetti di ospitare carrozze trainate da cavalli, forniva anche una sagoma sufficiente per far passare i treni.\nL'ingegnere della linea era Sir John Hawkshaw, anche lui noto, insieme a W.H. Barlow, per l'importante riprogettazione e il completamento del ponte sospeso di Clifton a Bristol, a lungo abbandonato da Isambard Brunel, che fu completato nel 1864.\nIl primo treno attravers\u00f2 il tunnel il 7 dicembre 1869. Nel 1884, il pozzo di costruzione in disuso del tunnel a nord del fiume fu riadattato per fungere da stazione di Wapping.\nLa East London Railway fu in seguito assorbita dalla metropolitana di Londra, della quale divenne la East London Line. Continu\u00f2 ad essere utilizzata per i servizi merci fino al 1962. Ai tempi della metropolitana, il Thames Tunnel era il pi\u00f9 antico pezzo sotterraneo dell'infrastruttura.\nEra prevista la costruzione di un'intersezione tra la East London Line e l'estensione della Jubilee Line alla stazione di Canada Water. Poich\u00e9 la costruzione avrebbe richiesto la chiusura temporanea della East London Line, si decise di cogliere l'occasione per eseguire la manutenzione a lungo termine del tunnel e cos\u00ec nel 1995 la East London Line venne chiusa per consentire la costruzione e la manutenzione. Il metodo di riparazione proposto per il tunnel era di sigillarlo contro le perdite mediante \"calcestruzzo proiettato\" con calcestruzzo, cancellando il suo aspetto originale, cosa che provoc\u00f2 una polemica che port\u00f2 ad un aspro conflitto tra la metropolitana di Londra che desiderava completare l'opera nel modo pi\u00f9 rapido ed economico possibile e gli interessi architettonici che desideravano preservare l'aspetto del tunnel. Gli interessi architettonici vinseno e il tunnel venne dichiarato monumento classificato di Grado II* il 24 marzo 1995 (giorno in cui la Metropolitana di Londra aveva programmato l'inizio dei lavori di manutenzione a lungo termine).\nA seguito di un accordo per lasciare non trattato un breve tratto ad un'estremit\u00e0 del tunnel e di un trattamento migliore del resto, i lavori sono andati avanti e il tracciato \u00e8 stato riaperto, molto pi\u00f9 tardi di quanto originariamente previsto, nel 1998. Il tunnel \u00e8 stato nuovamente chiuso a partire dal 23 dicembre 2007 per consentire la posa dei binari e le dimissioni per l'estensione della East London Line. I lavori di ampliamento hanno portato il tunnel a diventare parte della nuova London Overground. Dopo la sua riapertura, il 27 aprile 2010, \u00e8 stato nuovamente utilizzato dai treni della linea principale.\nInfluenza.\nLa costruzione del Thames Tunnel ha mostrato che era effettivamente possibile costruire tunnel sottomarini, nonostante il precedente scetticismo di molti ingegneri. Nei decenni successivi nel Regno Unito furono costruiti diversi nuovi tunnel sottomarini: la Tower Subway a Londra, il Severn Tunnel sotto il fiume Severn e il Mersey Railway Tunnel sotto il fiume Mersey. Lo scudo tunnel di Brunel venne successivamente perfezionato, con James Henry Greathead che svolse un ruolo particolarmente importante nello sviluppo della tecnologia.\nNel 1991, il Thames Tunnel \u00e8 stato designato come monumento storico internazionale dell'ingegneria civile dall'American Society of Civil Engineers e dall'Institution of Civil Engineers.\nNel 1995 il tunnel \u00e8 stato classificato al Grado II* in riconoscimento della sua importanza architettonica.\nNel 1835, il poeta Giacomo Leopardi parodi\u00f2 la costruzione del Thames Tunnel nei versi 126-129 del poema \"Palinodia al Marchese Gino Capponi\".\nVisita.\nNelle vicinanze di Rotherhithe, la sala macchine di Brunel (costruita per ospitare le pompe di drenaggio) \u00e8 aperta ai visitatori come Museo Brunel.\nNel 1860, quando i treni iniziarono a passare attraverso il tunnel, il pozzo d'ingresso a Rotherhithe fu utilizzato per la ventilazione. La scala venne rimossa per ridurre il rischio di incendio. Nel 2011, \u00e8 stata costruita una zattera di cemento vicino al fondo del pozzo, sopra i binari, quando il tunnel \u00e8 stato aggiornato per la rete del London Overground. Questo spazio, con le pareti annerite dal fumo dei treni a vapore, fa parte del museo e funge a volte da sala per concerti e occasionalmente da bar. Sopra il pozzo \u00e8 stato realizzato un giardino pensile. Nel 2016 l'atrio \u00e8 stato aperto come spazio espositivo, con una scala che consente l'accesso al pozzo per la prima volta in oltre 150 anni."}
{"id": "9223772", "revid": "1363832", "url": "https://it.wikipedia.org/wiki?curid=9223772", "title": "Suman (gastronomia)", "text": "Suman o budbud \u00e8 una torta di riso originaria delle Filippine. \u00c8 fatto con riso glutinoso cotto nel latte di cocco, spesso avvolto in foglie di banana, foglie di cocco o foglie di palma buli o buri (\"Corypha\") per la cottura a vapore. Di solito si mangia cosparso di zucchero o carico di latik. Una variante diffusa del suman utilizza la manioca al posto del riso glutinoso.\nVariet\u00e0.\nCi sono numerose variet\u00e0 di suman, con quasi ogni citt\u00e0 o localit\u00e0 che ha la sua specialit\u00e0. Alcuni sono descritti di seguito:"}
{"id": "9223773", "revid": "962319", "url": "https://it.wikipedia.org/wiki?curid=9223773", "title": "Greenpoint", "text": "Greenpoint \u00e8 un quartiere di Brooklyn, uno dei cinque distretti di New York. I confini del quartiere sono Long Island City a nord, Sunnyside a est, Williamsburg e East Williamsburg a sud e l'East River a ovest.\nGreenpoint \u00e8 parte del Brooklyn Community District 1 e il suo ZIP code \u00e8 11222.\nDemografia.\nSecondo i dati del censimento del 2010 la popolazione di Greenpoint era di abitanti, in diminuzione dell'8,2% rispetto ai del 2000. La composizione etnica del quartiere era: 76,9% () bianchi americani, 4,9% () asioamericani, 1,2% (433) afroamericani, 0,1% (48) nativi americani, 0,0% (10) nativi delle isole del Pacifico, 0,5% (161) altre etnie e 1,7% (588) multietinici. Gli ispanici e latinos di qualsiasi etnia erano il 14,7% ().\nIl quartiere \u00e8 sede di una grande comunit\u00e0 di immigrati polacchi e polacco-americani, tanto che una parte del quartiere \u00e8 soprannominata Little Poland.\nTrasporti.\nIl quartiere \u00e8 servito dalla metropolitana di New York attraverso Greenpoint Avenue e Nassau Avenue della linea IND Crosstown, dove fermano i treni della linea G."}
{"id": "9223778", "revid": "481666", "url": "https://it.wikipedia.org/wiki?curid=9223778", "title": "Harry Mestayer", "text": "Proveniente del teatro, figlio di attori, cominci\u00f2 a lavorare nel cinema a met\u00e0 degli anni dieci del Novecento."}
{"id": "9223779", "revid": "169040", "url": "https://it.wikipedia.org/wiki?curid=9223779", "title": "Episodi di Ispettore Morse (seconda stagione)", "text": "The Wolvercote Tongue.\nTrama.\nUn turista americano viene trovato morto in una stanza d'albergo al Randolph Hotel, apparentemente per un attacco di cuore. Morse sospetta che si tratti di omicidio visto che alla vittima \u00e8 stato sottratto un importante manufatto anglosassone.\nThe Settling of the Sun.\nTrama.\nUna studentessa, figlia di un uomo d'affari locale molto influente, \u00e8 scomparsa da sei mesi e il caso viene assegnato a Morse ma, prima che l'ispettore possa risolvere il mistero, si verifica un altro omicidio.\nThe Settling of the Sun.\nTrama.\nMorse \u00e8 chiamato a risolvere l'omicidio di uno studente giapponese.\nLast Bus to Woodstock.\nTrama.\nMorse indaga sulla morte di Sylvia Kane, una ragazza di diciotto anni trovata morta nel parcheggio di un pub. In suo possesso viene trovata una busta con un messaggio in codice indirizzato alla collega, Jennifer Coleby."}
{"id": "9223784", "revid": "962319", "url": "https://it.wikipedia.org/wiki?curid=9223784", "title": "East Williamsburg", "text": "East Williamsburg \u00e8 un quartiere di Brooklyn, uno dei cinque distretti di New York. I confini del quartiere sono Greenpoint a nord, Maspeth e Ridgewood a est, Bushwick a sud e Williamsburg a ovest.\nDemografia.\nSecondo i dati del censimento del 2010 la popolazione di East Williamsburg era di abitanti, in aumento del 7,2% rispetto ai del 2000. La composizione etnica del quartiere era: 43,1% () bianchi americani, 12,7% () asioamericani, 9,3% () afroamericani, 0,1% (40) nativi americani, 0,1% (21) nativi delle isole del Pacifico, 0,3% (115) altre etnie e 1,6% (561) multietinici. Gli ispanici e latinos di qualsiasi etnia erano il 32,7% ().\nTrasporti.\nIl quartiere \u00e8 servito dalla metropolitana di New York attraverso le stazioni di Grand Street, Montrose Avenue e Morgan Avenue della linea BMT Canarsie, dove fermano i treni della linea L."}
{"id": "9223788", "revid": "1318658", "url": "https://it.wikipedia.org/wiki?curid=9223788", "title": "Graziella Proto", "text": "Biografia.\nGraziella Rapisarda Proto nacque a Patern\u00f2 nel 1946. Si laure\u00f2 in biologia presso l\u2019Universit\u00e0 di Catania e la sua carriera scolastica e universitaria fu caratterizzata da un forte impegno sociale e politico. Milit\u00f2 nel Partito Comunista Italiano e negli anni 80/90 entr\u00f2 a far parte del gruppo dirigente. Venne anche eletta consigliera comunale di Patern\u00f2, suo paese natale.\nLa passione politica l'ha sempre travolta ed entusiasmata: come lei stessa afferma, anche se la sua vita avesse preso un\u2019altra piega, lei avrebbe sempre continuato ad impegnarsi nelle sue lotte attraverso il suo agire politico e la rivista.\nLa storia di Cosa Nostra la scopre quasi per caso, leggendo, ascoltando, militando nel partito e confrontandosi con i lavoratori-studenti del corso serale dove generosamente insegnava.\nDa quel momento decise che doveva necessariamente lottare e prendere posizione. Sent\u00ec il dovere di informare gli altri e sensibilizzare sulla lotta contro chi scippava ampi spazi di democrazia.\nDecisivo fu il suo incontro con Pippo Fava, giornalista impegnato nella lotta alla mafia con la sua rivista \"I siciliani\". Fra i due ci fu subito grande intesa e, assieme, svilupparono alcune idee e lavori, soprattutto da portare nelle scuole. \u00a0I loro progetti proseguirono a gonfie vele fino al 5 gennaio 1984, quando la mafia uccise Pippo Fava. La mattina del 6 gennaio 1984 Graziella si rec\u00f2 alla redazione de \"I siciliani\" e, da quel momento, inizi\u00f2 il suo impegno giornalistico nella lotta contro la mafia.\nCarriera.\nInizialmente Graziella Proto si dedicava alla ricerca oncologica presso la Facolt\u00e0 di Medicina dell\u2019Universit\u00e0 di Catania ma, il giorno della scomparsa di Giuseppe Fava, abbandon\u00f2 repentinamente il campo della ricerca per schierarsi nella lotta contro la mafia assieme al gruppo giornalistico creato dallo stesso Giuseppe Fava.\nDedicarsi interamente alla rivista per lei significava rendere omaggio al lavoro svolto dal suo amico Pippo Fava e rispondere a quell\u2019invito insistente che lui le rivolgeva: \u201clasciare tutto e andare con \"I siciliani\" perch\u00e9 ne aveva le caratteristiche e le capacit\u00e0 giuste.\u201d\nDopo qualche tempo, Graziella Proto venne eletta presidentessa e rappresentante legale della Radar, la cooperativa proprietaria della rivista \"I siciliani\". Furono anni intensi, anni in cui si dedicava sia all\u2019amministrazione dell\u2019organizzazione, sia alla stesura degli articoli. Il suo impegno nella lotta contro la mafia era tanto centrale che la sua famiglia e le sue passioni divennero dei temi marginali nella sua vita.\nGraziella Proto, nella sua dinamica e densa carriera, ha collaborato anche con altri periodici, tra cui Avvenimenti, Antimafia duemila, L\u2019Isola possibile, nella Rai con Enzo Biagi e nel quotidiano Liberazioni di Sandro Curzi.\nI siciliani.\n\"I siciliani\" era un mensile edito a Catania dalla fine del 1982: si trattava di una piccola rivista che ha segnato la storia del giornalismo e di cui ancora si parla. Fu fondata e diretta da Giuseppe Fava fino alla sua morte, avvenuta il 5 gennaio del 1984. \"I Siciliani\" si occupava di mafia, politica e massoneria: si prometteva di alzare il sipario su tutto ci\u00f2 che la malavita e i suoi spregiudicati alleati avevano tenuto nascosto.\n\"I siciliani\" era una rivista anti-mafiosa che si occupava anche di tanto altro: i diritti dei poveri, gli emarginati, la pace, il rinnovamento morale e politico, la democrazia. In altre parole, la rivista dava voce a chi non l\u2019aveva. \"I siciliani\" si presentava nella forma di un libro: un mensile di 80/90 pagine pieno di inchieste, storie, documenti, foto. Era irriverente, ironico, schierato e colorato.\nIl primo numero usc\u00ec nel dicembre del 1982: all\u2019interno dell\u2019editoriale il direttore Fava elencava i temi che la rivista avrebbe affrontato, ovvero la crescita esponenziale della mafia, la corruzione politica, la militarizzazione dell\u2019isola, la campagna per la pace guidata da Pio la Torre, il sogno fallito dell\u2019industria.\nIn principio, Graziella Proto si avvicin\u00f2 alla rivista \"I siciliani\" con la speranza che questa potesse in qualche modo arricchirla e apportarle nuovi stimoli da impiegare poi nel Partito Comunista e nella vita. Con il tempo per\u00f2 inizi\u00f2 a nutrire un interesse sempre maggiore per il giornalismo e, soprattutto, impar\u00f2 l\u2019arte del giornalismo etico predicato da Giuseppe Fava.\nCon il venir meno di Giuseppe Fava, purtroppo iniziarono ad arrivare i problemi. Difatti, vennero meno anche buona parte dei sostenitori de I Siciliani: nella sede c\u2019era tanta desolazione. Non c\u2019erano soldi sufficienti neppure per comprare i francobolli: in uno scenario cos\u00ec amareggiante, Graziella era l\u2019unica ad avere uno stipendio e buona parte di esso lo mise a disposizione della rivista mentre cercava soluzioni affinch\u00e9 la testata potesse continuare a vivere. Si dedicava a \"I siciliani\" con anima e corpo.\nA causa delle mancate risorse finanziare, la rivista \"I siciliani\" fu costretta a chiudere. Tutti i problemi finanziari ricaddero sulle spalle della stessa Graziella poich\u00e9, oltre che presidentessa della cooperativa, ne era anche amministratrice e rappresentante legale. Il gruppo si frazion\u00f2: a Catania rimase solo lei e Lillo Venezia, giornalista componente del gruppo che non l\u2019ha mai lasciata da sola. Dopo 20 anni di inchieste, articoli e duro lavoro arriv\u00f2 il fallimento della cooperativa e della testata giornalistica.\nLe siciliane.\nCon la rivista \"I siciliani\" per Graziella Proto le cose erano andate molto male in termini di debiti e ufficiali giudiziari. Affront\u00f2 una lunga serie di problemi vissuti in totale solitudine: solo Lillo Venezia fu una spalla sicura su cui contare. Probabilmente, Graziella Proto era una donna troppo indipendente ed autonoma: questi aspetti non venivano contemplati e tollerati in una donna.\nNel 2006, grazie ad un contributo dell\u2019editoria femminile il cui obiettivo era creare posti di lavoro destinati alle donne, Graziella Proto fond\u00f2 la rivista \"CASABLANCA\" edizioni \"Le siciliane\" inizialmente conosciuta soprattutto come \"CASABLANCA\".\n\"CASABLANCA / Le siciliane\" nacque e venne progettata nel solco de \"I siciliani\": \u00e8 una rivista, indipendente e antifascista, antimafia e femminista, partigiana ma non faziosa. La maggior parte dei contenuti del giornale \u00e8 raccontato attraverso gli occhi delle donne.\nIl titolo, come si pu\u00f2 facilmente intuire, fa riferimento alla precedente testata in cui lavor\u00f2 Graziella Proto e venne scelto per ricordare l\u2019operato femminile all\u2019interno de \"I siciliani\". Inoltre, il titolo \"Le siciliane\" richiamava anche il contenuto della rivista, la quale difatti parlava di donne siciliane meritevoli di essere ricordate e passare alla storia. In particolare, in ogni numero de \"Le Siciliane\" veniva ricordata una figura vissuta nella storia recente che si era distinta o aveva affrontato lotte ed ingiustizie sociali non solo da parte della mafia.\nPer la fondazione del mensile \"CASABLANCA/Le siciliane\", Graziella Proto si avvalse dell\u2019aiuto di Riccardo Orioles e Lillo Venezia, suoi colleghi del gruppo de \"I siciliani\". Molte volte la stessa Graziella Proto ha dichiarato che, senza di loro, forse non avrebbe fondato la \u00a0 rivista.\nL\u2019uscita del primo numero di \"CASABLANCA/ Le siciliane\" era prevista per il mese di giugno del 2006 ma una serie di fattori fecero s\u00ec che il lancio fosse anticipato di un mese. Difatti, l\u2019imminenza delle elezioni regionali assieme ad una lieve ripresa del movimento antimafia e alla candidatura di Rita Borsellino (sorella del giudice ucciso dalla mafia) rappresentavano dei temi che la rivista doveva trattare, analizzare e sottoporre al pubblico: di conseguenza, si decise di accelerare i tempi e scendere in pista un mese prima del previsto, ovvero l\u201911 maggio del 2006. Quella scadenza elettorale per la Sicilia era molto importante e la rivista, appena nata, voleva essere presente e sostenere apertamente Rita Borsellino. La prima uscita venne calorosamente accolta dai lettori (un\u2019accoglienza che, purtroppo, andr\u00e0 sciamando nel tempo): la magnifica copertina era firmata da Mauro Biani ed il numero conteneva tante inchieste, tante firme note e tanti giovani collaboratori.\nLa sede del periodico era sempre piena di giovani e si convert\u00ec in un vero e proprio centro di incontro per lo scambio di idee in cui si respirava un\u2019aria nuova e frizzante.\nBen presto, anche questo progetto giornalistico, come il precedente, per Graziella volle dire debiti e cambiali. \"Le siciliane\" fu venduto per soli due anni in edizione cartacea: la mancata pubblicit\u00e0, anche istituzionale, ne decise la fine ma l\u2019edizione online \u00e8 ancora attiva http://www.lesiciliane.org/ .\n\"Le siciliane\" \u00e8 la prima rivista antimafia diretta da una donna: un fatto che a tanti fa storcere il naso.\n\"\u00ab E\u2019 stato lavoro lungo, complesso e faticoso. Rispetto a un uomo ho dovuto lavorare almeno il doppio sia per le inchieste che pubblicavo ogni mese, sia per il lavoro che la gestione richiedeva in termini di amministrazione e programmazione.\u00bb\"\n\"Graziella Proto\"\nBibliografia.\n- Maria Belen Hernandez Gonzalez \u201cPeriodistas contra la mafia: Le siciliane\u201d, Escritoras italianas in\u00e9ditas en la querella de las mujeres: traducciones en otros idiomas, perspectivas y balances (I), S. Bartolotta-M. Tormo (eds.), Madrid, Uned, 2019, pp.\u00a0227\u2013242.\n- Le Siciliane Casablanca\n- Home - (fondazionefava.it)"}
{"id": "9223790", "revid": "1442080", "url": "https://it.wikipedia.org/wiki?curid=9223790", "title": "Ugo Bignami", "text": "Biografia.\nNacque a Milano il 4 agosto 1869, figlio di Emilio e Enrichetta Marzorati. Frequent\u00f2 il Collegio militare di Roma e poi quello di Milano, entrando successivamente nella Regia Accademia Militare di Fanteria e Cavalleria di Modena uscendone nel 1888 dopo con la nomina a sottotenente in forza al 1\u00ba Reggimento \"Granatieri di Sardegna\". Promosso capitano fu assegnato al 2\u00ba Reggimento \"Granatieri di Sardegna\" con il quale, dal settembre 1912 al gennaio 1913 prese parte alle operazioni di consolidamento della conquista italiana in Libia. All'atto dell'entrata in guerra del Regno d'Italia, avvenuta il 24 maggio 1915, part\u00ec per la zona di operazioni al comando del I Battaglione. Nel mese di novembre si distinse sul Monte Sabotino, rimanendo ferito e venendo decorato di medaglia d'argento al valor militare. Rientrato in servizio dopo la convalescenza rientr\u00f2 al I Battaglione e fu promosso a tenente colonnello. Nel corso della strafexpedition austro-ungarica in Trentino del maggio 1916 fu inviato con il suo reparto sull'altopiano di Asiago. Dal 28 maggio prese posizione a sbarramento della Val Canaglia, fra quota 1152 e Cesuna, sostenendo durissimi combattimenti. Il 3 giugno, al termine di un aspro combattimento, combattuto anche corpo a corpo con il nemico, le truppe nemiche minacciarono di occupare il comando di battaglione. Uscito dal rifugio imbracci\u00f2 un fucile ed inizi\u00f2 a sparare, uccidendo un ufficiale e quattro soldati bosniaci, mentre il sottotenente Teodoro Capocci che era corso in suo aiuto, cadde ai suoi piedi ucciso da tre proiettili. Fu poi costretto ad arrendersi al fine di evitare una strage in quanto gli austro-ungarici stavano sparando entro una caverna dove si trovavano numerosi soldati feriti che si trovava alle sue spalle, e divenuto prigioniero di guerra rientr\u00f2 in Italia al termine del conflitto. Con Regio Decreto del 4 luglio 1920 fu insignito della medaglia d'oro al valor militare a vivente. Nell'agosto 1919 fu promosso colonnello assumendo il comando del 1\u00b0 Reggimento granatieri, venendo collocato in posizione ausiliaria nel corso del 1920. Successivamente fu promosso generale di brigata nel 1925 e poi generale di divisione nel 1938. Fu organizzatore e per molti anni presidente del Museo storico dei Granatieri e dal 23 agosto 1943 al 14 dicembre 1945 presidente dell'Associazione Nazionale Granatieri di Sardegna. Si spense a Roma l'8 dicembre 1949. Hanno portato il suo nome le scuole elementari di Cesuna e una via di Milano."}
{"id": "9223791", "revid": "2028514", "url": "https://it.wikipedia.org/wiki?curid=9223791", "title": "The ferragnez", "text": ""}
{"id": "9223793", "revid": "547034", "url": "https://it.wikipedia.org/wiki?curid=9223793", "title": "Heinz Wilhelm Steckling", "text": "Biografia.\nHeinz Wilhelm Steckling \u00e8 nato a Verl il 23 aprile 1947. \u00c8 cresciuto a Spexard, un distretto nel sud-est della citt\u00e0 di G\u00fctersloh, nella Renania Settentrionale-Vestfalia.\nFormazione e ministero sacerdotale.\nSi \u00e8 diplomato al ginnasio di G\u00fctersloh. Ha maturato la decisione di entrare nei Missionari oblati di Maria Immacolata dopo una missione parrocchiale nel suo villaggio. Dopo aver compiuto il periodo di juniorato a Borken, ha iniziato il periodo di noviziato a Engelport, dove il 1\u00ba maggio 1967 ha emesso i primi voti religiosi. Ha proseguito gli studi presso lo scolasticato di H\u00fcnfeld e successivamente all'Universit\u00e0 Johannes Gutenberg di Magonza.\nIl 15 aprile 1973 ha emesso la professione solenne e lo stesso giorno \u00e8 stato ordinato diacono dal cardinale Hermann Volk, vescovo di Magonza. Il 20 luglio 1974 \u00e8 stato ordinato presbitero nella sua parrocchia natale a Spexard, vicino a G\u00fctersloh, da monsignor Erwin Hecht, vescovo di Kimberley. Lo stesso anno ricevette la sua prima obbedienza alla futura viceprovincia di Pilcomayo e part\u00ec per il Paraguay. L\u00ec ha prestato servizio come vicario parrocchiale della parrocchia di San Vincenzo de' Paoli a Colonia Independencia, nella diocesi di Villarrica del Esp\u00edritu Santo; formatore ad Asunci\u00f3n, soprattutto nel pre-noviziato, situato in una zona industriale, e provinciale della vice provincia del Pilcomayo e Nord Argentina dal 1986 al 1992. Dopo aver lasciato l'incarico, \u00e8 tornato al suo servizio nel pre-noviziato, ma il capitolo generale del 1992 lo ha eletto secondo assistente del superiore generale e si \u00e8 trasferito nella curia generalizia a Roma. Nei sei anni di servizio come assistente generale, \u00e8 stato responsabile della formazione e ha visitato le case di formazione dei missionari oblati in tutto il mondo. Sotto la sua guida sono state emanate le linee guida per la formazione. Ha organizzato sessioni di formazione per i formatori e i maestri dei novizi. Dopo la nomina di padre Marcello Zago a segretario della Congregazione per l'evangelizzazione dei popoli e la scadenza del suo mandato di superiore generale dei padri oblati, il capitolo generale del settembre del 1998 ha eletto padre Steckling nuovo superiore generale. Nel settembre del 2004 il XXXIV capitolo generale lo ha eletto per un secondo mandato.\nHa partecipato alla II assemblea speciale per l'Europa del Sinodo dei vescovi che ha avuto luogo nella Citt\u00e0 del Vaticano dal 1\u00ba al 23 ottobre 1999 sul tema \"Ges\u00f9 Cristo, vivente nella sua Chiesa, sorgente di speranza per l'Europa\" e alla XII assemblea generale ordinaria del Sinodo dei vescovi che ha avuto luogo nella Citt\u00e0 del Vaticano dal 5 al 26 ottobre 2008 sul tema \"La Parola di Dio nella vita e nella missione della Chiesa\".\n\u00c8 stato consultore del Pontificio consiglio per il dialogo interreligioso dal 2 febbraio 2008 e della Congregazione per l'evangelizzazione dei popoli dal 4 luglio 2009.\nNel 2010 ha concluso il secondo mandato ed \u00e8 tornato in Paraguay per assumere l'incarico di rettore dello scolastico dei padri oblati \"Beato Jos\u00e9 Gerard\" ad Asunci\u00f3n.\nMinistero episcopale.\nIl 15 novembre 2014 papa Francesco lo ha nominato vescovo di Ciudad del Este. Ha ricevuto l'ordinazione episcopale il 21 dicembre successivo nella cattedrale di San Biagio a Ciudad del Este dal vescovo di Caacup\u00e9 Catalino Claudio Gim\u00e9nez Medina, co-consacranti il vicario apostolico di Pilcomayo Lucio Alfert e il vescovo di Villarrica del Esp\u00edritu Santo Ricardo Jorge Valenzuela Rios. Durante la stessa celebrazione ha preso possesso della diocesi.\nNel novembre del 2017 ha compiuto la visita \"ad limina\".\nGenealogia episcopale.\nLa genealogia episcopale \u00e8:"}
{"id": "9223826", "revid": "125377582", "url": "https://it.wikipedia.org/wiki?curid=9223826", "title": "Otar Patsatsia", "text": "Biografia.\nPer molti anni burocrate del PCUS e dirigente d'impresa, Patsatsia fu primo ministro della Georgia dal 1993 al 1995 sotto la presidenza di Eduard Shevardnadze, in piena guerra civile e crisi economica. La sua nomina a premier era stata un tentativo di placare i sostenitori dell'ex presidente Zviad Gamsakhurdia, deposto nel 1992. Dal 1995 al 1999 Patsasia fece ancora parte del Parlamento, dopodich\u00e9 non svolse pi\u00f9 alcun ruolo in politica.\nOtar Patsatsia \u00e8 morto a 92 anni nel dicembre del 2021, per complicazioni da Covid-19."}
{"id": "9223827", "revid": "1519687", "url": "https://it.wikipedia.org/wiki?curid=9223827", "title": "Parlamento di La Rioja", "text": " \nIl Parlamento di La Rioja (in spagnolo e ufficialmente: \"Parlamento de La Rioja\") \u00e8 l'organo legislativo della Comunit\u00e0 autonoma di La Rioja. I suoi membri hanno il compito di rappresentare i cittadini di La Rioja. Sono scelti a suffragio universale, libero, diretto e segreto, secondo il sistema proporzionale.\nStoria.\nNel 1982, con l'approvazione dello Statuto di autonomia di La Rioja, fu costituito come organo legislativo, essendo eletto democraticamente.\nComposizione.\nIl numero di deputati eletti per la X legislatura \u00e8 33. Sono eletti in una sola circoscrizione che corrisponde alla comunit\u00e0 autonoma.\nCompetenze.\nIl Parlamento di La Rioja \u00e8 responsabile della scelta del Presidente della Comunit\u00e0 autonoma tra i suoi membri. Il Presidente esercita il potere esecutivo e nomina il Governo della Giunta. \nLe attribuzioni del Parlamento secondo lo Statuto di autonomia sono, tra le altre:"}
{"id": "9223839", "revid": "125495179", "url": "https://it.wikipedia.org/wiki?curid=9223839", "title": "MultiVersus", "text": "MultiVersus \u00e8 un videogioco free to play cross-play in uscita nel 2022 dove vari personaggi delle propriet\u00e0 intellettuali della Warner Bros si scontrano.\nModalit\u00e0 di gioco.\nIl gioco \u00e8 strutturato come un picchiaduro con elementi platform che si svolge all'interno di varie arene su pi\u00f9 livelli di altezza ed elementi semovibili, con i combattimenti che si svolgono utilizzando caratteristiche e abilit\u00e0 speciali di ogni personaggio, oltre a mosse che possono essere eseguite in cooperativa tra pi\u00f9 personaggi.\nSecondo quanto riportato dal sito web ufficiale, il gioco si basa su scontri che pongono grande enfasi nel gameplay cooperativo online tramite scontri 2 VS 2. Questo consente ai combattenti di sfoggiare set di mosse personalizzabili che si combinano in modo dinamico a quelle degli altri personaggi, mentre si affrontano per primeggiare. Per quanto riguarda le mappe, al lancio saranno disponibili la Batcaverna, la casa sull'albero di Jake e Finn e molti altri, mentre altre aree saranno introdotte con aggiornamenti successivi. \"MultiVersus\" includer\u00e0 anche intensi scontri 1 VS 1 e una modalit\u00e0 tutti contro tutti per 4 giocatori.\nPersonaggi.\nPer ora sono stati mostrati solo Tredici Personaggi, ma si suppone ce ne saranno altri. I personaggi sono:\nDoppiaggio.\n\"MultiVersus\" includer\u00e0 un cast stellare di talenti che forniranno la propria voce ai personaggi del gioco. Tra questi ci saranno:"}
{"id": "9223860", "revid": "36426", "url": "https://it.wikipedia.org/wiki?curid=9223860", "title": "Piazza Santo Stefano (Firenze)", "text": ""}
{"id": "9223863", "revid": "486946", "url": "https://it.wikipedia.org/wiki?curid=9223863", "title": "A Selig Red Seal Play", "text": ""}
{"id": "9223864", "revid": "1812137", "url": "https://it.wikipedia.org/wiki?curid=9223864", "title": "Terechovo (linea Bol'\u0161aja kol'cevaja)", "text": "Terechovo () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il quartiere di Choro\u0161\u00ebvo-Mn\u00ebvniki, l'ex villaggio di Tere\u0441hovo."}
{"id": "9223865", "revid": "124468360", "url": "https://it.wikipedia.org/wiki?curid=9223865", "title": "Terechovo", "text": ""}
{"id": "9223866", "revid": "124468365", "url": "https://it.wikipedia.org/wiki?curid=9223866", "title": "\u0422\u0435\u0440\u0435\u0445\u043e\u0432\u043e", "text": ""}
{"id": "9223867", "revid": "1318658", "url": "https://it.wikipedia.org/wiki?curid=9223867", "title": "Chiesa di Santa Maria Nascente (Maccagno con Pino e Veddasca)", "text": "La chiesa di Santa Maria Nascente \u00e8 un edificio religioso di Biegno, frazione del comune di Maccagno con Pino e Veddasca in provincia di Varese.\nStoria.\nIl paese di Biegno \u00e8 dotato di chiesa propria solamente dal 1581 quando viene consacrata dall'arcivescovo di Milano, il cardinale Carlo Borromeo. Prima di questa data, le fonti narrano di un edificio sacro comune con il vicino paese di Lozzo, posto tra i due abitati e in stato di fatiscenza gi\u00e0 durante la visita pastorale del Borromeo. Il toponimo di \"gi\u00fcse v\u00e9gie\", proprio della piccola valle posta a met\u00e0 strada tra i due centri montani di Lozzo e Biegno, potrebbe coincidere con l'area franata che accoglieva l'antica fabbrica della parrocchiale.\nDescrizione.\nLa chiesa si presenta a navata unica e le caratteristiche architettoniche coincidono con gli edifici sacri della Val Veddasca. Di discrete dimensioni, essa \u00e8 il frutto del susseguirsi di fasi costruttive differenti, dall'ultimo quarto del XVI sec. fino alla seconda met\u00e0 dell'Ottocento. Il corpo storico, incominciato in epoca borromaica \u00e8 costituito dalla zona del presbiterio e delle due cappelle, della Vergine a destra e di S. Sebastiano a sinistra. La seconda fase costruttiva, d'inizio Settecento, ha previsto l'allungarsi del corpo di fabbrica anche agli attuali altari di Sant'Antonio di Padova e di San Giuseppe. Tra l'inizio e gli anni centrali del XVIII sec. l'intera chiesa \u00e8 stata alzata e verosimilmente deve aver subito una prima decorazione. Pur presentando lo spazio necessario, la chiesa avrebbe consentito anche l'edificazione di un'altra coppia di altari laterali, ma la scarsa disponibilit\u00e0 economica e l'officiatura demandata al solo parroco rendevano questi una scelta poco fattibile. In compenso la met\u00e0 dell'Ottocento ha visto, proprio in questo luogo la costruzione di una piccola cappella per ospitare il fonte battesimale mentre dall'altro lato vi \u00e8 stato alloggiato il confessionale. Tra le ultime modifiche sostanziali alla struttura, il rifacimento della pavimentazione ad inizio Novecento, mutata dalle tradizionali \"pi\u00f2de\" alle cementine e la ricostruzione della cantoria in legno di conifera."}
{"id": "9223868", "revid": "619191", "url": "https://it.wikipedia.org/wiki?curid=9223868", "title": "Parlamento delle Isole Canarie", "text": " \nIl Parlamento delle Isole Canarie (in spagnolo \"Parlamento de Canarias\") \u00e8 l'organo legislativo della comunit\u00e0 autonoma delle Isole Canarie. I suoi membri sono scelti a suffragio universale, libero, diretto e segreto e hanno il compito di rappresentare i cittadini delle Isole Canarie.\nStoria.\nCome nel caso di altre regioni della Spagna, sin dalla stesura della Costituzione del 1931 durante la Seconda Repubblica Spagnola si tent\u00f2 di costituire una comunit\u00e0 autonoma nelle Isole Canarie con la presentazione di uno statuto regionale. La creazione di un Parlamento delle Canarie fu prevista sia da due progetti realizzati dal governo di Santa Cruz de Tenerife e dal Collegio degli agenti di commercio di Las Palmas de Gran Canaria sia da un successivo progetto unificato dei due governi provinciali, tuttavia lo scoppio della guerra civile spagnola e i suoi sviluppi resero impossibile attuarla.\nIl Parlamento delle Isole Canarie nacque solo dopo l'approvazione dello Statuto di autonomia delle Isole Canarie nel 1982, anche se gi\u00e0 in precedenza esisteva un'istituzione pre-autonoma che svolgeva la sua funzione. Il 30 maggio 1982 esso tenne la sua prima sessione sotto la presidenza di Pedro Guerra Cabrera; da allora il 30 maggio di ogni anno si celebra la Giornata delle Isole Canarie.\nComposizione.\nIl numero di Procuratori eletti per la X Legislatura \u00e8 70. La distribuzione \u00e8 la seguente:\nFino al 2015, la distribuzione dei deputati per isole non si basava sulla popolazione ma sul principio della cosiddetta \"tripla parit\u00e0\". Ci\u00f2 prevedeva che entrambe le province eleggessero un numero uguale di deputati, che entrambe le isole capitali avessero anche lo stesso numero di deputati, e che la somma dei deputati delle isole non capitali fosse la stessa di quella delle isole capitali. Questa distribuzione causava un paradosso: all'interno della stessa comunit\u00e0 autonoma, infatti, accadeva che ci fossero distretti elettorali autonomi con il pi\u00f9 alto indice di rappresentativit\u00e0 in Spagna e distretti con uno dei tassi pi\u00f9 bassi.\nNelle elezioni del 2019, \u00e8 stata attuata per la prima volta la riforma dello statuto del 2018, che ha aggiunto un collegio autonomo comune di 9 deputati per mitigare la divergenza del \"peso di voto\" tra isole centrali e periferiche. \u00c8 stato aggiunto anche un deputato a Fuerteventura perch\u00e9 il sistema precedente assegnava meno seggi rispetto all'isola meno popolata di La Palma. Le barriere elettorali, infine, sono state abbassate: prima, per ottenere la rappresentanza parlamentare, era necessario ottenere il 30% dei voti validi o essere la candidatura pi\u00f9 votata in ogni collegio elettorale o il 6% in tutta la comunit\u00e0 autonoma. Ora, ciascuna parte deve ottenere il 15% su ogni isola o il 4% a livello regionale. Se una formazione ottiene il 4% dei voti ottenuti nel collegio elettorale autonomo, sar\u00e0 anche ammissibile a ottenere un seggio.\nCompetenze.\nLe Corti sono responsabili della scelta del Presidente della Comunit\u00e0 autonoma tra i suoi membri. Il Presidente esercita il potere esecutivo e nomina il Governo della Giunta. Le attribuzioni delle Corti secondo lo Statuto di autonomia sono, tra le altre:"}
{"id": "9223872", "revid": "1812137", "url": "https://it.wikipedia.org/wiki?curid=9223872", "title": "Kuncevskaja (linea Bol'\u0161aja kol'cevaja)", "text": "Kuncevskaja () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il qaurtiere di Kuncevo e Fili-Davydkovo, con trasferimento all'omonima stazione multipiattaforma."}
{"id": "9223875", "revid": "1713445", "url": "https://it.wikipedia.org/wiki?curid=9223875", "title": "Grimsby (disambigua)", "text": ""}
{"id": "9223898", "revid": "767487", "url": "https://it.wikipedia.org/wiki?curid=9223898", "title": "L'ombra del lupo (film)", "text": "L'ombra del lupo \u00e8 un film del 2020 diretto da Alberto Gelpi.\nTrama.\nNico \u00e8 un poliziotto violento che dopo un periodo di lontananza torna nel suo paese per dare l'ultimo saluto alla madre. Durante la sua permanenza in paese vengono ritrovati dei cadaveri mutilati nel bosco. La polizia comincia a pensare che sia stato un lupo.\nDistribuzione.\nIl film \u00e8 stato distribuito nel 2020 da Amazon Prime Video."}
{"id": "9223902", "revid": "1821847", "url": "https://it.wikipedia.org/wiki?curid=9223902", "title": "Murattiani", "text": "I murattiani furono un gruppo politico e militare del Regno delle Due Sicilie, attivo principalmente nei primi anni del Regno. Erano soprattutto generali e funzionari che avevano prestato servizio sotto il re di Napoli Gioacchino Murat e che dopo la restaurazione della monarchia borbonica erano rimasti fedeli ai suoi ideali. Per questo motivo i Borbone dubitavano della loro fedelt\u00e0.\nI murattiani non erano un partito politico strutturato, bens\u00ec una \"\u00e9lite\" dalle tendenze eterogenee. La loro principale rivendicazione era la promulgazione di una costituzione e facevano pressioni sul re Ferdinando I per riforme liberali nell'amministrazione dello Stato e per la concessione di un parlamento. Erano centralisti, in quanto si opponevano all'indipendenza della Sicilia dal Regno, seppur accettassero una parziale autonomia, ed erano di tendenze patriottiche, in quanto ex sostenitori del proclama di Rimini di Murat durante il suo tentativo di unificare l'Italia, ed anche, nella maggior parte, ex sostenitori della Repubblica Napoletana del 1799. Per questo motivo, nel 1821 si opposero all'invasione austriaca delle Due Sicilie per ripristinare la monarchia assoluta. Alcuni di essi, come Guglielmo Pepe e Pietro Colletta, erano moderati e simpatizzavano per la Carboneria, mentre i pi\u00f9 conservatori, come Michele Carrascosa, non erano completamente liberali, diffidavano dei carbonari e si mantenevano su posizioni conservatrici e moderatamente clericali. Anche i pi\u00f9 conservatori comunque si distanziavano dai reazionari, fortemente contrari alla costituzione e al parlamento, apertamente filo-borbonici e clericali. Quando nel 1821 i moti liberali furono repressi, i murattiani furono costretti a fuggire dal Regno, o addirittura dall'Italia, per evitare la condanna a morte, oppure cambiarono schieramento, decidendo di appoggiare in modo definitivo la monarchia borbonica, come nel caso di Carlo Filangieri.\nTuttavia i murattiani non scomparvero con la repressione austriaca degli anni 1820, ma tornarono brevemente sulla scena politica nel 1830-1831, quando il re Ferdinando II ne richiam\u00f2 molti per prendere parte alle nuove timide riforme liberali e burocratiche. Ricomparvero di nuovo durante la prima guerra d'indipendenza italiana, quando Ferdinando II, sulla scia dei moti siciliani e campani, concesse la costituzione e il parlamento, e di conseguenza gli esuli poterono tornare nel Regno. Durante il biennio 1848-1849 i murattiani servirono nuovamente la monarchia borbonica e furono nominati Paria delle Due Sicilie. Pepe fu nominato comandante delle truppe inviate nell'Italia settentrionale al fianco del Regno di Sardegna, mentre Filangieri combatt\u00e9 contro la rivoluzione siciliana. In particolare Pepe, in seguito al ritiro dalla guerra delle Due Sicilie, decise di disertare e rimase a combattere gli austriaci, motivo per il quale, dopo la fine dell'ondata rivoluzionaria, fu nuovamente condannato all'esilio. Gli altri murattiani che si era opposti al ritiro napoletano e alla soppressione del costituzionalismo, si ritirarono a vita privata.\nDurante gli anni '50 alcuni degli esponenti ancora in vita del gruppo, aderirono al nuovo movimento, di pi\u00f9 ampio supporto politico e legato al Secondo Impero francese, denominato murattismo. In base agli accordi di Plombi\u00e8res, fu infatti paventato di scacciare i Borbone ed affidare il trono delle Due Sicilie a Luciano Murat, figlio di Gioacchino, ma a seguito degli sviluppi della seconda guerra d'indipendenza, ci\u00f2 non avvenne. Infine, con la scomparsa del Regno nel 1860 a seguito della spedizione dei Mille, il gruppo murattiano cess\u00f2 definitivamente di esistere."}
{"id": "9223903", "revid": "124811334", "url": "https://it.wikipedia.org/wiki?curid=9223903", "title": "Governo Bajnai", "text": "Il governo di Gordon Bajnai \u00e8 stato il 70\u00b0 Governo dell'Ungheria tra il 14 aprile 2009 e il 29 maggio 2010 per totale di 1 Anno 1 Mese 15 Giorni. Gordon Bajnai ha formato un governo di minoranza dopo le dimissioni di Ferenc Gyurcs\u00e1ny . Il governo \u00e8 stato sostenuto esternamente dal gruppo parlamentare dell'Alleanza dei Liberi Democratici (SZDSZ)."}
{"id": "9223904", "revid": "486946", "url": "https://it.wikipedia.org/wiki?curid=9223904", "title": "De Dion-Bouton Type G", "text": "La Type G era un'autovettura prodotta dal 1900 al 1902 dalla Casa automobilistica francese De Dion-Bouton.\nStoria e profilo.\nCaratteristiche.\nQuesto modello venne introdotto nel novembre del 1900 in sostituzione della Type E. Se quest'ultima si propose come variante economica dell'ancor precedente Type D, la \"Type G\" si pose invece al vertice di questo gruppo di modelli, essendo pi\u00f9 ricca nella dotazione. Ferme restando alcune caratteristiche di base, come ad esempio il motore montato posteriormente, la trazione posteriore, il radiatore montato anteriormente a sbalzo e il cambio a 2 marce. Le differenze principali stavano principalmente nel motore, sempre monocilindrico, ma dalla cilindrata di 499 cm3 data dalle misure di alesaggio e corsa pari a 84 x 90 mm. La potenza massima era pari a 4,5 CV. Il freno era agente solo sul differenziale, quest'ultima una caratteristica in comune solo con la \"Type E\" (nella \"Type D\" era presente un secondo freno agente anche sull'albero di trasmissione). Inoltre, mentre nella \"Type D\" erano disponibile a richiesta il ponte De Dion sul retrotreno e nella \"Type E\" questa opzione non era contemplata neppure a pagamento, nella \"Type G\" il ponte De Dion era invece previsto di serie. \nEvoluzione del modello.\nLa carriera commerciale della \"Type G\" si articol\u00f2 in due fasi: la prima vide la produzione e la vendita del modello cos\u00ec come descritto nel paragrafo precedente: la vettura venne proposta con carrozzeria vis-\u00e0-vis, tonneau, phaeton e persino come piccolo veicolo per consegne merci. Nel 1901 vi fu un aggiornamento tecnico di dettaglio che comport\u00f2 l'adzione di valvole maggiorate (da 34 a 38 mm di diametro), mentre la bulloneria divenne di forma cilindrica anzich\u00e8 esagonale. Questo lievissimo aggiornamento venne interpretato da alcuni storici dell'automobile come significativo a tal punto che essi suddivisero la produzione di questo modello in \"Type G1\" (quella pre-aggiornamento) e \"Type G2\" (quella successiva all'aggiornamento del 1901). La produzione della \"Type G\" cess\u00f2 nell'aprile del 1902: in totale vennero prodotti 1.415 esemplari di questo modello."}
{"id": "9223906", "revid": "2223692", "url": "https://it.wikipedia.org/wiki?curid=9223906", "title": "Wilhelm Hoegner", "text": "Dal 1945 a 1946 e dal 1954 a 1957 ricopr\u00f2 l\u00b4incarico di Presidente della Baviera. Ad oggi \u00e8 l'unico presidente dello stato non membro dell'Unione Cristiano-Sociale in Baviera. Ader\u00ec al SPD nel 1919 e fu membro del Landtag della Baviera dal 1924 a 1930. Durante il periodo nazista visse in esilo in Svizzera, dove elabor\u00f2 un piano per una nouva costituzione democratica bavarese. Ci\u00f2 diede lui l'epiteto di \"padre della costituzione\". Nel 1946, dopo Fritz Sch\u00e4ffer, l'amministrazione militare statiunitense nomin\u00f2 Hoegner come Presidente della Baviera. Nello stesso anno venne eletto il primo Landtag dopo il 1933. La CSU form\u00f2 un governo che incluse l\u00b4SPD con Hoegner come ministro della giustizia e Vicepresidente. Dopo le elezioni del 1950 divent\u00f2 ministro interno, e quattro anni dopo l\u00b4SPD form\u00f2 una coalizione con i liberali (FDP), il Partito Bavarese e il BHE, il partito per gli interessi dei profugi e sfollati. Hoegner ritorn\u00f2 come predidente, questa volta con un mandato democratico. Nel 1957, il governo cadde a causa dell'uscita dei ministri del BHE, e il Landtag elesse Hanns Seidel come Presidente. Nel 1961 fu membro del parlamento nazionale, il Bundestag, per alcuni mesi."}
{"id": "9223907", "revid": "1613450", "url": "https://it.wikipedia.org/wiki?curid=9223907", "title": "The Aliens Are Coming", "text": "The Aliens Are Coming \u00e8 un film televisivo del 1980, diretto da Harvey Hart.\nIl film venne concepito come l'episodio pilota di una serie televisiva poi mai realizzata che doveva essere un remake della serie \"Gli invasori\".\nTrama.\nL'astrofisico Scott Dryden osserva un'astronave atterrare nel deserto del Nevada. Insieme alla giornalista O'Brien si mette ad indagare sulle intenzioni degli alieni."}
{"id": "9223910", "revid": "458786", "url": "https://it.wikipedia.org/wiki?curid=9223910", "title": "Rui Miguel Guerra Pires", "text": ""}
{"id": "9223911", "revid": "1272592", "url": "https://it.wikipedia.org/wiki?curid=9223911", "title": "Halyna Hutchins", "text": ""}
{"id": "9223913", "revid": "104458", "url": "https://it.wikipedia.org/wiki?curid=9223913", "title": "Sci alpino ai XVII Giochi olimpici invernali - Slalom speciale maschile", "text": "Tra le competizioni dello sci alpino ai XVII Giochi olimpici invernali di lo slalom speciale maschile si disput\u00f2 sabato 27 febbraio sulla pista R\u00e5b\u00f8l di Hafjell; l'austriaco Thomas Stangassinger vinse la medaglia d'oro, l'italiano Alberto Tomba quella d'argento e lo sloveno Jure Ko\u0161ir quella di bronzo.\nDetentore uscente del titolo era il norvegese Finn Christian Jagge, che aveva vinto la gara dei XVI Giochi olimpici invernali di disputata sul tracciato di Les Menuires precedendo Tomba (medaglia d'argento) e l'austriaco Michael Tritscher (medaglia di bronzo); il campione mondiale in carica era il norvegese Kjetil Andr\u00e9 Aamodt, vincitore a Morioka 1993 davanti al lussemburghese Marc Girardelli e a Stangassinger.\nRisultati.\nLegenda:\nDNF = prova non completata\nDSQ = squalificato\nDNS = non partito\nPos. = posizione\nPett. = pettorale\n1\u00aa manche:\nOre: 9.30 (UTC+1)\nPista: R\u00e5b\u00f8l\nPartenza: 485\u00a0m\u00a0s.l.m.\nArrivo: 258\u00a0m\u00a0s.l.m.\nDislivello: 227\u00a0m\nPorte: 74\nTracciatore: Pavel Gra\u0161i\u010d (Slovenia)\n2\u00aa manche:\nOre: 13.00 (UTC+1)\nPista: R\u00e5b\u00f8l\nPartenza: 485\u00a0m\u00a0s.l.m.\nArrivo: 258\u00a0m\u00a0s.l.m.\nDislivello: 227\u00a0m\nPorte: 68\nTracciatore: Erik Skaslien (Norvegia)"}
{"id": "9223924", "revid": "104458", "url": "https://it.wikipedia.org/wiki?curid=9223924", "title": "Jay Poulter", "text": "Biografia.\nSpecialista delle prove veloci originario di Stratton e attivo dal novembre del 2019, in Nor-Am Cup Poulter ha esordito il 21 novembre 2019 a Copper Mountain in slalom speciale (41\u00ba) e ha colto il primo podio il 10 dicembre 2021 a Lake Louise in supergigante (3\u00ba). Non ha debuttato in Coppa del Mondo n\u00e9 preso parte a rassegne olimpiche o iridate."}
{"id": "9223925", "revid": "125966040", "url": "https://it.wikipedia.org/wiki?curid=9223925", "title": "Wander (film)", "text": "Wander - Inganno mortale \u00e8 un film del 2020 diretto da April Mullen.\nTrama.\nArthur Bretnik \u00e8 un investigatore privato mentalmente instabile che viene assunto per investigare su una morta sospetta. Comincia a sospettare che il caso \u00e8 collegato a quello della morte di sua figlia.\nDistribuzione.\nIl film \u00e8 stato distribuito nelle sale cinematografiche statunitensi dal 04 dicembre 2020."}
{"id": "9223927", "revid": "149485", "url": "https://it.wikipedia.org/wiki?curid=9223927", "title": "Clifford Chilcott", "text": "Biografia.\nRappresent\u00f2 la ai Giochi olimpici estivi di , in cui fu estromesso in semifinale dal tabellone principale del torneo dei pesi piuma dallo statunitense Robin Reed, poi vincitore della medaglia d'oro, dopo aver superato l'italiano Fernando Cavallini agli ottavi e l'australiano Claude Angelo ai quarti. Nel round per il secondo posto venne eliminato in semifinale dal giapponese Katsutoshi Naito, poi vincitore del bronzo.\nAi Giochi dell'Impero Britannico di Hamilton 1930 vinse l'oro nei pesi piuma."}
{"id": "9223929", "revid": "585241", "url": "https://it.wikipedia.org/wiki?curid=9223929", "title": "Chiesa di San Giuliano (Como)", "text": "La chiesa dei Santi Giuliano e Ambrogio, pi\u00f9 comunemente conosciuta come chiesa di San Giuliano, \u00e8 un edificio di culto cattolico della citt\u00e0 di Como.\nStoria.\nL'attuale edificio \u00e8 il risultato di un rimaneggiamento barocco - avvenuto tra il 1674 e il 1679 - di una chiesa romanica, presumibilmente costruita su impulso del vescovo Bennone\"\" e documentata gi\u00e0 nella seconda met\u00e0 del XII secolo. Il ritrovamento di due lapidi funerarie facenti riferimento a un cimitero detto di San Giuliano lasciano tuttavia supporre la presenza di un primitivo oratorio gi\u00e0 prima dei secoli VI e VII\"\".\nTracce della chiesa romanica si possono riscontrare in quel che rimane dell'antico abside del lato sud, cos\u00ec come nella parte inferiore del campanile, databile tra i secoli XI e XII, ove trovano posto i resti di alcuni affreschi databili al XIV secolo\"\".\nLa chiesa fa parte di un complesso che comprende anche un ex-monastero, soppresso durante il periodo delle secolarizzazioni giuseppinistiche. Il monastero, che gi\u00e0 nel 1176 risultava includere un \"ospitale\" fondato presumibilmente attorno alla met\u00e0 del secolo precedente, fu dapprima retto da benedettini, per poi passare alle agostiniane della chiesa di Sant'Andrea a Brunate nel 1592, in seguito a un periodo durante il quale tutto il complesso era andato in commenda. \nAl tempo dei benedettini, l'abate del monastero di \"San Giuliano in Pomario\" era uno dei tre religiosi che, unitamente agli abati delle basiliche di San Carpoforo e di Sant'Abbondio, avevano il diritto di nominare il vescovo di Como. \nSotto la gestione delle monache di Sant'Agostino si registrarono la costruzione di un chiostro, la realizzazione delle decorazioni barocche e il rifacimento della parte anteriore della chiesa e dell'odierna facciata.\nUlteriori interventi di ristrutturazione si rivelarono necessari a seguito di un devastante incendio divampato nel 1899.\nGi\u00e0 chiesa vicaria dapprima della basilica di San Fedele e poi della chiesa di Sant'Agata, la chiesa di san Giuliano fu alle dipendenze della chiesa di Sant'Agostino fino al 18 giugno 1922, quando avvenne l'elevazione alla dignit\u00e0 di parrocchiale per mezzo di una bolla vescovile datata il 22 gennaio 1921.\nIl campanile della chiesa, la cui parte superiore fu realizzata durante il periodo delle modifichee barocche, fu restaurato a partire dal 1978.\nDurante il nono decennio del Novecennio venne costruito il portico alle spalle della chiesa, sormontato da una vetrata ideata da Mario Radice. Della fine dello stesso decennio \u00e8 il nuovo altare, consacrato il 5 febbraio 1989 da Teresio Ferraroni."}
{"id": "9223930", "revid": "465169", "url": "https://it.wikipedia.org/wiki?curid=9223930", "title": "Veleno (Gu\u00e9 Pequeno)", "text": "Veleno \u00e8 un singolo del rapper italiano Gu\u00e9 Pequeno pubblicato il 10 dicembre 2021 come primo estratto dal settimo album in studio \"Guesus\".\nDescrizione.\nIl brano \u00e8 stato prodotto da Sixpm e narra una relazione con una donna, raccontando come quest'ultima possa intossicare lentamente e dare dipendenza, paragonandola a un veleno.\nVideo musicale.\nIl video, diretto da Marc Lucas e Igor Grbesic, \u00e8 stato pubblicato in concomitanza del lancio del singolo sul canale YouTube del rapper."}
{"id": "9223936", "revid": "124469610", "url": "https://it.wikipedia.org/wiki?curid=9223936", "title": "Mus\u00e9e national des Monuments Fran\u00e7ais", "text": "Il Mus\u00e9e national des Monuments Fran\u00e7ais (letteralmente \"Museo nazionale dei monumenti francesi\") \u00e8 un museo situato a Parigi.\nDescrizione.\nIl museo, che espone principalmente calchi in gesso dei principali monumenti francesi, \u00e8 situato all'interno dell'ala est del Palais de Chaillot e fa parte della Cit\u00e9 de l'Architecture et du Patrimoine.\nLa collezione si compone in tre gallerie. La \"galerie Davioud\" (1878) e la \"galerie Carlu\" (1937) formano una gipsoteca. La galleria superiore funge da spazio espositivo per manufatti e opere d'arte moderna e contemporanea, dove trovano posto anche dipinti murali e vetrate. C'\u00e8 anche una biblioteca.\nIl museo contiene circa 6 000 calchi di sculture, tra cui l'antica Grecia, Italia, Germania e Svizzera, ma principalmente sculture francesi del periodo romanico e gotico. Contiene anche modellini in scala di edifici, copie di elementi architettonici, sculture, affreschi e vetrate provenienti da chiese e castelli francesi, nonch\u00e9 una collezione di circa 200 000 fotografie. La maggior parte delle copie sono state realizzate tra la fine del XIX e l'inizio del XX secolo.\nDi particolare interesse \u00e8 la \"Galerie Davioud\", che espone calchi di sculture provenienti dalla Cattedrale di Strasburgo (XIII secolo), dalla Cattedrale di Bourges (fine XIII secolo) e da Notre-Dame de Reims. Il museo contiene anche copie di elementi della Cattedrale di Angoul\u00eame, Aulnay, Autun, Cluny, Conques, Jouarre, Moissac, Sainte-Marie-des-Dames a Saintes, Saint-Gilles-du-Gard, Saint-Trophime d'Arles, Saint- G\u00e9nis-des-Fontaines, Saint-Sernina Tolosa e Notre-Dame du Port a Clermont-Ferrand."}
{"id": "9223947", "revid": "458786", "url": "https://it.wikipedia.org/wiki?curid=9223947", "title": "Nicol\u00e1s Palavecino", "text": "Carriera.\nCresciuto nel settore giovanile dell', debutta in prima squadra il 26 luglio 2021 in occasione dell'incontro di Primera Divisi\u00f3n perso 1-0 contro l'.\nStatistiche.\nPresenze e reti nei club.\n\"Statistiche aggiornate al 11 dicembre 2021.\""}
{"id": "9223963", "revid": "110157", "url": "https://it.wikipedia.org/wiki?curid=9223963", "title": "Concretamente", "text": "Concretamente () \u00e8 un partito politico sloveno di centro fondato nel 2021.\nStoria.\nIl 4 dicembre 2021, il Partito del Centro Moderno si \u00e8 fuso con il Partito dell'attivit\u00e0 economica dando vita a Konkretno.\nIdeologia.\nIl partito si descrive come un partito liberale che sostiene l'integrazione e la cooperazione politica. Sostengono uno sviluppo economico equo e un'economia che sia il fondamento di altri sistemi sociali."}
{"id": "9223966", "revid": "1450446", "url": "https://it.wikipedia.org/wiki?curid=9223966", "title": "Konkretno", "text": ""}
{"id": "9223974", "revid": "125726008", "url": "https://it.wikipedia.org/wiki?curid=9223974", "title": "Aprilia SRV 850", "text": "L'Aprilia SRV 850 \u00e8 uno scooter prodotto dalla casa motociclistica italiana Aprilia dal 2012 al 2016. Si tratta di una versione rivista e con motore potenziato del precedente Gilera GP800\nDescrizione.\nPresentata alla fiera di EICMA a Milano nel novembre 2011, SRV 850 \u00e8 uno scooter che sostituisce il Gilera GP800, dal quale riprende gran parte le componenti. \nIl motore bicilindrico con architettura V2 di 90\u00b0 da 76,1 cavalli raffreddato ad acqua a ciclo otto a quattro tempi con sistema a iniezione elettronica, permette di raggiungere una velocit\u00e0 massima di 194 km/h e un'accelerazione nello 0 a 100 km/h in 5,7 secondi. \nLa potenza viene trasmessa alla ruota posteriore tramite una trasmissione a variazione continua mediante una catena. Le ruote sono da 16 pollici (120/70) davanti e 15 pollici (160/60) dietro. Lo scooter dal 2013 \u00e8 dotato di serie del sistema di frenata antibloccaggio a due canali fornito dalla Continental e controllo di trazione.\nIl telaio \u00e8 composto da una struttura monoculla in tubi di acciaio coadiuvato da elementi in lamiera stampata. All\u2019avantreno \u00e8 presente una forcella telescopica idraulica mentre al retrotreno un singolo ammortizzatore, regolabile su 5 posizioni. \nEsce di produzione nel 2016."}
{"id": "9223978", "revid": "124813120", "url": "https://it.wikipedia.org/wiki?curid=9223978", "title": "Honda CN 250", "text": "LHonda CN 250, commercializzato anche come Honda Helix, negli Stati Uniti d'America, Fusion e Spazio in alcuni mercati, \u00e8 uno scooter prodotto dal 1986 dalla casa motociclistica giapponese Honda.\nStoria.\nIntrodotto sul mercato nell'aprile 1986, il CN250 o Helix meccanicamente e telaisticamente deriva dal Honda CH 250, al quale i tecnici Honda hanno allungato il passo di 14 pollici (360 mm), posizionato un bagagliaio integrato nella parte posteriore e ha abbassato la sella. Il CN250 era completo di contachilometri parziale, indicatori di carburante e temperatura, vano portaoggetti e bagagliaio.\nAd alimentare lo scooter c'era un motore monocilindrico a quattro tempi raffreddato a liquido da 244 cm\u00b3 con distribuzione monoalbero in testa.\nHonda ha apportato pochissime modifiche all'Helix durante la sua carriera. I cerchi in alluminio hanno sostituito le ruote in acciaio all'inizio degli anni '90 e al motore sono stati aggiunti alcuni controlli delle emissioni. "}
{"id": "9223990", "revid": "6923", "url": "https://it.wikipedia.org/wiki?curid=9223990", "title": "Opera Queensland", "text": "Opera Queensland \u00e8 una compagnia d'opera con sede a Brisbane, nel Queensland. La compagnia \u00e8 stata fondata con il finanziamento del Governo Statale del Queensland nel 1981 con il nome di \"Lyric Opera of Queensland\" dopo che la \"Queensland Opera Company\" era stata chiusa nel dicembre 1980.\nOpera Queensland \u00e8 il principale creatore statale di opere e teatro musicale e offre produzioni operistiche e progetti correlati, tra cui tre produzioni principali ogni anno presso il Queensland Performing Arts Center (QPAC).\nA parte la sede principale di Brisbane, la compagnia presenta opere in tutto lo stato.\nStoria.\nPer i primi due anni di attivit\u00e0 (1982-1983) la Lyric Opera of Queensland si \u00e8 esibita all'Her Majesty's Theatre di Brisbane. La prima produzione, \"Iolanthe\" di Gilbert e Sullivan, fu inaugurata il 31 luglio 1982. Nel 1985 la Lyric Opera trasfer\u00ec le sue produzioni al Queensland Performing Arts Centre, inaugurato di recente, dove continua a presentare le sue principali produzioni teatrali ogni anno.\nNel 1996 la compagnia ha cambiato nome in Opera Queensland ed ha trasferito i suoi uffici e lo studio di prova in una nuova sede appositamente costruita a South Bank che condivide con il Queensland Conservatorium Griffith University.\nFondazione.\nOpera Queensland \u00e8 finanziata dal Governo del Queensland, dal Governo Federale tramite l'Australia Council for the Arts, da sponsor aziendali, importanti filantropi e donatori privati."}
{"id": "9224007", "revid": "1725771", "url": "https://it.wikipedia.org/wiki?curid=9224007", "title": "Strada statale 18 dir/A di Badia di Cava", "text": "L'ex strada statale 18 dir/A di Badia di Cava ora strada regionale 18/b Cava-Badia \u00e8 una strada regionale italiana.\nIn seguito al decreto legislativo n. 112 del 1998, dal 17 ottobre 2001 la strada statale \u00e8 stata declassata assumendo la denominazione di strada regionale 18/b, nella stessa data le competenze sono state devolute dall'ANAS alla Provincia di Salerno.\nPercorso.\nIl tracciato misura 5,500\u00a0km, si snoda all'interno del territorio comunale di Cava de' Tirreni dall'innesto con la strada statale 18 Tirrena Inferiore e termina presso l'Abbazia territoriale della Santissima Trinit\u00e0 di Cava de' Tirreni.\nStrada regionale 18 Tirrena Inferiore.\nLa strada regionale 18 Tirrena Inferiore \u00e8 una strada regionale campana nata a seguito del decreto legislativo n. 112 del 1998 con cui sono state declassate alcune strade statali.\nL'arteria comprende due tratti:\nLa gestione e la manutenzione sono affidate alla provincia di Salerno."}
{"id": "9224008", "revid": "1725771", "url": "https://it.wikipedia.org/wiki?curid=9224008", "title": "Strada statale 18 dir/B Tirrena Inferiore", "text": "La strada statale 18 dir/B Tirrena Inferiore \u00e8 un'ex strada statale italiana.\nIn seguito al decreto legislativo n. 112 del 1998, dal 17 ottobre 2001, la gestione \u00e8 passata dall'ANAS alla Regione Campania.\nPercorso.\nIl tracciato \u00e8 lungo 0,900\u00a0km e collega la strada statale 18 Tirrena Inferiore con l'autostrada Napoli-Salerno."}
{"id": "9224009", "revid": "1725771", "url": "https://it.wikipedia.org/wiki?curid=9224009", "title": "Strada statale 18 racc Tirrena Inferiore", "text": "La strada statale 18 racc Tirrena Inferiore \u00e8 un'ex strada statale italiana.\nStoria.\nIn seguito al decreto legislativo n. 112 del 1998, dal 2002, la gestione \u00e8 passata dall'ANAS alla Regione Calabria. \nPercorso.\nIl tracciato \u00e8 lungo 4,700\u00a0km e collega la strada statale 18 dir Tirrena Inferiore con la strada statale 18 Tirrena Inferiore."}
{"id": "9224010", "revid": "6923", "url": "https://it.wikipedia.org/wiki?curid=9224010", "title": "Strada statale 18 racc/bis Tirrena Inferiore", "text": "La strada statale 18 racc/bis Tirrena Inferiore \u00e8 un'ex strada statale italiana.\nIn seguito al decreto legislativo n. 112 del 1998, dal 17 ottobre 2001, la gestione \u00e8 passata dall'ANAS alla Regione Campania.\nPercorso.\nIl tracciato \u00e8 lungo 1,916\u00a0km e collega la strada statale 18 Tirrena Inferiore con lo svincolo di Salerno dell'Autostrada Napoli-Salerno."}
{"id": "9224011", "revid": "1725771", "url": "https://it.wikipedia.org/wiki?curid=9224011", "title": "Strada statale 18 racc/ter Tirrena Inferiore", "text": "La strada statale 18 racc/ter Tirrena Inferiore \u00e8 un'ex strada statale italiana.\nIn seguito al decreto legislativo n. 112 del 1998, dal 2002, la gestione \u00e8 passata dall'ANAS alla Regione Calabria.\nPercorso.\nIl tracciato \u00e8 lungo 3,260\u00a0km e collega lo scalo ferroviario di Paola con la strada statale 18 Tirrena Inferiore."}
{"id": "9224012", "revid": "1442080", "url": "https://it.wikipedia.org/wiki?curid=9224012", "title": "Philadelphia Opera Company (1908-1910)", "text": "Philadelphia Opera Company era il nome di due differenti compagnie d'opera statunitensi, attive durante il ventesimo secolo a Filadelfia, Pennsylvania. La prima fu fondata dall'impresario Oscar Hammerstein I nel 1908. Questa societ\u00e0 si sciolse solo due anni pi\u00f9 tardi a causa di problemi finanziari. La seconda compagnia fu fondata dal direttore d'orchestra Sylvan Levin nel 1938 e fu attiva per sei anni prima di essere chiusa anch'essa nel 1944 sempre a causa di motivi finanziari.\nLa Philadelphia Opera Company di Oscar Hammerstein: 1908-1910.\nNel 1907 Oscar Hammerstein I assunse l'architetto William H. McElfatrick della ditta J.B. McElfatrick &amp; Son per la progettazione di un nuovo teatro d'opera per la citt\u00e0 di Filadelfia. Il progetto fu approvato nel 1908 e la Philadelphia Opera House fu costruita nel corso di pochi mesi al n. 858 di North Broad Street. La struttura fu costruita appositamente per l'ultima impresa artistica di Hammerstein, la sua nuova compagnia d'opera, la Philadelphia Opera Company (POC).\nI cantanti di rilievo che si sono esibiti con la POC nel corso della sua breve storia comprendono Lina Cavalieri, Armand Crabb\u00e9, Giuseppe de Grazia, David Devri\u00e8s, Hector Dufranne, Minnie Egener, Mary Garden, Alice Gentle, Jeanne Gerville-R\u00e9ache, Charles Gilibert, Gustave Huberdeau, John McCormack, Carmen Melis, Maurice Renaud, Mario Sammarco, Marguerite Sylva, Emma Trentini, Emilio Venturini, Giovanni Zenatello e Nicola Zerola."}
{"id": "9224014", "revid": "1442080", "url": "https://it.wikipedia.org/wiki?curid=9224014", "title": "Philadelphia Opera Company (1938-1944)", "text": "Philadelphia Opera Company era il nome di due differenti compagnie d'opera statunitensi, attive durante il ventesimo secolo a Filadelfia, Pennsylvania. La prima fu fondata dall'impresario Oscar Hammerstein I nel 1908. Questa societ\u00e0 si sciolse solo due anni pi\u00f9 tardi a causa di problemi finanziari. La seconda compagnia fu fondata dal direttore d'orchestra Sylvan Levin nel 1938 e fu attiva per sei anni prima di essere chiusa anch'essa nel 1944 sempre a causa di motivi finanziari.\nLa Philadelphia Opera Company di Sylvan Levin: 1938-1944.\nNel 1938, Sylvan Levin fond\u00f2 la seconda Philadelphia Opera Company e ne fu il direttore artistico e principale direttore d'orchestra per i successivi sei anni.\u00a0La compagnia mise insieme la quasi totalit\u00e0 delle sue produzioni presso l'Accademia di Musica di Filadelfia fino alla sua ultima stagione, quando allest\u00ec le sue produzioni al Teatro Erlanger. La prima messa in scena della POC fu \"La boh\u00e8me\" di Giacomo Puccini il 19 gennaio 1939, con Barbara Thorne come Mim\u00ec, Fritz Krueger come Rodolfo, Frank Cappelli come Marcello, Frances Greer come Musetta, sotto la direzione di Levin. L'ultima rappresentazione della compagnia fu \"Il Pipistrello\" di Johann Strauss II il 18 febbraio 1944, con Robert Stuart come Alfredo, Jayne Cozzens come Adele, Helena Bliss come Rosalinda, e Joseph Laderoute come Gabriele von Eisenstein. I momenti pi\u00f9 alti nella storia delle rappresentazioni della POC furono la realizzazione della prima messa in scena de \"The Old Maid and the Thief\" di Gian Carlo Menotti nel febbraio del 1941, e la prima mondiale di \"Ramuntcho\" di Deems Taylor il 10 febbraio 1942."}
{"id": "9224022", "revid": "30610", "url": "https://it.wikipedia.org/wiki?curid=9224022", "title": "Head &amp; Shoulders", "text": ""}
{"id": "9224025", "revid": "1409041", "url": "https://it.wikipedia.org/wiki?curid=9224025", "title": "Marcatori dei campionati svizzeri di calcio", "text": "In questa pagina sono riportati, in ordine cronologico, i calciatori che hanno vinto la classifica dei marcatori dei due campionati di calcio di massimo livello in Svizzera.\nStatistiche sulla massima serie.\nPer 36 campionati i capocannonieri sono ignoti."}
{"id": "9224026", "revid": "1123126", "url": "https://it.wikipedia.org/wiki?curid=9224026", "title": "Cattedrale di San Pietro (Saint-Pierre)", "text": ""}
{"id": "9224028", "revid": "46291", "url": "https://it.wikipedia.org/wiki?curid=9224028", "title": "Tragopogon minor", "text": " Tragopogon minor \u00e8 una specie di pianta angiosperma dicotiledone della famiglia delle Asteraceae.\nEtimologia.\nDa Dioscoride sappiamo che il nome della pianta (e quindi del genere) deriva dal greco \u03c4\u03c1\u03b1\u03b3\u03bf\u03c2 (\"tragos\" = caprone) e \u03c0\u1f60\u03b3\u03c9\u03bd (\"pogon\" = barba) per la somiglianza delle setole del pappo con la barba di un caprone. Il nome volgare pi\u00f9 comune e antico (Barba di becco) sembra derivi da una dizione longobarda (\"bikk\"=becco). L'epiteto specifico (\"minor\") \u00e8 relativo alle minori dimensioni della corolla.\nIl nome scientifico della specie \u00e8 stato definito per la prima volta dal botanico Philip Miller (1691-1771) nella pubblicazione \" Gardeners Dictionary, Edition 8. London\" ( Gard. Dict., ed. 8. n. 2 ) del 1768.\nDescrizione.\nHabitus. La forma biologica \u00e8 emicriptofita scaposa (\"H scap\"), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Ma a volte pu\u00f2 presentare caratteristiche tipiche delle terofite (quindi pur essendo annuali superano l'inverno sotto forma di seme). Barba di becco ha un ciclo anche biennale; questo vuol dire che il primo anno sviluppa una rosetta di foglie basali; mentre il secondo anno produce lo scapo fiorale. Gli organi interni di queste piante contengono lattoni sesquiterpenici.\nFusto. Il fusto \u00e8 solo di tipo epigeo (quello ipogeo \u00e8 assente) ed \u00e8 eretto, poco ramoso e glabro o con scarso tomento. La sezione si presenta cava (fusto fistoloso) e striata. In genere \u00e8 ingrossato ai nodi. La radice \u00e8 verticale ingrossata (1\u00a0cm di diametro) o lievemente obliqua del tipo a fittone. La sezione massima \u00e8 di 1\u00a0cm. Queste piante possono raggiungere una altezza massima di 3 - 8 dm.\nFoglie. Le foglie sono lineari - strette, molto lanceolate e acuminate (dimensione da 5 a 20\u00a0cm - larghezza 4\u00a0cm) a margine intero o lievemente ondulato. Sono inoltre sessili con base amplessicaule allargata (10\u201315\u00a0mm). A volte sono arricciate. Nella zona centrale (mediana), longitudinalmente, presentano una nervatura molto marcata.\nInfiorescenza. L'infiorescenza ha pochi capolini (per lo pi\u00f9 sono solitari) di diametro 3\u20136\u00a0cm fissati all'apice di un sottile peduncolo. L'involucro \u00e8 cilindrico con un diametro di circa 1\u00a0cm ed \u00e8 formato da una serie di 7-8 squame (brattee) lineari e acuminate. Dopo la fioritura le brattee si ripiegano all'ingi\u00f9. Il ricettacolo \u00e8 nudo, ossia \u00e8 privo di pagliette a protezione della base dei fiori; \u00e8 liscio, glabro e a forma convessa. Dimensione delle brattee: larghezza 3\u00a0mm; lunghezza 18 \u2013 25\u00a0mm. Diametro dell'infiorescenza: 30 \u2013 40\u00a0mm.\nFiori. I fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono inoltre ermafroditi e zigomorfi.\nFrutti. I frutti sono degli acheni grigiastri, fusiformi risultanti dalla metamorfosi del tubo calicino nelle fasi della maturazione fiorale. I frutti, lunghi quanto l'ovario, hanno un becco lungo con un pappo molto piumoso (delle barbe laterali patenti intrecciate ad ombrello - una trentina circa) di colore bianco. Dimensione dell'achenio: 15 \u2013 20\u00a0mm.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nNella \"Flora d'Italia\" di Sandro Pignatti questa entit\u00e0 \u00e8 trattata come sottospecie \"minor\" della specie \"Tragopogon pratensis\".\nFilogenesi.\nIl genere della specie di questa voce appartiene alla sottotrib\u00f9 Scorzonerinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Scorzonerinae \u00e8 il secondo clade che si \u00e8 separato dalla trib\u00f9.\nAll'interno della sottotrib\u00f9 sono stati individuati diversi cladi, alcuni in posizione politomica. Il genere di questa voce, da un punto di vista filogenetico, si trova in una posizione centrale e con il genere \"Geropogon\" forma un \"gruppo fratello\" (differiscono soprattutto per gli acheni e il pappo). Il genere \"Tragopogon\" come \u00e8 descritto attualmente \u00e8 monofiletico.\nI caratteri distintivi per la specie di questa voce sono:\nIl numero cromosomico della specie \u00e8: 2n = 12.\nSpecie simili.\nSecondo la divisione fatta da Pignatti questa specie, nell'ambito del genere, fa parte del gruppo a fiori completamente gialli. In questo gruppo sono comprese alcune specie che si distinguono per i seguenti caratteri:"}
{"id": "9224039", "revid": "31886", "url": "https://it.wikipedia.org/wiki?curid=9224039", "title": "Venatrix penola", "text": "Venatrix penola \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in riferimento alla localit\u00e0 di rinvenimento degli esemplari, la Penola State Forest, nell'Australia meridionale, circa 200 Km a sudest di Adelaide.\nCaratteristiche.\nL'olotipo maschile ha una lunghezza totale di 11,3mm: il cefalotorace \u00e8 lungo 6,3mm, e largo 4,5mm.\nIl paratipo femminile ha una lunghezza totale di 13,4mm: il cefalotorace \u00e8 lungo 7,3mm, e largo 5mm.\nDistribuzione.\nLa specie \u00e8 stata reperita nell'Australia meridionale e nello stato di Victoria. Di seguito alcuni rinvenimenti:\nTassonomia.\nAppartiene al \"funesta-group\" insieme a \"V. funesta\" - \"V. australiensis\" - \"V. roo\" - \"V. mckayi\" - \"V. koori\" e \"V. archookoora\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224042", "revid": "124471027", "url": "https://it.wikipedia.org/wiki?curid=9224042", "title": "Christos Achill\u00e9os", "text": ""}
{"id": "9224043", "revid": "183114", "url": "https://it.wikipedia.org/wiki?curid=9224043", "title": "Indice fossile", "text": ""}
{"id": "9224049", "revid": "363629", "url": "https://it.wikipedia.org/wiki?curid=9224049", "title": "Marmolada - Move to the top", "text": "La funivia Marmolada - Move to the top \u00e8 un impianto di risalita che, lungo il versante bellunese della Marmolada, consente di salire da Malga Ciapela (1450 m) alla stazione di Punta Rocca (3265 m), passando per le stazioni intermedie di Coston d'Antermoja (2350 m) e Serauta (2950 m).\nL'impianto \u00e8 gestito dalla societ\u00e0 Marmolada Srl, fondata nel 1965.\nTra 1963 e 1965 ci fu un periodo di progettazione, che prevedeva una portata di 400 persone all'ora. Nel 1965 inizi\u00f2 la costruzione della prima tratta fino a Serauta, inaugurata l'8 dicembre 1967. Nel 1970 vi fu il completamento del terzo tronco di funivia fino a Punta Rocca.\nNel 1979 papa Giovanni Paolo II visit\u00f2 l'impianto e consacr\u00f2 una statua della Madonna \u201cRegina delle Dolomiti\u201d, conservata nella grotta di Punta Rocca realizzata dagli alpini della Brigata Cadore.\nTra 2004 e 2005 fu potenziato l'impianto, fino ad arrivare alla capacit\u00e0 di 1000 persone all'ora.\nNel 2010 \u00e8 stata realizzata la terrazza panoramica a Punta Rocca, a 3265 metri sul livello del mare, la terrazza panoramica la pi\u00f9 alta delle Dolomiti.\nNel 2015 \u00e8 stato inaugurato il museo Marmolada - Grande Guerra 3000m, presso la stazione di Serauta, il museo pi\u00f9 alto d'Europa.\nNel 2017 \u00e8 stata rinnovata la stazione di Punta Rocca, con due nuovi ascensori chiamati \u201cRocca\u201d e \u201cPenia\u201d, e l'inaugurazione di una mostra fotografica per celebrare i primi 50 anni di attivit\u00e0."}
{"id": "9224050", "revid": "363629", "url": "https://it.wikipedia.org/wiki?curid=9224050", "title": "Funivia Marmolada", "text": ""}
{"id": "9224052", "revid": "31886", "url": "https://it.wikipedia.org/wiki?curid=9224052", "title": "Venatrix australiensis", "text": "Venatrix australiensis \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in riferimento alla nazione di rinvenimento degli esemplari, l'Australia, e dal suffisso latino \"-ensis\", che significa: \"presente, che \u00e8 proprio l\u00ec\".\nCaratteristiche.\nL'olotipo maschile ha una lunghezza totale di 15,2mm: il cefalotorace \u00e8 lungo 9mm, e largo 6,5mm.\nIl paratipo femminile ha una lunghezza totale di 16,8mm: il cefalotorace \u00e8 lungo 9mm, e largo 6,5mm.\nDistribuzione.\nLa specie \u00e8 stata reperita in Australia: nel Queensland e nel Nuovo Galles del Sud. Di seguito alcuni rinvenimenti:\nTassonomia.\nAppartiene al \"funesta-group\" insieme a \"V. funesta\" - \"V. penola\" - \"V. roo\" - \"V. mckayi\" - \"V. koori\" e \"V. archookoora\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224071", "revid": "757396", "url": "https://it.wikipedia.org/wiki?curid=9224071", "title": "Maccabi Tel Aviv B.C. 1999-2000", "text": "Questa voce raccoglie le informazioni riguardanti il Maccabi Tel Aviv B.C. nelle competizioni ufficiali della stagione 1999-2000.\nStagione.\nLa stagione 1999-2000 del Maccabi Tel Aviv B.C. \u00e8 la 46\u00aa nel massimo campionato israeliano di pallacanestro, la Liga Leumit.\nRoster.\n\"Aggiornato al 11 dicembre 2021\""}
{"id": "9224074", "revid": "31886", "url": "https://it.wikipedia.org/wiki?curid=9224074", "title": "Venatrix roo", "text": "Venatrix roo \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in riferimento alla localit\u00e0 tipo di rinvenimento degli esemplari, l'isola di Kangaroo, e dal nome comune e colloquiale locale del canguro.\nCaratteristiche.\nL'olotipo maschile ha una lunghezza totale di 12,2mm: il cefalotorace \u00e8 lungo 7,5mm, e largo 5,5mm.\nIl paratipo femminile ha una lunghezza totale di 16,7mm: il cefalotorace \u00e8 lungo 8,2mm, e largo 6mm.\nDistribuzione.\nLa specie \u00e8 stata reperita in Australia meridionale. Di seguito alcuni rinvenimenti:\nTassonomia.\nAppartiene al \"funesta-group\" insieme a \"V. funesta\" - \"V. penola\" - \"V. australiensis\" - \"V. mckayi\" - \"V. koori\" e \"V. archookoora\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224082", "revid": "2231138", "url": "https://it.wikipedia.org/wiki?curid=9224082", "title": "Ranking of Kings", "text": " \u00e8 un manga scritto e disegnato da S\u014dsuke T\u014dka, serializzato dal 20 maggio 2017 sulla rivista digitale \"Manga Hack\" della Enterbrain. Ne \u00e8 stata tratta una serie televisiva anime prodotta da Wit Studio e trasmessa dal 15 ottobre 2021 su Fuji TV, all'interno del contenitore noitaminA.\nTrama.\nIl principe Bojji non \u00e8 in grado di parlare n\u00e9 di maneggiare una spada, nonostante ci\u00f2 punta a diventare un grande re. Il morente re Boss indica suo figlio Bojji come erede alla corona ma i membri della corte si oppongono e incoronano Daida, figlio di seconde nozze di Boss e Hiling.\nVolumi.\nIl manga viene raccolto in \"tank\u014dbon\" editi dalla Kadokawa a partire dal 12 febbraio 2019.\nAnime.\nLa sigla di apertura della prima met\u00e0 degli episodi \u00e8 \"BOY\" di King Gnu, e quella di chiusura \u00e8 \"Oz\" di yama. Per gli episodi dal 12 in poi la serie si apre con la canzone \"Hadaka no Y\u016bsha\" di Vaundy e si chiude con \"Flare\" di milet. La federazione di Tokyo per le persone sordomute ha supervisionato le scene in cui viene impiegata la lingua dei segni. La serie viene distribuita in Italia da Crunchyroll dal 6 gennaio 2022 sottotitolata e in contemporanea col Giappone dall'episodio 12.\nAccoglienza.\nSecondo la rivista \"Kono manga ga sugoi!\" il manga \u00e8 stato il settimo pi\u00f9 letto dai lettori maschili nel 2019 in Giappone."}
{"id": "9224085", "revid": "150308", "url": "https://it.wikipedia.org/wiki?curid=9224085", "title": "Magda Portal", "text": "Biografia.\nEra la seconda figlia (di quattro: tre donne e un uomo) del matrimonio di Pedro Pablo Portal Ortega e Rosa Amelia Moreno del Risco. \u00c8 nata a Barranco, una localit\u00e0 balneare di Lima. Aveva tre anni, quando la sua famiglia si trasfer\u00ec a Callao, stabilendosi in una casa vicino a Bellavista, dove suo padre lavorava nel settore immobiliare. Aveva cinque anni, quando suo padre mor\u00ec, vittima di un'improvvisa malattia polmonare, lasciando la famiglia in difficolt\u00e0. Sua madre dovette quindi guadagnarsi da vivere facendo lavori di cucito, finch\u00e9 un giorno, a causa di debiti non pagati, la casa fu sequestrata. Questo evento ha segnato la vita di Magda e, come racconta nella sua autobiografia, \u00e8 stato il suo primo contatto con l'ingiustizia. Sua madre si rispos\u00f2 ed ebbe altri figli. La vita familiare pass\u00f2 da allora in poi in continui cambi di luoghi di residenza.\nMagda frequent\u00f2 la scuola e termin\u00f2 le medie commerciali. Inizia a lavorare in vari mestieri: assistente di uno studio fotografico, di un'agenzia di commissioni, di un laboratorio di litografia. Aveva 17 anni quando inizi\u00f2 a frequentare le aule dell'Universidad Mayor de San Marcos, senza nessuna registrazione. Lei stessa dice che sarebbe entrata in un'aula, si sarebbe seduta ad ascoltare le lezioni e nessuno glielo avrebbe impedito. Fece amicizia con diversi studenti universitari e giovani intellettuali, alcuni gi\u00e0 miravano ad essere poeti e scrittori notevoli, come C\u00e9sar Vallejo, Alcides Spelucin e Antenor Orrego.\nChi lo conosceva a quel tempo la descrive come bella e quasi angelica; aveva gli occhi azzurri e i capelli rossastri e ricci. La sua corporatura sottile e fine contrastava con il suo carattere intraprendente e impetuoso. I suoi amici, i giovani politici dell'epoca (come Haya de la Torre, Manuel Seoane Corrales,i fratelli Federico e Reynaldo Bola\u00f1os) la corteggiarono e la chiamarono \"La mu\u00f1eca\".\nEbbe una relazione con Federico Bola\u00f1os, poeta e pubblicista huanca\u00edno, unione di cui nacque una figlia, di nome Gloria (1923). Ma si separ\u00f2 da Federico e divenne socia di suo cognato, Reynaldo Bola\u00f1os, anch'egli poeta, meglio conosciuto con il suo pseudonimo Seraf\u00edn Delmar. I tre pubblicarono la prima rivista letteraria d'avanguardia del Per\u00f9, \"Flechas\" (1924)."}
{"id": "9224093", "revid": "110157", "url": "https://it.wikipedia.org/wiki?curid=9224093", "title": "Ponte della Seudre", "text": "Il ponte della Seudre, detto anche viadotto della Seudre, \u00e8 un ponte stradario che scavalca il fiume Seudre nei pressi del suo estuario collegando i comuni di La Tremblade e Marennes nel dipartimento della Charente Marittima, regione della Nuova Aquitania.\nSi tratta di un'opera d'arte costruita tra il 1971 e il 1972, allo scopo di facilitare i collegamenti fra la penisola di Arvert, il bacino ostricario di Marennes-Ol\u00e9ron e l\ua78cisola di Ol\u00e9ron. Esso si trova lungo la strada nazionale RN 728.\nLa lunghezza totale dell'opera, realizzata in cemento armato precompresso, \u00e8 di 1024\u00a0metri, con un'altezza di poco pi\u00f9 di 20. Lo spessore totale del piano stradale varia da 2,50 a 4,50\u00a0metri."}
{"id": "9224097", "revid": "1812137", "url": "https://it.wikipedia.org/wiki?curid=9224097", "title": "Davydkovo", "text": "Davydkovo () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il quartiere di Mo\u017eajskij e Fili-Davydkovo."}
{"id": "9224098", "revid": "1812137", "url": "https://it.wikipedia.org/wiki?curid=9224098", "title": "Amin'evskaja", "text": "Amin'evskaja () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il quartiere di O\u010dakovo-Matveevskoe."}
{"id": "9224121", "revid": "1812137", "url": "https://it.wikipedia.org/wiki?curid=9224121", "title": "Mi\u010durinskij Prospekt (linea Bol'\u0161aja kol'cevaja)", "text": "Mi\u010durinskij Prospekt () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il qaurtiere di Ramenki.\nHa due lobby, interrati e fuori terra, cos\u00ec come il passaggio alla stazione \"Mi\u010durinskij Prospekt\" della linea Kalininskaja-Solncevskaja. "}
{"id": "9224122", "revid": "1940251", "url": "https://it.wikipedia.org/wiki?curid=9224122", "title": "Appiano (famiglia tirolese)", "text": " \nI Conti di Appiano (in tedesco: \"Grafen von Eppan\") erano discendenti degli antichi Guelfi e probabilmente provenivano dalla stirpe dei Conti di Bolzano. \nDalla met\u00e0 del XII secolo circa ebbero sede a Castel d'Appiano, a ovest di Bolzano. Dopo che gli Appiani assalirono un'ambasciata papale nel 1158, il castello fu distrutto da una spedizione punitiva sotto il guelfo Enrico il Leone, ma fu ricostruito in seguito. Intorno allo stesso tempo, i Conti del Tirolo iniziarono a competere con gli Appiano per i loro possedimenti e diritti a Trento. Dopo decenni di conflitti, i Conti del Tirolo riuscirono a vincere questa battaglia. La linea maschile si estinse nel 1300 con la morte del conte Gottschalk, fratello di Egnone di Appiano, principe vescovo di Trento gi\u00e0 morto nel 1273.\nStoria.\nLa stirpe dei conti di Appiano venne fondata da Ulrico, il figlio pi\u00f9 giovane del conte Friedrich di Bolzano. Sulla base di una lettera di indulgenza di Egnone di Appiano del 1270, che suggerisce una parentela con i guelfi pi\u00f9 antichi, sono considerati discendenti illegittimi di essi. La contea di Appiano si estendeva nell'area alla destra dell'Adige, ereditata da Friedrich di Bolzano nel 1110, che comprendeva le pievi di Appiano e di Tesimo. Il centro della regola era il castello di Altenburg, la cui cappella fu costruita accanto alla chiesa parrocchiale nel villaggio parrocchiale per mancanza di spazio. Il conte Ulrico aveva fondato insieme al vescovo di Trento Altemanno il monastero di San Michele all'Adige, consacrato il 29 settembre 1144/45, giorno di San Michele. Si ritiene che il monastero sia stato concepito come chiesa commemorativa e luogo di sepoltura dei Conti di Appiano.\nI figli del conte Ulrico, Federico I ed Enrico I, entrarono in controversie di propriet\u00e0 con i conti del Tirolo, in cui il vescovo di Bressanone svolgeva un ruolo di intermediario. Nel 1156 i fratelli catturarono per ragioni sconosciute il vescovo di Trento e due emissari del papa. Nel 1158 il papa invi\u00f2 in Germania i suoi due pi\u00f9 illustri cardinali con doni d'onore per l'imperatore Federico Barbarossa, ma alla Chiusa di Salorno furono assaliti e derubati dai cavalieri del castello di Salorno (Haderburg), che apparteneva ai conti di Appiano. I cardinali furono fatti prigionieri e chiesero per loro un riscatto, al che il duca Enrico il Leone reag\u00ec con una spedizione punitiva e distrusse diversi castelli della contea di Appiano, tra cui l'Altenburg, che all'epoca era il quartier generale dei conti.\nCome i conti di Appiano siano sopravvissuti all'incursione di Enrico il Leone incursione non \u00e8 chiaro, ma si crede che questo evento abbia spinto gli Appiano a costruire un nuovo castello a Gaido (\"Gaid\") intorno al 1160, che era pi\u00f9 facile da difendere a causa della nuova posizione: Castel d'Appiano (\"Burg Hocheppan\"). Dopo la morte del conte Anold von Morit-Greifenstein, inizi\u00f2 una disputa ereditaria sulla contea di Bolzano tra gli Appiano e i conti del Tirolo, che i tirolesi vinsero nel 1170. La Val d'Ultimo fu l'unica area che cadde in mano agli Appiano a causa di questi conflitti. Intorno al 1170, il conte Federico di Appiano trasfer\u00ec la sua residenza principale in Val d'Ultimo in quelle che oggi sono le rovine del castel d'Ultimo. Nonostante questo trasferimento, questa linea rimase la linea principale dei Conti di Appiano.\nDopo che Federico I si trasfer\u00ec a Ultimo nel 1170, Enrico I continu\u00f2 a risiedere nel castel d'Appiano, che a quel tempo era gi\u00e0 completamente in suo possesso. Dopo la morte di Federico, intorno al 1190, Egno von Ulten assunse la sua eredit\u00e0, il che port\u00f2 a disaccordi tra lui e Heinrich. A seguito di queste controversie, Appiano divenne propriet\u00e0 del conte Egno von Ulten, mentre Heinrich possedeva Andriano e Nalles, che erano state separate da Appiano. Sotto Egno von Ulten, il castello sulla collina di Altenburg, che era stato distrutto nel 1158, fu ricostruito e completato nel 1195. Sotto il successore di Egno, Ulrico III, castel Appiano fu ampliato e ridisegnato. L'eredit\u00e0 di Enrico I, il governo di Andriano e Nalles, fu assunta dal figlio pi\u00f9 giovane, Enrico II, nel 1200. Il castello di Andriano fu costruito sotto Enrico II. Dopo la morte di Enrico II, suo figlio e poi canonico di Trento, Egnone, subentr\u00f2 nei possedimenti del padre intorno al 1231/37. Nel 1241 i due figli di Ulrich V, Georg e Friedrich IV, divennero eredi della contea di Appiano. La morte prematura dei due eredi segn\u00f2 la fine della stirpe dei Conti d'Appiano.\nStemma.\nUn leone d'oro che punta a destra in campo rosso, che sorregge con entrambe le zampe un'asta di lancia a strisce bianche e blu, sulla quale \u00e8 posta una bandiera divisa diagonalmente in due campi da in alto a destra a in basso a sinistra. La met\u00e0 superiore della bandiera \u00e8 blu, la met\u00e0 inferiore bianca."}
{"id": "9224126", "revid": "72396", "url": "https://it.wikipedia.org/wiki?curid=9224126", "title": "Caspase 2", "text": ""}
{"id": "9224129", "revid": "765341", "url": "https://it.wikipedia.org/wiki?curid=9224129", "title": "Prospekt Vernadskogo (linea Bol'\u0161aja kol'cevaja)", "text": "Prospekt Vernadskogo () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il quartiere di Prospekt Vernadskogo. La stazione funge da interscambio con l'omonima stazione posta sulla linea 1. "}
{"id": "9224132", "revid": "88740", "url": "https://it.wikipedia.org/wiki?curid=9224132", "title": "Novatorskaja", "text": "Novatorskaja () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve i quartieri di Prospekt Vernadskogo e Obru\u010devskij."}
{"id": "9224138", "revid": "1543377", "url": "https://it.wikipedia.org/wiki?curid=9224138", "title": "King's Library", "text": "La King's Library era una delle pi\u00f9 importanti raccolte di libri e opuscoli dell'et\u00e0 dell'Illuminismo. Assemblata da Giorgio III, questa biblioteca scientifica di oltre 65.000 volumi fu successivamente donata alla nazione britannica da Giorgio IV. Venne ospitata in una galleria appositamente costruita, nel British Museum dal 1827 al 1997 e ora fa parte della British Library. Il termine \"King's Library\" era usato fino a poco tempo fa anche per riferirsi alla galleria del British Museum costruita per la collezione, che ora \u00e8 chiamata \"Enlightenment Gallery\" e mostra una vasta gamma di oggetti relativi all'Illuminismo.\nStoria della biblioteca.\nNel regno di Giorgio III.\nQuando Giorgio III divenne re, nel 1760, non eredit\u00f2 una biblioteca di alcuna dimensione, poich\u00e9 Giorgio II aveva donato l'Old Royal Library, compresi i manoscritti reali di oggi, al British Museum tre anni prima. Come uomo istruito, Giorgio III aveva un genuino rispetto per l'apprendimento, sviluppato sotto l'influenza del suo tutore, il conte di Bute. Quando divenne re, inizi\u00f2 rapidamente a raccogliere una nuova collezione di opere principalmente accademiche; il progetto inizi\u00f2 seriamente nel 1762\u20131763 con l'acquisto della biblioteca di Joseph Smith. Smith collezionava a Venezia da diversi decenni, acquistando libri da una serie di fonti nel nord Italia e anche attraverso il commercio internazionale. La collezione era notevole per i suoi 260 incunaboli, inclusi molti dei primi volumi veneziani e dell'Italia settentrionale con belle miniature e legature. In totale il re acquist\u00f2 6.000 volumi da Smith. Questi non erano conservati insieme nella biblioteca di Giorgio III, ma tuttavia possono essere identificati dalla parola \"Smith\" contrassegnata in ogni volume dal bibliotecario del re.\nNon sembrano esserci stati ulteriori grandi acquisti prima del 1766, forse perch\u00e9 il personale della biblioteca era impegnato nell'organizzazione dei libri acquisiti da Smith. Tuttavia, dal 1766 in poi il re inizi\u00f2 a sviluppare in modo significativo la collezione, spendendo una media di 1.500 sterline all'anno in libri per il resto del suo regno. Un periodo particolarmente importante fu il 1768\u20131771, quando Frederick Augusta Barnard, uno dei curatori della biblioteca, viaggi\u00f2 molto in Europa per conto del re e fece importanti acquisti. Notevoli acquisizioni giunsero in seguito dalle biblioteche di James West, Anthony Askew, Richard Farmer e Grimur Jonsson Thorkelin quando ognuna di queste venne messa sul mercato. Donazioni significative alla biblioteca comprendevano 27 incunaboli donati da Jacob Bryant nel 1782. L'acquisizione di ulteriori titoli continu\u00f2 negli ultimi anni del regno del re, quando a causa della sua malattia mentale i suoi affari furono gestiti da fiduciari.\nLa biblioteca era conservata presso la Queen's House, la residenza in seguito ampliata e ribattezzata Buckingham Palace. L\u00ec occupava quattro stanze appositamente costruite. Almeno a partire dagli anni 1770 nei locali era stata impiantata la legatoria e dal 1776 occupava cinque stanze al piano interrato. Lo stile di rilegatura della biblioteca pu\u00f2 essere descritto come \"bello, ma non stravagante\". Richard Dalton, impiegato come bibliotecario da Giorgio III dal 1755 in poi, fu responsabile della collezione fino al 1774. Fu seguito da Barnard, che fu capo bibliotecario fino al trasferimento della collezione al British Museum. Sembra improbabile che Dalton abbia avuto una grande influenza sul modo in cui la collezione si sarebbe sviluppata, ma certamente Barnard svolse un ruolo centrale, ad esempio prendendo molte, o forse la maggior parte, delle decisioni su quali libri acquistare. Samuel Johnson forn\u00ec consulenza sulla politica di raccolta della biblioteca. Questa era aperta a chiunque avesse un genuino scopo accademico, e durante la vita di re Giorgio fu visitata da John Adams e Joseph Priestley oltre che da Johnson. \u00c8 interessante notare che il re permise a studiosi come Priestley, di cui era in disaccordo con le opinioni politiche e religiose, di utilizzare la biblioteca.\nAl British Museum, 1827\u20131997.\nQuando Giorgio III mor\u00ec, nel 1820, non era chiaro cosa sarebbe successo alla biblioteca dopo la sua morte, e anche se fosse ormai propriet\u00e0 personale del suo erede, Giorgio IV, o appartenesse alla Corona. Questi problemi furono risolti nel gennaio 1823 quando, dopo un periodo di trattative con il governo, Giorgio IV scrisse al primo ministro Lord Liverpool offrendo la biblioteca alla nazione. Nel frattempo erano apparse voci sulla stampa britannica secondo cui stava considerando di vendere la biblioteca allo Zar; ma non si sa se ci fosse del vero. Regalando la biblioteca, il re riusc\u00ec a evitare le spese del suo mantenimento (oltre 2.000 sterline all'anno) in un momento di difficolt\u00e0 finanziarie e facilit\u00f2 anche la riqualificazione di Buckingham Palace, un progetto per lui di grande importanza. Precis\u00f2 che la biblioteca doveva essere tenuta insieme e separata da ogni altra raccolta.\nIn pochi mesi il Parlamento aveva deciso che il British Museum sarebbe stato la nuova sede della collezione, anche se alcuni giornali e personaggi pubblici sostenevano ancora l'istituzione di una nuova biblioteca per ospitare i libri in una parte diversa di Londra. Il museo non aveva i locali per ospitare la collezione, ma erano gi\u00e0 stati elaborati i progetti per un significativo ampliamento neoclassico degli edifici del museo dall'architetto Robert Smirke. Mentre il governo aveva resistito per qualche tempo alle richieste di denaro del museo per questo progetto, la necessit\u00e0 di fornire una sede adeguata per la biblioteca fece si che accettasse di finanziare i lavori di costruzione. Quindi l'arrivo della Biblioteca del Re fu un catalizzatore per la crescita del museo, nel grande edificio, come lo vediamo oggi. Con poche modifiche ai progetti originali, l'ala est dell'estensione di Smirke divenne la nuova sede della biblioteca. Costruita nel 1823-1827 e lunga 91 metri, questa galleria venne definita \"una delle stanze pi\u00f9 nobili di Londra\".\nLa biblioteca fu un'importante aggiunta alla collezione di libri del museo, incrementando di 65.000 volumi i 116.000 esistenti e il museo stim\u00f2 che solo 21.000 di questi erano duplicati. Inoltre, molti dei punti di forza della Biblioteca del Re, come la geografia, la teologia e la letteratura spagnola e italiana, erano aree che fino ad allora erano state piuttosto scarsamente rappresentate tra i libri del museo. Giorgio IV mantenne per s\u00e9 33 libri stampati. Questi erano per lo pi\u00f9 incunaboli, tra cui un Salterio di Magonza che ora si trova nella Biblioteca Reale di Windsor, ma includeva anche un First Folio di Shakespeare. Giorgio IV conserv\u00f2 anche due manoscritti: uno di Samuel Johnson, contenente piani per libri progettati, e una copia dei Veda in sanscrito, realizzata a Benares nel 1776.\nDurante gli anni 1840 circa il 13% dei libri consultati nel museo provenivano dalla Biblioteca del Re. Questa percentuale diminu\u00ec in quanto la collezione di libri del museo crebbe nei decenni successivi, ma la King's Library rimase ben utilizzata. Dal 1857, la galleria venne utilizzata per esporre i notevoli volumi dell'intera collezione di libri stampati del museo. Verso la fine della prima guerra mondiale, un numero crescente di incursioni aeree port\u00f2 il museo a spostare i libri pi\u00f9 preziosi fuori da Londra, molti dei quali alla National Library of Wales. Questa precauzione fu ripetuta poco prima dello scoppio della seconda guerra mondiale. Nel settembre 1940 una bomba colp\u00ec il museo, lasciando 428 volumi della Biblioteca del Re distrutti o danneggiati irreparabilmente, ma il museo aveva copie duplicate di 265 di questi altrove nelle sue collezioni. Inoltre, altri 1000 volumi avevano bisogno di essere riparati. Il resto della collezione fu spostato in una parte pi\u00f9 sicura dell'edificio e infine evacuato da Londra alla Bodleian Library di Oxford nel 1943. I lavori di riparazione della galleria furono poi eseguiti nel 1950-1951.\nAlla British Library, dal 1997 ad oggi.\nNegli anni 1970 iniziarono i preparativi per il trasferimento della collezione di libri del museo alla British Library di nuova costituzione. Gli amministratori del museo sostenevano che la Biblioteca del Re dovesse rimanere dov'era, ma non riuscirono a impedire il suo trasferimento nella nuova istituzione. La collezione \u00e8 ora ospitata nella King's Library Tower, una struttura in vetro e bronzo di sei piani nell'atrio della British Library; la torre \u00e8 stata progettata appositamente dall'architetto dell'edificio, Colin St John Wilson, e contiene anche la collezione Thomas Grenville. I pezzi della collezione restano a disposizione del pubblico per la consultazione. La vecchia sede della collezione al British Museum, restaurata nel 2000-2003, \u00e8 ora conosciuta come \"Enlightenment Gallery\" e ospita una mostra permanente sull'et\u00e0 dell'Illuminismo, aperta per celebrare il 250\u00b0 anniversario del museo nel 2003.\nScopo della biblioteca.\nGli storici concordano sul fatto che Giorgio III intendesse che la biblioteca fosse una risorsa completa per gli studiosi, piuttosto che una raccolta di volumi rari o rilegature di pregio. In altre parole, questa era una biblioteca funzionante piuttosto che un pezzo da esposizione, sebbene contenesse alcune notevoli rarit\u00e0. Queste includono una Bibbia di Gutenberg e molti incunaboli inglesi, inclusa una copia della prima edizione di \"The Canterbury Tales\" di William Caxton. L'acquisto della biblioteca di Thorkelin significava che c'era una notevole collezione di oltre 2.000 opere sulla lingua e letteratura scandinava. La collezione comprende anche i primi quattro fogli di Shakespeare.\nIl catalogo pi\u00f9 antico della biblioteca venne compilato nel 1769. Il \"Bibliothecae Regiae catalogus\", catalogo di opere organizzato per autore, fu pubblicato in cinque volumi tra il 1820 e il 1829, la cui compilazione fu curata da Barnard. Esiste anche un catalogo per argomenti scritto a mano; i lavori su questo catalogo tematico potrebbero essere iniziati negli anni 1790 e venne mantenuto aggiornato per diversi decenni successivi. Gli opuscoli della biblioteca vennero catalogati per la prima volta dopo il trasferimento della Biblioteca al British Museum.\nNel 1769 la biblioteca conteneva 11.200 titoli a stampa, in 19.500 volumi. Quando pass\u00f2 al British Museum, nel 1827, era cresciuta fino a 65.000 volumi stampati, oltre a 17.500 opuscoli e 446 manoscritti; questi risalgono principalmente al regno di Giorgio III e pochi sono di particolare rilievo.\nL'analisi del catalogo delle materie mostra che a partire dal 1820 il 44% dei titoli della biblioteca riguardava la storia e il 16% era di letteratura di vario genere. Una vasta gamma di argomenti era rappresentata da un numero minore di opere. La letteratura contemporanea non era particolarmente ben rappresentata, ad esempio non vennero elencate opere di Jane Austen. Sembra che la politica delle biblioteche fosse quella di collezionare romanzi solo quando era chiaro che l'autore in questione aveva guadagnato una reputazione duratura e positiva. Vennero incluse 260 edizioni della Bibbia e le opere di altri paesi europei erano ben rappresentate. Ad esempio, il 57% dei titoli di storia era stato pubblicato al di fuori della Gran Bretagna. C'era una buona selezione di cataloghi di biblioteche da altre collezioni e delle pubblicazioni ufficiali del Parlamento. Per una biblioteca settecentesca c'era una selezione insolitamente buona di periodici, sebbene i giornali non fossero raccolti."}
{"id": "9224139", "revid": "31886", "url": "https://it.wikipedia.org/wiki?curid=9224139", "title": "Venatrix mckayi", "text": "Venatrix mckayi \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in onore dell'aracnologa australiana Rolly McKay, per i suoi contributi alla tassonomia dei ragni-lupo australiani.\nCaratteristiche.\nL'olotipo maschile ha una lunghezza totale di 10,2mm: il cefalotorace \u00e8 lungo 5,6mm, e largo 4mm.\nIl paratipo femminile ha una lunghezza totale di 13mm: il cefalotorace \u00e8 lungo 7,2mm, e largo 5,2mm.\nDistribuzione.\nLa specie \u00e8 stata reperita nell'Australia sudorientale. Di seguito alcuni rinvenimenti:\nTassonomia.\nAppartiene al \"funesta-group\" insieme a \"V. funesta\" - \"V. penola\" - \"V. australiensis\" - \"V. roo\" - \"V. koori\" e \"V. archookoora\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224141", "revid": "1812137", "url": "https://it.wikipedia.org/wiki?curid=9224141", "title": "Zjuzino (linea Bol'\u0161aja kol'cevaja)", "text": "Zjuzino () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve i quartieri di \u010cer\u00ebmu\u0161ki e Zjuzino."}
{"id": "9224142", "revid": "1812137", "url": "https://it.wikipedia.org/wiki?curid=9224142", "title": "Voroncovskaja", "text": "Voroncovskaja () \u00e8 una stazione della Metropolitana di Mosca situata sulla Linea Bol'\u0161aja kol'cevaja. Inaugurata il 7 dicembre 2021, serve il quartiere di Obru\u010devskij."}
{"id": "9224146", "revid": "481349", "url": "https://it.wikipedia.org/wiki?curid=9224146", "title": "Diogene", "text": ""}
{"id": "9224150", "revid": "736476", "url": "https://it.wikipedia.org/wiki?curid=9224150", "title": "Castello di Duntulm", "text": "Il castello di Duntulm (in inglese: \"Duntulm Castle\") \u00e8 un castello in rovina del villaggio scozzese di Duntulm, nell'isola di Skye (Ebridi Interne), eretto tra il XIV e il XV secolo probabilmente per voler del clan McLeod. Fu in seguito la residenza del clan Donald. \nStoria.\nSi \u00e8 ipotizzato che nel promontorio in cui si ergono le rovine del castello di Duntulm, sorgesse gi\u00e0 nell'et\u00e0 del Ferro un broch o un forte noto come Dun Dhaibhidh, ovvero \"forte di David\", ma non vi sono prove concrete a sostegno di questa tesi. \nLe prime notizie sull'esistenza del castello di Duntulm si ebbero nel 1540, quando l'edificio fu visitato da re Giacomo V, che rimase notevolmente impressionato dalla struttura. \nAll'inizio del XVII secolo, il castello di Duntulm fu teatro del tentativo di omicidio di Donald Gorm, IX capo del clan McDonald, da parte del cugino Hugh MacDonald: questi, per\u00f2, prima di poter mettere in atto il suo piano, fu catturato e gettato in un fossato, dove fu lasciato morire disidratato (si racconta che venisse nutrito con del pesce salato). \nIn seguito, in un documento del 1618, si stabil\u00ec che lo stesso Donald Gorm potesse risiedere presso il castello di Duntulm e che lo stesso Gorm dovesse provvedere alla ristrutturazione dell'edificio, che si trovava in uno stato di rovina. Gorm aggiunse cos\u00ec una seconda torre all'edificio.\nI MacDonald risiedettero nel castllo di Duntulm fino al 1730, anno in cui Sir Alexander MacDonald fece costruire una nuova residenza a Monkstadt. \nNegli anni ottanta del XIX secolo, le rovine del castello furono visitate dagli studiosi MacGibbon e Ross, che le descrissero come in buono stato nel loro saggio \"The Castellated and Domestic Architecture of Scotland\".\nNel 1990, si assistette al crollo della torre di pi\u00f9 recente costruzione, le cui macere precipitarono in mare.\nArchitettura.\nGran parte delle rovine visibili risalgono al XV secolo. Ci\u00f2 che rimane del castello ha una forma rettangolare delle dimensioni di 25x9 metri. \nLeggende.\nSi sono tramandate alcune leggende, secondo cui il castello di Duntulm sarebbe infestato da fantasmi. \nUno degli spiriti che si aggirerebbe nel castello \u00e8 quello di Hugh MacDonald (v. sezione \"Storia\"). \nUn altro fantasma famoso \u00e8 quello di una bambinaia che risiedeva a Duntulm e che un giorno avrebbe fatto cadere accidentalmente un bambino da una finestra del castello mentre stava abbandonando l'edificio, e che poi fu assassinata. \nUn altro fantasma sarebbe quello di Margaret, sorella di uno dei capi del clan McLeod e moglie di un MacDonald, cacciata dal marito dopo aver perso un occhio in un incidente. "}
{"id": "9224153", "revid": "736476", "url": "https://it.wikipedia.org/wiki?curid=9224153", "title": "Duntulm Castle", "text": ""}
{"id": "9224159", "revid": "73843", "url": "https://it.wikipedia.org/wiki?curid=9224159", "title": "Episodi di Wonder Showzen (prima stagione)", "text": "La prima stagione della serie animata Wonder Showzen, composta da 8 episodi, \u00e8 stata trasmessa negli Stati Uniti, da MTV2, dall'11 marzo al 29 aprile 2005\nIn Italia \u00e8 stata trasmessa dall'aprile 2006 su FLUX.\n\"Birth\".\nTrama.\nLa banda cerca di aiutare una depressa Lettera N.\n\"Space\".\nTrama.\nChauncey e la sua amica Kaitlin vogliono andare nello spazio e decidono di costruire un razzo. Durante il loro viaggio, la Terra viene distrutta e quando incontrano Dio, si confrontano cimentantosi in una battaglia.\n\"Ocean\".\nTrama.\nLa banda trova una mappa del tesoro che conduce ad un calice contenente \"pura liquida immaginazione\":\n\"Diversity\".\nTrama.\nLe lettere e i numeri hanno una guerra su chi \u00e8 il migliore. Nel frattempo, Lettera J e Numero 8 si innamorano.\n\"Nature\".\nTrama.\nMadre Natura ha un'operazione per il cambio del sesso.\n\"History\".\nTrama.\nDurante la sua ricerca per essere Numero 1, Numero 2 inizia ad essere odiata da tutti e diventa suicida.\n\"Health\".\nTrama.\nQuando Wordsworth scopre di avere i pidocchi, Him lo usa a suo vantaggio e decide di vendere le incrostazioni di Wordsworth come snack.\n\"Patience\".\nTrama.\nUn episodio che mette alla prova la pazienza dello spettatore. Dopo il primo atto, realizzando quanto poco senso avesse, si passa al secondo atto che \u00e8 una riproduzione del primo al contrario per \"annullare qualsiasi danno che questo episodio possa aver causato\". Infine si verifica rapidamente un terzo atto."}
{"id": "9224163", "revid": "1702319", "url": "https://it.wikipedia.org/wiki?curid=9224163", "title": "Chiesa di San Terenziano (Nicorvo)", "text": "La chiesa di San Terenziano la parrocchiale di Nicorvo, in provincia di Pavia e diocesi di Vigevano; fa parte del vicariato di Mortara e Cassolnovo.\nStoria.\nLa prima citazione di una cappella dedicata a San Terenziano \u00e8 da ricercarsi nelle \"Rationes Decimarum\" della diocesi di Pavia, redatte tra il 1322 e il 1323.\nNella relazione della visita pastorale del 1460 si legge che essa era ufficialmente la parrocchiale del paese, ma che, a causa delle pessime condizioni in cui versava, le funzioni venivano celebrate nella chiesa di San Michele Arcangelo.\nLa parrocchiale fu ricostruita ai primi del XVII secolo e consacrata nel 1620; nel 1817 papa Pio VII, con la sua bolla \"Beati Petri apostoli principis\" del 17 agosto e con il successivo breve \"Cum per nostras litteras\", datato 26 settembre, aggreg\u00f2 la chiesa alla diocesi di Vigevano, staccandola dalla diocesi di Pavia.\nNel 1845 il vescovo Vincenzo Forzani, compiendo la sua visita pastorale, trov\u00f2 che i fedeli ammontavano a 886 e che la parrocchiale aveva come filiale l'oratorio di Maria Vergine.\nIl 6 gennaio 1971 il vescovo di Vigevano Luigi Barbero assegn\u00f2 la chiesa alla zona pastorale nord ovest, mentre poi il 1\u00b0 gennaio 1972, con la nuova suddivisione territoriale della diocesi voluta dal vescovo Mario Rossi, essa pass\u00f2 al vicariato di Mortara.\nDescrizione.\nEsterno.\nLa facciata a capanna della chiesa, rivolta a levante e scandita da una cornice marcapiano in due ordini, entrambi tripartiti da quattro paraste tuscaniche, presenta in quello inferiore il portale d'ingresso, sormontato da una lunetta, e in quello superiore, coronato dal timpano curvilineo sormontato da statue e pinnacoli, una finestra.\nAnnesso alla parrocchiale \u00e8 il campanile a base quadrata, spartito in pi\u00f9 registri da cornici; la cella presenta una monofora su ogni lato ed \u00e8 coperta dal tetto a quattro falde.\nInterno.\nL'interno dell'edificio si compone di un'unica navata, ospitante quattro altari laterali; al termine dell'aula si sviluppa il presbiterio, a sua volta chiuso dall'abside.\nQui sono conservate diverse opere di pregio, tra le quali la pala raffigurante la \"Beata Vergine del Rosario col Bambino Ges\u00f9 assieme ai Santi Domenico e Terenziano Vescovo\", eseguita dalla scuola di Bernardino Lanino, e la tela ritraente la \"Resurrezione di Lazzaro\", dipinta da Maria Carcano."}
{"id": "9224167", "revid": "486946", "url": "https://it.wikipedia.org/wiki?curid=9224167", "title": "Fj\u00f6rgynn", "text": ""}
{"id": "9224172", "revid": "111433", "url": "https://it.wikipedia.org/wiki?curid=9224172", "title": "Fi\u01ebrgynn", "text": ""}
{"id": "9224174", "revid": "2519", "url": "https://it.wikipedia.org/wiki?curid=9224174", "title": "Distretto di Dangme Ovest", "text": ""}
{"id": "9224189", "revid": "2519", "url": "https://it.wikipedia.org/wiki?curid=9224189", "title": "Distretto di Yendi", "text": ""}
{"id": "9224191", "revid": "1745361", "url": "https://it.wikipedia.org/wiki?curid=9224191", "title": "Palemone", "text": ""}
{"id": "9224194", "revid": "2196166", "url": "https://it.wikipedia.org/wiki?curid=9224194", "title": "Castello di Altenburg", "text": "Il castello di Altenburg \u00e8 un castello in rovina vicino a San Paolo, nel comune di Appiano sulla strada del vino in Alto Adige. Si erge su una collina morenica, di fronte a castel Guardia. Il rudere \u00e8 di propriet\u00e0 privata e non \u00e8 visitabile.\nStoria.\nSono sopravvissuti solo pochi resti del castello della fine del XII secolo, che difficilmente consentono di trarre conclusioni sull'impianto e sull'aspetto precedente del castello. Secondo alcuni documenti, fu edificato dal conte Egno I d'Appiano intorno al 1189, ma fu completato solo sotto il vescovato di Trento, al quale fu offerto in feudo. Nel 1195 Ulrich von Grumsberg era un giudice. In origine il castello fu probabilmente costruito dai Conti di Appiano per mettere in sicurezza il percorso attraverso il Warttal. L'origine del nome del castello non \u00e8 chiaramente stabilita.\nIl castello divenne in seguito sede dell'omonima corte, che comprendeva quasi tutta l'area dell'odierna Appiano, e residenza dei rispettivi giudici del conte, o in seguito dei sovrani tirolesi, che avevano il distretto di Appiano, economicamente importante, amministrato da qui da cancellieri del tribunale.\nIntorno al 1400 il castello divenne di propriet\u00e0 dei signori di Silandro, che nel 1410 furono inutilmente assediati dal duca Federico, a causa della loro alleanza con Heinrich von Rottenburg. Nel 1494 e nel 1496 Connradt Lennser (Lannser) risulta essere il sovrano \"giudice di Altennburg ze Eppann\". Nel XVI secolo il complesso cadde lentamente in rovina e le udienze del tribunale sarebbero state spostate al castello di Gandegg, perch\u00e9 intorno al 1550 il signore di corte si chiamava Blasius Khuen zu Gandegg. Intorno al 1910 la sala medievale fu ricostruita e ampliata come una piccola casa."}
{"id": "9224195", "revid": "1745361", "url": "https://it.wikipedia.org/wiki?curid=9224195", "title": "Palemone (divinit\u00e0)", "text": "Palemone era una divinit\u00e0 minore della mitologia greca, protettore dei porti.\n\u00c8 da identificare con Melicerte, figlio di Atamante e di Ino, divinizzato da Poseidone sotto il nome di dio Palemone. In quanto dio dei porti, i Romani lo assimilarono a Portuno."}
{"id": "9224197", "revid": "84184", "url": "https://it.wikipedia.org/wiki?curid=9224197", "title": "Ginobili", "text": ""}
{"id": "9224198", "revid": "466539", "url": "https://it.wikipedia.org/wiki?curid=9224198", "title": "Jon S. Baird", "text": "Biografia.\nIl suo esordio cinematografico avviene nel 2003, col cortometraggio \"It's a Casual Life\". Ottiene popolarit\u00e0 con la sua opera prima, \"Filth\", tratta dall'omonimo romanzo di Irvine Welsh. La pellicola viene candidata ai British Independent Film Awards, oltre a vincere numerosi premi legati al cast tecnico ed artistico. Ha diretto un episodio della serie tv \"Vinyl\". Nel 2018 esce la sua seconda opera, \"Stanlio &amp; Ollio\", nominata ai prestigiosi Golden Globe. "}
{"id": "9224200", "revid": "125934333", "url": "https://it.wikipedia.org/wiki?curid=9224200", "title": "Massimo Bertagnoli", "text": "Caratteristiche tecniche.\nCentrocampista molto duttile, pu\u00f2 giocare sia da mediano che da mezzala, oltre che da terzino destro.\nCarriera.\nCresciuto nel settore giovanile del , il 5 luglio 2019 firma il primo contratto professionistico con il club veronese, di durata quinquennale.\nDopo aver mosso i primi passi all' AS Lugo, squadra della provincia di Verona. \nEsordisce con i clivensi l'11 agosto seguente, nella partita di Coppa Italia vinta per 4-2 ai calci di rigore contro il , mentre il debutto in Serie B avviene il 25 agosto, nell'incontro perso per 2-1 contro il . \nIl 27 gennaio 2020 viene ceduto in prestito fino al termine della stagione alla ; rientrato al , il 4 gennaio 2021 segna la prima rete in carriera, in occasione della partita vinta per 0-2 contro la .\nRimasto svincolato dopo l'esclusione degli scaligeri dalla serie cadetta, il 13 agosto 2021 viene tesserato dal .\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "9224201", "revid": "254059", "url": "https://it.wikipedia.org/wiki?curid=9224201", "title": "Conti di Appiano", "text": ""}
{"id": "9224202", "revid": "757396", "url": "https://it.wikipedia.org/wiki?curid=9224202", "title": "Athl\u012btik\u012b En\u014dsis K\u014dnstantinoupole\u014ds 1997-1998 (pallacanestro)", "text": "Questa voce raccoglie le informazioni riguardanti l'Athl\u012btik\u012b En\u014dsis K\u014dnstantinoupole\u014ds B.C. nelle competizioni ufficiali della stagione 1997-1998.\nStagione.\nLa stagione 1997-1998 dell'Athl\u012btik\u012b En\u014dsis K\u014dnstantinoupole\u014ds \u00e8 la 44\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 11 dicembre 2021.\""}
{"id": "9224209", "revid": "62748", "url": "https://it.wikipedia.org/wiki?curid=9224209", "title": "Charles Harrison Townsend", "text": "Biografia.\nStudi\u00f2 alla Birkenhead School e lavor\u00f2 per l'architetto di Liverpool Walter Scott nel 1870. Si trasfer\u00ec a Londra con la sua famiglia nel 1880 ed entr\u00f2 in societ\u00e0 con l'architetto londinese Thomas Lewis Banks nel 1884. Townsend divenne membro della Art Workers' Guild nel 1888 e nello stesso anno fu eletto Fellow del pi\u00f9 conservatore Royal Institute of British Architects. Rimase un membro attivo di entrambe le organizzazioni per tutta la sua carriera e fu eletto Master of the Art Workers' Guild nel 1903. \u00c8 stato un importante architetto in stile moderno (stile Art Nouveau britannico) il cui motivo preferito era l'albero.\nOpere.\nLa carriera di Townsend fu dedicata principalmente a commissioni ecclesiastiche domestiche e su piccola scala, ma la sua reputazione si basa principalmente su tre edifici pubblici sorprendentemente originali a Londra: Bishopsgate Institute (1892 \u20131894), la Whitechapel Art Gallery (1895 \u2013 1899, aperta nel 1901) e il Museo Horniman (1898 \u2013 1901).\nQuesti edifici sono solitamente identificati con gli stili Art Nouveau o Arts and Crafts, ma l'originalit\u00e0 di Townsend rese il suo stile difficile da classificare. Service lo definisce un architetto \"canaglia\". Pevsner descrive gli edifici come \"senza dubbio l'esempio pi\u00f9 notevole di uno sconsiderato ripudio della tradizione tra gli architetti inglesi dell'epoca\". Il Museo Horniman in particolare fece dire a un osservatore contemporaneo, nel 1902, l'anno dopo l'apertura dell'edificio: \"una nuova serie di pensieri franchi e senza paura espressi e coordinati nella pietra\". Townsend sembra essere stato influenzato dallo stile neoromanico dell'architetto statunitense Henry Hobson Richardson: conosceva sicuramente il lavoro di quell'architetto poich\u00e9 suo fratello giornalista, Horace Townsend, aveva scritto un lungo articolo su Richardson.\nNotevoli tra le altre opere di Townsend sono: All Saints, Ennismore Gardens, Londra (ora cattedrale ortodossa russa) (1892), il pittoresco St. Martin, Blackheath, Surrey (che \u00e8 apparentemente modellato su una cappella italiana) (1893), la United Free Church, Woodford Green (1901) e St. Mary the Virgin, Great Warley, Essex (1902).\nTra i collaboratori di Townsend c'era l'architetto finlandese Gustaf Strengell, che al suo ritorno in Finlandia divenne uno dei pi\u00f9 noti architetti teorici, curatori e critici del paese, sebbene esercitasse poco come architetto. Insieme all'amico critico d'architettura Sigurd Frosterus, Strengell si oppose all'architettura in stile Art Nouveau predominante in Finlandia a quel tempo (conosciuta come \"Jugenstil\" e incarnata dalle opere di Eliel Saarinen), sostenendo invece un modernismo pi\u00f9 eccentrico, di un tipo che potrebbe essere notato anche nelle opere di Townsend."}
{"id": "9224212", "revid": "2018934", "url": "https://it.wikipedia.org/wiki?curid=9224212", "title": "Autoroute A66", "text": "L\u2019autoroute A 66 \u00e8 un'autostrada francese che collega l'A61 (incrocio a Montesquieu-Lauragais) a Pamiers, da dove \u00e8 continuata dall'ultimo tratto della N20."}
{"id": "9224217", "revid": "458786", "url": "https://it.wikipedia.org/wiki?curid=9224217", "title": "Vitinha (calciatore 2000)", "text": ""}
{"id": "9224219", "revid": "125767884", "url": "https://it.wikipedia.org/wiki?curid=9224219", "title": "Yellow Matter Custard", "text": "Gli Yellow Matter Custard sono stati un supergruppo rock statunitense, formatosi nel 2000; sono la cover band di maggior successo dei Beatles.\nStoria.\nLa formazione iniziale comprendeva Neal Morse, (Spock's Beard), Paul Gilbert (Mr Big), Matt Bissonette (Electric Light Orchestra) e Mike Portnoy (Dream Theater), e si avvaleva del noto tecnico del suono Bert Baldwin.\nNegli anni successivi anche Steff Fontaine e Kasim Sulton fecero temporaneamente parte della band, che svolgeva in quel periodo un'attivit\u00e0 limitata, solo qualche concerto all'anno. \nDopo aver pubblicato il secondo album dal vivo, la band si sciolse nel 2011."}
{"id": "9224220", "revid": "458786", "url": "https://it.wikipedia.org/wiki?curid=9224220", "title": "V\u00edtor Manuel Carvalho de Oliveira", "text": ""}
{"id": "9224223", "revid": "224230", "url": "https://it.wikipedia.org/wiki?curid=9224223", "title": "Trockista", "text": ""}
{"id": "9224232", "revid": "36426", "url": "https://it.wikipedia.org/wiki?curid=9224232", "title": "Patanazzi", "text": "Patanazzi \u00e8 una famiglia italiana di maiolicari attivi ad Urbino nel periodo che va dalla fine del XVI secolo e l'inizio del XVII secolo. \nStoria.\nTra i principali artisti e artigiani della famiglia si possono ricordare Antonio, che realizz\u00f2 una pregevole anfora con la quale si mise in particolare evidenza, attualmente conservata nel Museo di Roccavaldina; Alfonso, attivo, secondo le documentazioni storiche, a cavallo del XVII secolo, che fu probabilmente l'esponente pi\u00f9 significativo e pi\u00f9 celebre di tutta la dinastia di artisti, ed esegu\u00ec due piatti esposti nel Museo diocesano di Pesaro, e fu seguace e forse anche allievo del manierista C. Ridolfi; e come ultimo rappresentante della dinastia, Vincenzo, nato nel 1607.\nLe opere dei Patanazzi si possono considerare come il canto del cigno della ceramica urbinate tardorinascimentale e si ispirano per alcuni elementi allo stile dei Fontana, caratterizzandosi per la decorazione minuta, a chiaro scuri a 'raffaellesche'; tutti questi artisti devono molto della loro arte a Guido Pellipario.\nLe opere dei Patanazzi ebbero le forme pi\u00f9 originali e diversificate: dai vasi alle fontane da giardino, dalle fruttiere colorate, come da copione urbinate, con la prevalenza del giallo e dell'arancione.\nComunque, l'inseguimento della originalit\u00e0 a tutti i costi non sempre aument\u00f2 il pregio dell'opera, e semmai evidenzi\u00f2 gi\u00e0 i primi segnali della decadenza."}
{"id": "9224234", "revid": "125288305", "url": "https://it.wikipedia.org/wiki?curid=9224234", "title": "Pervin Buldan", "text": "Biografia.\nNata nel 1967 ad Hakkari, provincia orientale della Turchia, Pervin Buldan complet\u00f2 qui i suoi studi superiori, per poi lavorare per un breve periodo come impiegata statale nell'amministrazione provinciale di I\u011fd\u0131r. Nel 1987 si spos\u00f2 con il cugino Sava\u015f Buldan, imprenditore anche noto per le sue posizioni contrarie alle politiche dello stato nei confronti della popolazione curda. Dopo le nozze la coppia si trasfer\u00ec a Istanbul, dove nacque il loro primo figlio, Nercivan.\nIl sequestro di Sava\u015f Buldan e l'impegno per i diritti umani.\nGli anni Novanta furono segnati in Turchia da omicidi extragiudiziali e da un aspro conflitto tra lo Stato e il Partito dei Lavoratori del Kurdistan (PKK), gruppo di guerriglia curdo considerato dalle autorit\u00e0 un'organizzazione terroristica. Il 3 giugno 1994, Sava\u015f Buldan fu sequestrato insieme agli amici Adnan Y\u0131ld\u0131r\u0131m e Hac\u0131 Karay fuori dalla casa da gioco del Hotel \u00c7\u0131nar di Yesilk\u00f6y. Buldan e i due compagni furono fatti ritrovare cadaveri il giorno successivo vicino al fiume Melen, non lontano dal villaggio di Y\u0131\u011f\u0131lca (Bolu), a circa 300 chilometri dal luogo del sequestro. Sul corpo dell'imprenditore erano visibili segni di tortura e sul collo il foro di un solo colpo di proiettile. I medici imputarono la morte a un'emorragia cerebrale ed emorragie interne, ma ritennero che non fosse necessaria un'autopsia completa. Il ritrovamento avvenne con Pervin Buldan in ospedale, dove aveva dato alla luce prematuramente la figlia Zelal.\nIn seguito all'omicidio, Buldan si un\u00ec per un periodo alle Madri del sabato (\"Cumartesi Anneleri\"), che da 1995 a radunarsi una volta alla settimana in piazza Galatasaray a Istanbul, chiedendo giustizia per i familiari scomparsi. Buldan prese parte alle manifestazioni per alcuni anni. Fond\u00f2 poi l'Associazione di solidariet\u00e0 e assistenza alle famiglie delle vittime (\"Ma\u011fdur Ailelerle Yard\u0131mla\u015fma ve Dayan\u0131\u015fma Derne\u011fi\", Mag-Der). Accusata di irregolarit\u00e0, Mag-Der fu poi chiusa dalle autorit\u00e0. Nel 2001, Buldan fu tra i fondatori dell'Associazione di solidariet\u00e0 e assistenza alle famiglie delle persone scomparse (\"Yak\u0131nlar\u0131n\u0131 Kaybeden Ailelerle Yard\u0131mla\u015fma ve Dayan\u0131\u015fma Derne\u011fi\", Yakay-Der), di cui divenne in seguito la presidente.\nNel 2004, una sentenza della Corte europea dei diritti dell'uomo giudic\u00f2 le autorit\u00e0 turche colpevoli di avere condotto indagini insoddisfacenti sulle circostanze della morte di Buldan. La corte ritenne altres\u00ec che non ci fossero state violazioni della Convenzione sui diritti dell'uomo per quanto riguardava l'accusa che uomini dello stato avessero avuto un ruolo nel sequestro e nell'omicidio di Buldan. La Turchia fu condannata al pagamento di una pena pecuniaria a Nejdet Buldan, fratello di Sava\u015f, a Pervin Buldan e ai due figli.\nLa carriera politica.\nAlle elezioni parlamentari del 1999, Buldan si candid\u00f2 nella fila del Partito della Democrazia Popolare (HADEP), presentandosi nel terzo distretto elettorale di Istanbul. Complice una legge elettorale che sbarrava il passo ai partiti che non fossero stati in grado di ottenere almeno il 10% delle preferenze, la candidata non riusc\u00ec ad entrare in parlamento. La stessa situazione si ripropose alle elezioni del 2002. Buldan si present\u00f2 in quell'occasione nello stesso distretto elettorale, ma questa volta con il Partito Democratico del Popolo (DEHAP), fondato per prendere il posto del HADEP dopo che quest'ultimo era stato messo al bando nel 2003 dalla Corte costituzionale.\nPer ovviare al problema della soglia di sbarramento, Buldan e gli altri candidati che con lei si erano affidati a HADEP e DEHAP si ripresentarono alle elezioni parlamentari del 2007 come candidati dell'alleanza elettorale Mille Speranze (\"Bin Umut Adaylar\u0131\"). L'alleanza riuniva formazioni politiche come il Partito della Pace e della Democrazia (DTP), il Partito della Libert\u00e0 e della Solidariet\u00e0 (\u00d6DP), EMEP e SDP a sostegno di un ventaglio di indipendenti. Con 17.304 preferenze, Buldan divenne la prima donna a ottenere un seggio in parlamento come rappresentante della circoscrizione di I\u011fd\u0131r.\nDurante il mandato, Buldan prese inizialmente posto tra i deputati del gruppo parlamentare del DTP, e si trafer\u00ec poi al BDP nel dicembre 2009, quando anche il DTP fu chiuso per ordine della Corte Costituzionale. Le autorit\u00e0 turche motivarono la sentenza sostenendo che il pensiero politico e le azioni del partito, che esercitava una forte attrattiva per l'elettorato curdo, erano contrarie al principio di indivisibilit\u00e0 dello stato turco.\nBuldan conferm\u00f2 il seggio ottenuto nel 2007 alle elezioni successive. Nel 2011 si present\u00f2 infatti ancora una volta come candidata indipendente nella circoscrizione di I\u011fd\u0131r, tra i candidati supportati dal Blocco Lavoro, Democrazia e Libert\u00e0, che riuniva pi\u00f9 partiti e movimenti di ispirazione socialista e rappresentativi della popolazione curda. Dopo le elezioni si un\u00ec al gruppo parlamentare del Partito della Pace e della Democrazia, di cui fu anche presidente.\nNell'aprile 2014 Buldan e i colleghi del BDP si unirono al gruppo parlamentare del Partito Democratico dei Popoli, nato verso la fine del 2012 dalla convergenza di gruppi afferenti alla sinistra turca e rappresentativi della popolazione curda. Alle elezioni del giugno 2015, Buldan ottenne ancora una volta un seggio, questa volta presentandosi nel III distretto di Istanbul. Riconferm\u00f2 il suo posto in assemblea alle successive elezioni del novembre 2015. Durante il mandato, dal 2015 al 2018, ricopr\u00ec l'incarico di vice presidente della Camera. \nL'11 febbraio 2018, Buldan e il collega Sezai Temelli vennero scelti per guidare il Partito Democratico dei Popoli durante il suo III Congresso ad Ankara. Nelle successive elezioni generali del 2018, la parlamentare venne ancora una volta rieletta a Istanbul, questa volta nel primo distretto elettorale della metropoli. Fu riconfermata a capo del partito nel 2020, questa volta con accanto il collega Mithat Sancar.\nI casi giudiziari.\nNel 2008, l'autorit\u00e0 giudiziaria apr\u00ec un'inchiesta contro la parlamentare, sotto accusa per apologia di reato per un discorso pronunciato durante i festeggiamenti per la festa del Newroz a I\u011fd\u0131r. In quell'occasione, Buldan aveva pronunciato un discorso durante il quale aveva ribadito alcune delle storiche richieste avanzate dai partiti rappresentativi della minoranza curda, come la possibilit\u00e0 di essere educati nella propria lingua madre, e invocato un'amnistia generale che riguardasse anche Abdullah \u00d6calan, leader del PKK.\nNel febbraio 2021 il ministero dell'Interno turco propose che a Buldan e ad altri colleghi del Partito Democratico dei Popoli venisse tolta l'immunit\u00e0 parlamentare, cos\u00ec da poter essere giudicati per presunte responsabilit\u00e0 in una serie di proteste avvenute nel 2014 e motivate dall'assedio di Koban\u00ea da parte dello Stato Islamico.\nIl processo di pace con il PKK.\nBuldan gioc\u00f2 un ruolo importante nel Processo di pace che prese il via in Turchia nel 2013. L'iniziativa fu lanciata nel tentativo di mediare una soluzione politica al conflitto tra le autorit\u00e0 statali e il separatismo curdo, incarnato dal PKK. Nell'aprile di quell'anno Buldan entr\u00f2 a far parte con altri membri del BDP del neonato Comitato dei saggi, concepito come tramite tra le forze politiche e Abdullah \u00d6calan, in carcere a \u0130mral\u0131, e come un tentativo di includere l'opinione pubblica nel processo in corso. Le trattative, che inizialmente si concretizzarono in un cessate il fuoco e in un parziale abbandon\u00f2 della Turchia da parte dei miliziani del PKK, subirono poi una battuta d'arresto e si chiusero senza un esito positivo nel 2015."}
{"id": "9224235", "revid": "124567682", "url": "https://it.wikipedia.org/wiki?curid=9224235", "title": "Jane Wagner", "text": "\u00c8 meglio conosciuta come collaboratrice e moglie dell'attrice Lily Tomlin.\nBiografia.\nWagner \u00e8 nata e cresciuta a Morristown, in Tennessee, dove ha rapidamente sviluppato un'inclinazione per la scrittura. Ha quindi frequentato la Morristown High School, scrivendo per il giornale della scuola. A 17 anni ha lasciato le colline del Tennessee orientale per perseguire una carriera da attrice a New York, dove ha anche studiato pittura e scultura alla School of Visual Arts di Manhattan, oltre a seguire lezioni di pianoforte.\nAll'inizio della sua carriera \u00e8 andata in tourn\u00e9e con il Barter Theatre di Abingdon, Virginia, e pi\u00f9 tardi ha lavorato come designer per aziende come Kimberly-Clark e Fieldcrest. Ha fatto il suo debutto come scrittrice con lo speciale pomeridiano della CBS \"J.T.\" del 1969, per il quale vinse il Peabody Award, attirando inoltre l'attenzione di Lily Tomlin, che in quel periodo stava cercando qualcuno che la aiutasse a sviluppare il personaggio di \"Laugh-In\" Edith Ann. Fu l'inizio di una collaborazione professionale e sentimentale assai duratura (culminata con il matrimonio nel 2013).\nWagner \u00e8 stata infatti nominata ai Grammy Awards per gli album registrati dall'attrice e ha vinto tre Emmy Awards, oltre a un premio della Writers Guild of America, sempre con Tomlin, per gli speciali televisivi di quest'ultima. Ha scritto e diretto il film \"Attimo per attimo\", con Tomlin e John Travolta, e ha scritto \"The Incredible Shrinking Woman\". \"The Search for Signs of Intelligent Life in the Universe\" ha fatto vincere a Wagner un premio speciale del New York Drama Critics' Circle e un New York Drama Desk Award. L'adattamento cinematografico dell'opera le ha inoltre fatto vincere un Cable ACE Award. Wagner ha vinto un secondo Peabody per lo speciale della ABC, \"Edith Ann's Christmas: Just Say Noel\" (1996)."}
{"id": "9224237", "revid": "365417", "url": "https://it.wikipedia.org/wiki?curid=9224237", "title": "Aimone I di Ginevra", "text": "Origine.\nSecondo lo storico e Genealogista, Samuel Guichenon, nel suo \"Histoire g\u00e9n\u00e9alogique de la royale maison de Savoie\", Aimone era figlio del Conte di Ginevra, Geroldo II e della sua seconda moglie, Tetberga di Svevia, come conferma anche \"l'origine de G\u00e9rold, comte de Gen\u00e8ve (1867)\", che riporta che Tetberga era figlia di Rodolfo di Rheinfelden.\n&lt;br&gt;Secondo la \"Flodoardi Annales\", Geroldo II di Ginevra era figlio di Berta, figlia di Matilde, figlia del Re di Arles o delle due Borgogne, Corrado III di Borgogna e di Matilde di Francia; secondo \"Il conte Umberto i e il re Ardoino\" il padre di Berta era Ugo III, conte di Egisheim; mentre il padre di Geroldo II, sia secondo Samuel Guichenon che lo storico e diplomatico, Domenico Carutti, nel suo \"Il conte Umberto i e il re Ardoino\", era Geroldo I di Ginevra, figlio del conte di Ginevra, Aimone, sia secondo Guichenon che secondo \"Le Grand dictionnaire historique, Volume 5\".\nBiografia.\nSecondo Samuel Guichenon, suo padre, Geroldo II, verso il 1040, aveva sposato, in prime nozze, Gisela di Borgogna, nipote del conte, Rodolfo I di Borgogna (molto probabilmente figlia di Willa II di Borgogna); Geroldo II da Gisela aveva avuto due figli:\nAnche sua madre, Tetberga, si era sposata due volte: non si conosce la successione dei matrimoni, ma spos\u00f2 anche Luigi di Faucigny; da questo secondo matrimonio nacque almeno un figlio, Guido di Faucigny, che fu vescovo di Ginevra, come viene confermato dal documento n\u00ba 3940 del \"Recueil des chartes de l'abbaye de Cluny. Tome 5\", inerente una donazione di Guido per l'anima dei propri genitori.\nNon si conosce l'anno esatto della morte di suo padre, Geroldo II, che avvenne verso il 1080, anno in cui, secondo \"Le Grand dictionnaire historique, Volume 5\", era ancora vivente; in quello stesso anno, il suo successore, Aimone I, unico figlio maschio ancora in vita secondo \"le comt\u00e9 de Gen\u00e8ve\", fece una donazione, seguendo l'esempio del padre e del fratellastro, Conone; questa donazione viene riportata anche dal documento n\u00b0 REG 0/0/1/214 degli \"Archives de l'Abbaye de Saint-Maurice\".\n&lt;br&gt;Aimone fu conte di Ginevra, come conferma il caput LXIX della \"Bibliotheca sebusiana\".\nNel 1084, Aimone diede l'approvazione per la costruzione del priorato di Saint-Innocent, nella diocesi di Ginevra, come da documento n\u00b0 REG 0/0/1/216 degli \"Archives de l'Abbaye de Saint-Maurice\".\nNel 1090, Aimone (\"Aymo Dei gratia Genevensium comes\"), secondo il caput XLVI della \"Bibliotheca sebusiana\", fece delle concessioni approvate dalla moglie, Ida ed dal figlio primogenito, Geroldo (\"It\u00e6 uxoris eius, Geraldi filii eius\"), riportate anche dal documento n\u00b0 REG 0/0/1/221 degli \"Archives de l'Abbaye de Saint-Maurice\".\n&lt;br&gt;In quello stesso anno, assieme al figlio, Geroldo, fece una donazione ad una chiesa di Chamonix, come riportato dal documento n\u00b0 REG 0/0/1/219 degli \"Archives de l'Abbaye de Saint-Maurice\".\nAimone, secondo la \"Histoire de Gen\u00e8ve\", approfittando di essere il fratellastro del vescovo di Ginevra, Guido, tra il 1083 ed il 1119, riusc\u00ec a farsi assegnare l'amministrazione di molte propriet\u00e0 della diocesi ed inoltre costru\u00ec un castello comitale alla periferia di Ginevra.\nDopo la morte del fratellastro, Aimone fece un accordo col nuovo vescovo, Umberto, come viene riportato dal documento n\u00b0 I della \"Histoire de Gen\u00e8ve, Preuves, Volume 2\"; l'accordo viene riportato anche dal documento n\u00b0 REG 0/0/1/267 degli \"Archives de l'Abbaye de Saint-Maurice\".\nAimone mor\u00ec verso il 1128; secondo gli \"Obituaires de Lyon I, Dioc\u00e8se de Lyon, Abbaye de Saint-Claude\" (non consultato), mor\u00ec il 10 maggio; gli succedette il figlio, Amedeo\nMatrimonio e discendenza.\nSecondo sia \"Gen\u00e8ve, origine et d\u00e9veloppement de cette r\u00e9publique\" che \"M\u00e9moires et documents publi\u02b9es par la Societ\u02b9e d'histoire, Volume 1\" p. 61, verso la fine del secolo XI, Aimone aveva sposato Ita o Ida di Faucigny, nipote del suo fratellastro, il vescovo di Ginevra, Guido.\n&lt;br&gt;Aimone I da Ida ebbe tre figli:"}
{"id": "9224259", "revid": "1924342", "url": "https://it.wikipedia.org/wiki?curid=9224259", "title": "The Hardkiss", "text": "The Hardkiss (reso graficamente The HARDKISS) sono un gruppo musicale ucraino formatosi nel 2011. \u00c8 attualmente formato dalla cantante Julija Sanina e dai musicisti Valerij \"Val\" Bebko, Klym Lysjuk e Jevhen Kibeljev.\nStoria del gruppo.\nFondatosi a Kiev nel 2011, nello stesso anno il gruppo ha aperto i concerti degli Hurts e di Solange nella capitale ucraina.\nL'anno seguente hanno ricevuto la nomination per l'MTV Europe Music Award al miglior artista ucraino, mentre i loro primi due YUNA sono stati vinti nel 2013.\nNel 2014 hanno partecipato al Park Live Festival di Mosca e hanno conseguito il primo ingresso nella classifica di fine anno ucraina, grazie a \"Stones\". Il pezzo \u00e8 contenuto nell'album in studio di debutto \"Stones and Honey\", il cui successo si \u00e8 convertito nel YUNA al miglior album e in quello alla miglior canzone.\nHanno successivamente preso parte a Vidbir 2016 eseguendo \"Helpless\", la selezione nazionale per decretare il partecipante ucraino all'Eurovision Song Contest, dove si sono classificati in 2\u00aa posizione in finale, dietro a Jamala. \u00c8 stato inoltre intrapreso il \"Perfection Tour\".\n\"Zalizna lastivka\", il terzo disco della formazione, \u00e8 stato pubblicato nel 2018 e include la hit radiofonica \"Kochanci\". A supporto dell'album \u00e8 stato svolto un concerto presso il Palazzo dello Sport.\nNel maggio 2021 \u00e8 stato presentato l'album \"\u017dyva i ne zalizna\", anticipato dagli estratti \"\u017dyva\", \"Kosatka\", \"Hora\", \"Kobra\", \"Vse bulo tak\" e \"Obijmy\"."}
{"id": "9224267", "revid": "458786", "url": "https://it.wikipedia.org/wiki?curid=9224267", "title": "Bruno Gon\u00e7alves de Jesus", "text": ""}
{"id": "9224270", "revid": "458786", "url": "https://it.wikipedia.org/wiki?curid=9224270", "title": "Bruno Roberto Pereira da Silva", "text": ""}
{"id": "9224274", "revid": "458786", "url": "https://it.wikipedia.org/wiki?curid=9224274", "title": "Bruno Felipe de Abreu Barbosa", "text": ""}
{"id": "9224276", "revid": "300067", "url": "https://it.wikipedia.org/wiki?curid=9224276", "title": "Pavel Visner", "text": "Carriera.\nCon la ha disputato due edizioni dei Campionati europei (1961, 1963)."}
{"id": "9224279", "revid": "458786", "url": "https://it.wikipedia.org/wiki?curid=9224279", "title": "Bruno Cardoso Gon\u00e7alves Santos", "text": ""}
{"id": "9224281", "revid": "458786", "url": "https://it.wikipedia.org/wiki?curid=9224281", "title": "Bruno Anderson da Silva Sabino", "text": ""}
{"id": "9224284", "revid": "72396", "url": "https://it.wikipedia.org/wiki?curid=9224284", "title": "Jinous Nemat Mahmoudi", "text": "Arriv\u00f2 a guidare il servizio meteorologico iraniano. Dopo la rivoluzione iraniana del 1979, la persecuzione dei bah\u00e1\u02bc\u00ed, appoggiata dallo Stato, ebbe un'escalation, finch\u00e9 il marito venne giustiziato nel 1980 e lei venne arrestata e uccisa nel 1981.\nBiografia.\nMahmoudi nacque nel 1929 a Teheran. Uno dei suoi genitori era un'insegnante e l'altro pubblicava una rivista. La rivista, \"Tehran Mosavar\", era ben consolidata e popolare durante il regno dello Sci\u00e0 d'Iran.\nEra affascinata dalla scienza e dall'informazione. Formul\u00f2 un piano per cercare di raccogliere e custodire conoscenze. Il suo piano era quello di utilizzare i microfilm in modo che le informazioni fossero preservate.\nAll'universit\u00e0 studi\u00f2 fisica e meteorologia e questo la port\u00f2 a lavorare nel campo delle previsioni del tempo. \u00c8 stata la prima meteorologa donna iraniana. Arriv\u00f2 alla guida dell'Organizzazione meteorologica nazionale che faceva parte del Ministero della difesa del suo paese. Aveva \"de facto\" il grado di generale. Si interess\u00f2 ai diritti delle donne e guid\u00f2 il progetto Atlas che stava studiando l'uso dell'energia solare.\nSpos\u00f2 Houshang Mahmoudi, un presentatore di programmi per bambini. Erano membri della fede Baha'i e avevano tre figli.\nNel 1979 avvenne la rivoluzione e la fede baha'i e i suoi seguaci furono perseguitati. Persero il lavoro e vissero e lavorarono in segreto, con i figli mandati all'estero per la loro istruzione. Divenne una leader nella fede baha'i, nonostante alcuni membri venissero uccisi. Suo marito scomparve senza motivo nell'agosto 1980. Fu arrestata il 13 dicembre 1981 insieme ad altri leader della sua fede durante un'Assemblea Spirituale Nazionale. Gli altri erano Sirous Rowshani, Kamran Samimi, Mahmoud Majnoob, Jalal Azizi, Mehdi Amin Amin, Ezzat Forouhi e Ghodrat Rouhani. Furono uccisi da un plotone di esecuzione il 27 dicembre.\nL'ubicazione della sua tomba \u00e8 stata comunicata alla sua famiglia in seguito. \nEredit\u00e0.\nNel 2018, alla Camera dei rappresentanti degli Stati Uniti \u00e8 stato chiesto di approvare una risoluzione della Camera (HR274) in occasione del 36\u00b0 anniversario della morte di Jinous Mahmoudi. La risoluzione \"condanna il governo della persecuzione della minoranza Bahai promossa dallo stato iraniano\"."}
{"id": "9224285", "revid": "458786", "url": "https://it.wikipedia.org/wiki?curid=9224285", "title": "Bruno Filipe Lopes Correia", "text": ""}
{"id": "9224322", "revid": "798140", "url": "https://it.wikipedia.org/wiki?curid=9224322", "title": "Gertrude Emerson Sen", "text": "Con Marguerite Harrison, Blair Niles e Gertrude Shelby fond\u00f2 la Society of Women Geographers.\nBiografia.\nGertrude nasce a Lake Forest il 6 maggio 1890. La madre, Alice Edwards Emerson, era pianista, mentre il padre, Alfred Emerson Sr. (1859-1943) era un archeologo e professore che lavor\u00f2 in numerose universit\u00e0 come la Johns Hopkins University, l'Universit\u00e0 di Princeton, l'Art Institute of Chicago e la Cornell University. Gertrude era la secondogenita di quattro figli: Edith (1888-1981), una nota artista; Willard (1895-1966), banchiere e vice presidente della Cornell University ; Alfred Jr. (1896-1976), un noto entomologo. \nGertrude si laure\u00f2 nel 1912 presso l'Universit\u00e0 di Chicago. Inizi\u00f2 la sua carriera come insegnante presso alla Girton School di Winnetka, nell'Illinois. Poi si trasfer\u00ec a New York dove and\u00f2 a lavorare per la rivista \"Asia\". Il suo primo grande viaggio fu in Giappone dove, oltre al suo lavoro da giornalista, si mise anche a dare lezione d'inglese. Poi visit\u00f2 l'India e nel 1921 a Calcutta chiese un'estensione del passaporto per visitare, l'Egitto, la Palestina, la Turchia, i Balcani e l'Europa. Era diventata un'esperta dell'oriente, tanto che le persone che lavoravano con lei la soprannominarono \"Miss Marco Polo\".\nNel 1925 fu una delle quattro fondatrici della Society of Women Geographers. Nel 1926 ritorn\u00f2 in India per un anno, dove visse in un villaggio del Pachperwa. questa sua esperienza fu poi integrata nel suo libro \"Voiceless India\". Durante il suo successivo soggiorno in India incontr\u00f2 a Almora l'uomo che sarebbe diventato suo marito, Basishwar (Boshi) Sen, un famoso ricercatore in agronomia. La coppia si spos\u00f2 il 2 novembre 1932 e si stabil\u00ec a Kundan house. Il marito mor\u00ec il 31 agosto 1971, Gertrude nel 1982 all'et\u00e0 di 92 anni. Fu una delle poche donne straniere a ricevere la Padma Shri una delle pi\u00f9 prestigiose onorificenze indiane."}
{"id": "9224324", "revid": "1924342", "url": "https://it.wikipedia.org/wiki?curid=9224324", "title": "Reezy", "text": "Biografia.\nNato e cresciuto a Francoforte sul Meno, Reezy ha origini statunitensi. Dopo essere stato scoperto da Bausa, che gli ha permesso di firmare un contratto discografico con l'etichetta di propria propriet\u00e0 TwoSides, parte della Sony Music Entertainment, ha messo in commercio i mixtape \"Feueremoji\" e \"Tropfenemoji\" nel 2018.\nIl suo primo successo \u00e8 arrivato con \"Phantom\", certificato oro dalla Bundesverband Musikindustrie, IFPI Schweiz e IFPI Austria, che si \u00e8 classificato in 9\u00aa posizione nelle Offizielle Deutsche Charts e in top twenty nella \u00d63 Austria Top 40. Il pezzo ha anticipato il secondo album in studio \"Wei\u00dfwein &amp; Heartbreaks\", pubblicato nel 2020, che si \u00e8 posto in top ten in Germania, al 15\u00ba posto in Austria e al 33\u00ba nella Schweizer Hitparade."}
{"id": "9224333", "revid": "2050730", "url": "https://it.wikipedia.org/wiki?curid=9224333", "title": "Seki Kotaro", "text": "Discepolo di Kazunari Fujisawa 8p, ha vinto lo Shinjin-O nel 2020 e il Tengen nel 2021.\nBiografia.\nSuo nonno gli insegn\u00f2 a giocare a Go, e all'et\u00e0 di cinque anni, quando era ancora un principiante, inizi\u00f2 a frequentare la scuola di Go per bambini di Shinjuku gestita da Kazunari Fujisawa. \u00c8 diventato uno studente della Nihon Ki-in nel suo terzo anno di scuola primaria, e nel 2013 ha gareggiato e vinto la divisione ragazzi (under 12) del 30\u00b0 Campionato mondiale giovanile di Go. Nel 2016 ha superato l'esame di reclutamento invernale di Go con un record di 11 vittorie e 4 sconfitte, arrivando secondo dopo Ryunosuke Shibano (12 vittorie e 3 sconfitte). Il 1\u00b0 aprile 2017, a 15 anni, \u00e8 diventato primo dan.\nIl 26 giugno 2018 \u00e8 stato promosso 2 dan per il numero di vittorie.\nIl 1\u00ba gennaio 2020 \u00e8 stato promosso 3 dan per i premi ottenuti. Nello stesso anno ha vinto il 45\u00b0 Campionato esordienti, e ha anche vinto 2-1 la finale dello Shinjin-O su tre partite contro Atsushi Sada 7p il 16 ottobre, conquistando il suo primo titolo all'et\u00e0 di 18 anni. Alla cerimonia di premiazione, ha detto a proposito della partita finale: \"Ho giocato la partita pi\u00f9 soddisfacente della mia vita come giocatore professionista di Go\". Ha anche raggiunto i quarti di finale del quarantaseiesimo torneo Gosei. Per questi risultati, gli \u00e8 stato assegnato il Premio Kido per i nuovi arrivati.\nNel 2021 si \u00e8 qualificato al tabellone principale del quarantasettesimo torneo Tengen, nel corso del quale ha sconfitto Yokotsuka Riki 7p, Onishi Ryuhei 7p, Ri Ishu 8p e Motoki Katsuya 8p, per poi vincere il torneo per la scelta dello sfidante il 9 settembre sconfiggendo Shibano Toramaru \"Oza\", e stabilendo il primato per la conquista pi\u00f9 veloce dell'accesso in finale a uno dei sette tornei giapponesi principali, in 4 anni e 6 mesi dopo la sua adesione alla federazione, e anche quello per il grado pi\u00f9 basso avuto al momento dell'accesso, 4 dan. Promosso a 7 dan il 10 dello stesso mese, nella finale del Tengen ha sconfitto Ichiriki Ryo \"Tengen\" per 3-1, vittoria che ha resto Seki il pi\u00f9 giovane goista a conquistare il Tengen della storia (20 anni e 0 mesi). Per questa vittoria, il 7 dicembre \u00e8 stato promosso 8 dan."}
{"id": "9224334", "revid": "977364", "url": "https://it.wikipedia.org/wiki?curid=9224334", "title": "Volo Braniff 542", "text": "Il volo Braniff International Airways 542, un Lockheed L-188 Electra con codice di registrazione N9705C, era un volo regionale diretto da Houston, Texas, a New York con scali programmati a Dallas e Washington D.C. Il 29 settembre 1959, 23 minuti dopo l'inizio dei 41 minuti che separano Houston da Dallas Love Field, l'aereo si disintegr\u00f2 a mezz'aria a circa 3,8 miglia (6,1 km) a sud-est di Buffalo, uccidendo tutti a bordo.\nIdentificare la causa del disastro si rivel\u00f2 difficile, poich\u00e9 l'incidente era avvenuto prima dell'era dei registratori di dati di volo. Il Civil Aeronautics Board (CAB) indag\u00f2 sull'incidente e, dopo aver intervistato numerosi testimoni oculari ed esaminato il campo dei detriti, fu in grado di concludere che il guasto che segn\u00f2 il destino dell'aereo era iniziato nell'ala sinistra. Tuttavia, anche se \u00e8 stato stabilito che l'ala fu distrutta dai \"cicli di flessione inversa\", o \"sbattimento\", l'indagine non riusc\u00ec a determinare cosa avesse causato lo sbattimento, e l'indagine si aren\u00f2.\nNei sei mesi successivi all'incidente non si riusc\u00ec a ottenere ulteriori progressi per l'identificazione della causa dello sbattimento e il caso rimase irrisolto. La svolta decisiva arriv\u00f2 dopo lo schianto del volo Northwest Airlines 710 il 17 marzo 1960. Questo aereo, un altro Electra, si era disintegrato a mezz'aria dopo aver perso le ali in maniera simile all'aereo della Braniff. L'indagine sull'incidente della Northwest mise in luce un nuovo fenomeno di accoppiamento armonico all'interno delle ali degli aerei, identificato dal CAB come la causa di entrambe le rotture in volo. Il rapporto finale dell'incidente per il volo 542 \u00e8 stato emesso il 28 aprile 1961.\nL'aereo e l'equipaggio.\nIl volo 542 era un Lockheed L-188 Electra equipaggiato con quattro motori Allison 501-D13. L'aereo aveva appena undici giorni, essendo uscito dalla linea di produzione della Lockheed in California il 18 settembre 1959, e aveva solo 132 ore di volo. Tutti e sei i membri dell'equipaggio - due piloti, un ingegnere di volo e tre assistenti di volo - avevano poca esperienza con l'Electra, avendo solo di recente completato il loro addestramento di transizione.\nL'incidente.\nIl volo 542 doveva originariamente partire da Houston per Dallas alle 22:15 CST, ma part\u00ec alle 22:37, con 22 minuti di ritardo. Il ritardo era dovuto a una piccola discrepanza meccanica con il generatore numero tre. L'aereo ricevette l'autorizzazione al decollo alle 22:40 e l'equipaggio rifer\u00ec di essere in volo alle 22:44.\nDopo il decollo il controllo delle partenze di Houston pass\u00f2 l'aeromobile al centro di controllo di San Antonio. I piloti del volo 542 informarono il controllore locale di trovarsi sopra l'intersezione della Gulf Coast a 9\u00a0000 piedi (2\u00a0700 m) alle 22:52. L'Electra raggiunse l'altitudine assegnata di 15\u00a0000 piedi (4\u00a0600 m) alle 22:58. L'equipaggio rifer\u00ec successivamente a San Antonio di aver superato il VOR Leona alle 23:05 per poi contattare un rappresentante della Braniff dicendogli che era necessaria la manutenzione del generatore numero tre, che ritenevano non fosse sufficientemente isolato a Houston. L'ultima comunicazione con l'aereo avvenne alle 23:07.\nAlle 23:09, mentre l'aereo era in rotta verso l'incrocio di Trinidad, l'ala sinistra e il motore numero uno (fuoribordo sinistro) si staccarono dall'aereo. Alcuni pezzi dell'ala, sospinti all'indietro dal vento, colpirono e staccarono lo stabilizzatore orizzontale. Si staccarono anche il fasciame dell'ala destra e il motore numero quattro (fuoribordo destro). Infine si spezz\u00f2 l'ala destra, causando danni strutturali alla fusoliera e provocando la rottura del velivolo.\nLa fusoliera continu\u00f2 a spaccarsi mentre cadeva dal cielo. Coloro che non erano morti durante la rottura iniziale dell'aereo vennero scaraventati fuori dalla fusoliera o intrappolati al suo interno mentre cadeva. Lo schianto non lasci\u00f2 sopravvissuti. I detriti dell'Electra si sparsero per 13\u00a0900 piedi (4\u00a0200 m) con molte delle sezioni pi\u00f9 grandi che caddero in un campo di patate a sud-est di Buffalo, in Texas.\nUno dei passeggeri era George Uffner, una figura di spicco della criminalit\u00e0 organizzata di New York ed ex socio di Arnold Rothstein, Charles Luciano e Frank Costello. Nel relitto furono ritrovati dei diamanti fusi per un valore di 200\u00a0000 $ e un'altra valigia di diamanti non danneggiati. Si ipotizz\u00f2 che i diamanti appartenessero a Uffner.\nLe indagini.\nSul posto giunsero gli inquirenti del CAB la mattina successiva all'incidente. L'ala sinistra venne trovata a un miglio di distanza dal campo di patate in cui giacevano la maggior parte degli altri pezzi, mentre i frammenti dell'ala destra erano sparsi in un campo di detriti diffuso per tutta la campagna.\nL'indagine stabil\u00ec che la frammentazione dell'aereo era iniziata nell'ala sinistra ed era progredita in una sequenza catastrofica che alla fine distrusse l'Electra. Tuttavia non si riusc\u00ec a determinare la ragione della disintegrazione dell'ala sinistra. I test rivelarono che lo \"sbattimento\" aveva distrutto l'ala, tuttavia le ali dell'Electra presumibilmente non dovevano essere soggette a questo fenomeno. Ulteriori test che tentavano di ricreare l'incidente indebolendo l'ala ed esponendola a carichi maggiori di quelli che si sarebbero potuti verificare durante il volo effettivo non causarono mai una rottura simile a quella verificatasi sul volo 542. Nemmeno l'aiuto dato dalle squadre di esperti della Boeing, della Convair, della National Aeronautics and Space Administration (NASA) e della Federal Aviation Administration (FAA) determin\u00f2 come l'ala prodotta dalla Lockheed, che non doveva essere soggetta a sbattimento, si fosse semplicemente strappata via durante il volo, costringendo gli investigatori a bloccare l'indagine, non avendo raggiunto ulteriori progressi per quasi sei mesi.\nLa caduta del volo Northwest Orient Airlines 710 rinnov\u00f2 anche l'interesse per trovare la causa dell'incidente della Braniff, essendo l'aereo della Northwest un altro Electra dello stesso tipo del volo 542 disintegratosi in volo e schiantatosi vicino a Tell City, nell'Indiana, il 17 marzo 1960. Dopo questo secondo incidente l'investigatore capo della sicurezza del CAB Phillip Goldstein dichiar\u00f2: \"La struttura \u00e8 stata soggetta a forze maggiori di quelle per le quali era stata progettata. Abbiamo prove certe del cedimento di un'ala. Non so perch\u00e9 si sia verificato questo cedimento.\"\nLe indagini iniziali sul secondo incidente si rivelarono infruttuose, ma dopo laboriosi test gli investigatori furono in grado di trovare difetti nell'aereo che includevano un'ala eccessivamente rigida e gondole motore che rispondevano in modo diverso da quanto previsto nelle istruzioni di progettazione. Ulteriori sperimentazioni determinarono che lo sbattimento in una gondola pu\u00f2 essere trasmesso anche a un'ala che non ne \u00e8 soggetta. Scoprirono anche che man mano cresceva l'ampiezza dello sbattimento, la frequenza con cui vibrava diminuiva. Nel caso dei due Electra precipitati la frequenza dello sbattimento si era abbassata da cinque cicli al secondo a tre, la stessa frequenza naturale dell'ala, creando un accoppiamento armonico. Questo fenomeno avrebbe continuato a causare vibrazioni alari sempre pi\u00f9 grandi fino a quando una parte della struttura non avesse ceduto. A contribuire alla distruzione dei due velivoli fu la rigidit\u00e0 delle ali e la forte turbolenza in aria libera. L'analisi finale del CAB, nella sua relazione ufficiale sull'incidente, dichiarava:\nI rapporti finali sui due incidenti furono rilasciati a quattro giorni di distanza, rispettivamente il 24 aprile e il 28 aprile 1961, con il rapporto sull'incidente di Braniff che fu l'ultimo dei due. I due rapporti erano simili e accusavano le stesse forze di aver distrutto entrambi gli aerei."}
{"id": "9224341", "revid": "767487", "url": "https://it.wikipedia.org/wiki?curid=9224341", "title": "I cacciatori del lago d'argento", "text": "I cacciatori del lago d'argento (\"Those Calloways\") \u00e8 un film del 1964, tratto dal romanzo per ragazzi \"Swiftwater\" di Paul Annixter. Il film, prodotto da Walt Disney e diretto da Norman Tokar, fu l'ultima opera cinematografica a cui lavor\u00f2 il compositore di colonne sonore Max Steiner.\nTrama.\nNegli anni Venti del XX secolo Cam Calloway, un cacciatore di pellicce di origine irlandese cresciuto con gli indiani Micmac, vive in una casa nel bosco vicino alla cittadina di Swiftwater, nel Vermont con sua moglie Liddy, suo figlio sedicenne Bucky, il suo cane Sounder, un cucciolo d'orso nero chiamato Keg e una cornacchia addomesticata, Scissorbill. Considerato un eccentrico dai suoi concittadini per il suo stile di vita a contatto della natura selvaggia, il sogno di Cam \u00e8 istituire una riserva per i grandi stormi di oche selvatiche che sorvolano Swiftwater durante le loro migrazioni. Cam ha trasmesso questa passione per le oche a suo figlio, ma Liddy \u00e8 meno entusiasta; tuttavia, per l'amore che gli porta, tollera le sue maniere e lo perdona ripetutamente quando indulge a bevute di whisky. In questo periodo, Bucky comincia a provare un sentimento profondo per la sua fidanzatina d'infanzia, la diciottenne Bridie Mellott, commessa in un negozio locale.\nCam ha come obiettivo di guadagnare 1100 dollari per acquistare i 30 acri di terra paludosa che circondano il lago di Swiftwater, in cui piantare del mais per attirare le oche nella futura riserva. Deve per\u00f2 pagare anche l'ultima rata del mutuo sul terreno dove ha la casa, cos\u00ec, quando la stagione invernale s'appressa, cerca con Bucky un terreno vergine dove piazzare le trappole per gli animali, sperando in un buon bottino in pellicce di volpi e di ermellini che forniscano il denaro anche per i desideri di Liddy, che vorrebbe abbellire la casa. Padre e figlio esplorano la Valle dei Pini Grigi, una zona mai frequentata prima dai cacciatori perch\u00e9 sconosciuta ai bianchi del posto e temuta come un luogo in balia di spiriti maligni dai Micmac. Sprezzante verso queste superstizioni, Cam vi s'inoltra ma cadendo si rompe una gamba.\nDopo aver accompagnato il padre a casa, Bucky torna nella valle con Sounder per sistemare le trappole e vi passa la stagione. Dopo che la maggioranza delle trappole sono state saccheggiate da un ghiottone, Bucky uccide questo animale quando ne viene attaccato, salvando il frutto del suo lavoro e lo stesso Sounder che ne era stato ferito. Sfortunatamente, le quotazioni delle pellicce sono crollate e i Calloway realizzano soltanto un quarto della somma che avevano messo in conto. Come se non bastasse, Cam spende quasi tutto il ricavato come anticipo per l'acquisto del lago di Swiftwater Lake. Di conseguenza, non \u00e8 in grado di ripagare il mutuo sulla casa, e ne \u00e8 sfrattato con la sua famiglia. Costretti a stabilirsi sulla sponda del lago, i Calloways rimangono sorpresi quando molti dei loro concittadini li aiutano a costruire una nuova abitazione.\nNel frattempo Dell Fraser, un commesso viaggiatore, progetta di trasformare Swiftwater in un centro di soggiorno per cacciatori di oche. Spacciandosi per un fotografo conservazionista, Dell finge interesse nel progetto di Cam e gli d\u00e0 il denaro per piantare il mais.Quando questo matura, Bucky apprende dello stratagemma e affronta i profittatori. Un Cam ubriaco cerca di bruciare il campo per affossare il loro piano ma Liddy riesce a salvarlo. Dopo che Cam \u00e8 stato ferito gravemente da un colpo sparato involontariamente a bruciapelo da un cacciatore, tutta la citt\u00e0 si stringe attorno a lui. Si organizza una petizione per richiedere che il governo federale acquisti la zona umida per costituire una riserva naturale tenendone fuori i cacciatori. Mentre Cam si riprende dalla ferita, Fraser e i suoi soci lasciano la citt\u00e0, e il sogno dei Calloway diventa realt\u00e0.\nDistribuzione.\nIl film usc\u00ec negli Stati Uniti il 28 gennaio 1965. Il DVD della regione 1 usc\u00ec per la Walt Disney Studios Home Entertainment il 3 febbraio 2004."}
{"id": "9224357", "revid": "2050730", "url": "https://it.wikipedia.org/wiki?curid=9224357", "title": "Meijin 2022", "text": "Il Meijin 2022 \u00e8 la 47\u00aa edizione del torneo goistico giapponese Meijin.\nTorneo.\nLo sfidante \u00e8 determinato tramite una lega composta da nove giocatori, che si sfidano in nove turni di quattro incontri l'uno, da disputarsi una volta al mese da dicembre 2021 ad agosto 2022.\nFinale.\nLa finale \u00e8 una sfida al meglio delle sette partite tra il vincitore della Lega e il detentore del titolo, Y\u016bta Iyama."}
{"id": "9224358", "revid": "31886", "url": "https://it.wikipedia.org/wiki?curid=9224358", "title": "Venatrix koori", "text": "Venatrix koori \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in onore del gruppo aborigeno dei Koori che abitava parti della regione di Victoria prima dell'insediamento degli europei.\nCaratteristiche.\nL'olotipo maschile ha una lunghezza totale di 15,2mm: il cefalotorace \u00e8 lungo 8,7mm, e largo 6,2mm.\nIl paratipo femminile ha una lunghezza totale di 14,8mm: il cefalotorace \u00e8 lungo 8,3mm, e largo 6,8mm.\nDistribuzione.\nLa specie \u00e8 stata reperita in Australia, nello stato di Victoria. Di seguito alcuni rinvenimenti:\nTassonomia.\nAppartiene al \"funesta-group\" insieme a \"V. funesta\" - \"V. penola\" - \"V. australiensis\" - \"V. roo\" - \"V. mckayi\" e \"V. archookoora\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224359", "revid": "1418004", "url": "https://it.wikipedia.org/wiki?curid=9224359", "title": "Maggie Nelson", "text": "Biografia.\nNata a San Francisco il 12 marzo 1973 dall'avvocato Bruce Arthur e dalla scrittrice Barbara Jo, nel 1994 ha conseguito un B.A. alla Wesleyan University e nel 2004 un dottorato di ricerca in letteratura inglese al Graduate Center dell'Universit\u00e0 della Citt\u00e0 di New York.\nNel corso della sua carriera ha pubblicato 4 raccolte di liriche e 6 opere di saggistica spaziando tra diversi generi ed affrontando svariati temi: femminismo, critica letteraria, estetica e violenza sessuale.\nVincitrice delle borse di studio Guggenheim, NEA e MacArthur, nel 2015 \u00e8 stata insignita del National Book Critics Circle Award nella categoria \"Critica\" grazie al saggio \"Gli Argonauti\".\nInsegnante presso l'Istituto delle arti della California, vive con il marito, l'artista Harry Dodge, a Los Angeles."}
{"id": "9224388", "revid": "1924342", "url": "https://it.wikipedia.org/wiki?curid=9224388", "title": "Pierre Lapointe", "text": "Biografia.\nCresciuto a Gatineau, Lapointe ha iniziato a lavorare per la Audiogram a parte dall'estate 2003. Il suo primo album in studio eponimo ha venduto oltre copie a livello nazionale, conseguendo una certificazione di platino dalla Music Canada. Lo stesso risultato \u00e8 stato eguagliato dal disco successivo \"La for\u00eat des mal-aim\u00e9s\", il quale si \u00e8 posto in vetta alla Canadian Albums e che gli ha valso due nomination ai Juno Award.\nHa in seguito ottenuto altre due certificazioni d'oro dalla MC e due album numero uno in Canada. \u00c8 divenuto coach a \"La Voix\", la versione quebecchese di \"The Voice\", per diverse stagioni."}
{"id": "9224393", "revid": "24443", "url": "https://it.wikipedia.org/wiki?curid=9224393", "title": "Monte Corbioun", "text": "Il monte Corbioun \u00e8 una montagna di 2.430\u00a0 delle Alpi del Monginevro, nelle Alpi Cozie. \u00c8 situata in Piemonte.\nDescrizione.\nLa montagna costituisce la principale elevazione del costolone che, staccandosi dalla catena principale alpina in corrispondenza della cima Fournier, divide il vallone del Lago Nero (bagnato dal torrente Servierettes, a nord-ovest) dal vallone Chabaud (sud-est). Si trova in entrambi i casi di bacini tributari della Val Thuras, una valle laterale della Val di Susa. Sul crinale Chabaud/Servierettes si trova lo \"Petit Cric\", dove a 2.324\u00a0m di quota si possono osservare i resti di installazioni militari risalenti alla prima met\u00e0 del XX secolo. Amministrativamente il monte Corbioun appartiene al comune di Cesana Torinese. Sulla cima si trova una croce di vetta.\nGeologia.\nIl monte Corbioun \u00e8 noto per la presenza di rocce ofiolitiche, quali la serpentinite, contenenti amianto, intercalate in una matrice di conglomerati di origine continentale, caratterizzati questi ultimi dalla presenza di ciottoli di granito. \nAccesso alla vetta.\nSalita estiva.\nLa salita da Bousson, passando per lo Petit Cric, \u00e8 valutata di difficolt\u00e0 \"E\".\nSalita invernale.\nLa montagna rappresenta una nota meta scialpinistica con difficolt\u00e0 stimata \"MSA\". La salita con partenza dal Lago Nero per il crinale settentrionale presenta un rischio di valanghe relativamente ridotto, mentre l'itinerario che passa per il Colle Begino e la cresta sud richiede una pi\u00f9 attenta valutazione del rischio in base alle condizioni meteorologiche e del manto nevoso.\nProtezione della natura.\nIl versante occidentale della montagna fa parte del SIC denominato \"Cima Fournier e Lago Nero\" (cod.IT1110058).."}
{"id": "9224394", "revid": "1444886", "url": "https://it.wikipedia.org/wiki?curid=9224394", "title": "Attentato a San Giovanni in Laterano", "text": ""}
{"id": "9224397", "revid": "767487", "url": "https://it.wikipedia.org/wiki?curid=9224397", "title": "Manaos", "text": "Manaos (conosciuto anche col titolo \"Slaves from Prison Camp Manaos\") \u00e8 un film del 1979 diretto da Alberto V\u00e1zquez-Figueroa.\nIl film \u00e8 l'adattamento cinematografico del romanzo \"Manaos\" scritto dal regista.\nTrama.\nNei primi anni del novecento alcuni proprietari di piantagioni di gomma nella giungla amazzonica trasformano un villaggio in una grande prigione. Ma gli abitanti hanno altri piani...\nBibliografia.\nRoberto Chiti; Roberto Poppi; Enrico Lancia. Dizionario del cinema italiano: I film . Gremese, 1991. ISBN 8876059695."}
{"id": "9224401", "revid": "31886", "url": "https://it.wikipedia.org/wiki?curid=9224401", "title": "Venatrix archookoora", "text": "Venatrix archookoora \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in riferimento alla localit\u00e0 australiana di rinvenimento degli esemplari, l'Archookoora State Forest, nel Queensland.\nCaratteristiche.\nL'olotipo maschile ha una lunghezza totale di 11mm: il cefalotorace \u00e8 lungo 6,4mm, e largo 4,8mm.\nAl 2021 non sono noti esemplari femminili.\nDistribuzione.\nLa specie \u00e8 stata reperita in Australia, nel Queensland.. Di seguito gli esemplari rinvenuti:\nTassonomia.\nAppartiene al \"funesta-group\" insieme a \"V. funesta\" - \"V. penola\" - \"V. australiensis\" - \"V. roo\" - \"V. mckayi\" e \"V. koori\".\nAl 2021 non sono note sottospecie e dal 2006 non sono stati esaminati nuovi esemplari."}
{"id": "9224404", "revid": "6923", "url": "https://it.wikipedia.org/wiki?curid=9224404", "title": "Processi alla Giunta greca", "text": "I processi della Giunta greca () furono i processi che coinvolsero i membri della giunta militare che govern\u00f2 la Grecia dal 21 aprile 1967 al 23 luglio 1974. Questi processi riguardarono gli istigatori del colpo di stato e altri membri della giunta di vario grado che furono coinvolti agli eventi della rivolta del Politecnico di Atene e alla tortura dei cittadini.\nI capi militari del golpe furono formalmente arrestati durante il periodo della metapolitefsi che segu\u00ec la giunta, e all'inizio dell'agosto 1975 il governo di Konstantinos Karamanlis accus\u00f2 Georgios Papadopoulos e altri cospiratori di alto tradimento e insurrezione. Il processo di massa, descritto come la \"Norimberga greca\" e noto anche come \"Il processo agli istigatori\", fu organizzato nella prigione di Korydallos in mezzo a una pesante rete di sicurezza.\nI principali capi del colpo di stato del 1967, Georgios Papadopoulos, Stylianos Pattakos e Nikolaos Makarezos, furono condannati a morte per alto tradimento, a seguito del processo. Poco dopo la pronuncia delle sentenze, le condanne furono commutate in ergastolo dal governo di Karamanlis.\nAl processo degli istigatori segu\u00ec un secondo processo che indag\u00f2 sugli eventi riguardanti la rivolta del Politecnico di Atene noto come \"Il processo del Politecnico\" e, infine, su una serie di processi relativi agli episodi di tortura conosciuti in Grecia come \"I processi dei Torturatori\".\nLa giornalista e autrice Leslie Finer, espulsa dalla giunta dalla Grecia nel 1968, nel 1975 riferendo sui processi per \"New Society\" scrisse: \"Il processo a 20 capi del colpo di stato del 1967 \u00e8 una prova di giustizia democratica. Tra le sue altre funzioni, questa \u00e8 una modalit\u00e0 di esorcizzazione e di educazione.\" I processi misero in luce la meschinit\u00e0, le cospirazioni, la corruzione e l'incompetenza, all'interno del regime, e servirono a demistificarlo e, con esso, a distruggere il mito dell'uomo forte della giunta. La corruzione, venuta alla luce durante i processi, era cos\u00ec diffusa da sorprendere anche i militari. I dettagli della tortura degli alti ufficiali da parte dei loro subordinati, rivelati durante i processi, offesero la classe degli ufficiali di carriera. L'invasione di Cipro fu l'ultima goccia che port\u00f2 i militari a ritirare il loro sostegno alla giunta e ad abbandonare qualsiasi idea di sostenere qualsiasi militare che agisse come politico.\nContesto storico.\nDopo la caduta della giunta nel luglio 1974, mentre il Paese entrava nel periodo della \"metapolitefsi\" e prima delle elezioni parlamentari nel novembre dello stesso anno, il governo di transizione guidato da Konstantinos Karamanlis fu oggetto di crescenti critiche da parte dell'opposizione, tra cui Georgios Mavros, il leader dell'Unione di Centro - Nuove Forze (il principale partito di opposizione all'epoca), sull'essere troppo indulgente nei confronti dei membri della giunta militare recentemente deposta.\nMavros aveva chiesto l'arresto dei capi della giunta come condizione per ripulire la vita politica del Paese. All'epoca dichiar\u00f2 che non appena il Parlamento fosse stato convocato dopo le elezioni del 1974, avrebbe proposto una legge per annullare qualsiasi legge sull'immunit\u00e0 automatica che la giunta avrebbe potuto emanare per proteggere i suoi membri.\nI giornali inoltre, chiesero un'indagine sul ruolo del generale Ioannidis durante la repressione della rivolta del Politecnico, che la stampa defin\u00ec un \"massacro\". Ioannidis era il capo oscuro della fase finale della giunta ed era stato descritto dalla stampa come il \"dittatore invisibile\".\nIl governo di Karamanlis rispose a queste richieste e ordin\u00f2 l'arresto dei capi della giunta Georgios Papadopoulos, Stylianos Pattakos, Nikolaos Makarezos, Ioannis Ladas e Michalis Roufogalis.\nInoltre, a Georgios Papadopoulos, Dimitrios Ioannidis, Michalis Roufogalis, Nikolaos Dertilis, Vassilios Bouklakos e Elias Tsiaouris o Tsapouris (anche Tsiaparas), che erano anche responsabili degli eventi del Politecnico, fu vietato di lasciare il paese, poich\u00e9 circolavano voci che stavano pianificando una fuga all'estero.\nIl 24 ottobre 1974, Georgios Papadopoulos, Stylianos Pattakos, Nikolaos Makarezos, Ioannis Ladas e Michalis Roufogalis furono arrestati e accusati nuovamente di cospirazione. Successivamente furono inviati nell'isola di Ceo.\nIoannidis, in quel momento non fu arrestato, con la spiegazione ufficiale di non aver preso parte alla congiura del gruppo di Papadopoulos. Tuttavia i giornali, come \"To Vima\", affermarono, citando fonti attendibili, che Ioannidis fosse scomparso e che non fosse stato trovato.\nSubito dopo che il gruppo dei cinque fu esiliato a Ceo, l'opposizione chiese di conoscere i dettagli delle azioni di Papadopoulos e dei suoi co-cospiratori prima del loro arresto, mentre il governo sment\u00ec le voci di manovre pro-giunta tra i militari.\nDurante il suo soggiorno a Ceo, Papadopoulos sembrava fiducioso che a lui e ai membri della sua giunta sarebbe stata concessa l'amnistia e che alla fine si sarebbero candidati e sarebbero stati eletti. Tuttavia, dopo un soggiorno di tre mesi sull'isola, nel febbraio 1975, Papadopoulos e gli altri quattro capi della giunta furono trasportati da una torpediniera al porto del Pireo, diretti alla prigione di Korydallos. Ioannidis, essendo stato arrestato il 14 gennaio 1975, era gi\u00e0 in carcere quando Papadopoulos e le sue coorti vi arrivarono.\nGli istigatori.\nProcesso agli istigatori del colpo di Stato del 21 aprile 1967.\nIl 28 luglio 1975, il processo agli istigatori del colpo di stato () inizi\u00f2 con Ioannis Deyannis in qualit\u00e0 di presidente del tribunale. Konstantinos Stamatis e Spyridon Kaninias erano i pubblici ministeri.\nDeyannis era stato nominato all'alta corte dalla \"Corte di Cassazione\" durante gli anni della giunta. Il mandato del processo era quello di esaminare gli eventi che circondarono il colpo di stato del 21 aprile 1967, per il quale Papadopoulos e oltre venti altri coimputati furono accusati di atti di alto tradimento e ammutinamento. La sicurezza intorno al processo era pesante: mille soldati armati di mitra erano di guardia del perimetro del carcere, e le strade che portavano al carcere erano pattugliate da carri armati.\nNonostante questi sviluppi, Papadopoulos espresse la sua fiducia ai giornalisti che non sarebbe rimasto in carcere a lungo. Si assunse anche la piena responsabilit\u00e0 del golpe di aprile, ma si rifiut\u00f2 di difendersi. Seguendo l'esempio di Papadopoulos, Stylianos Pattakos, Nikolaos Makarezos e altri membri della giunta annunciarono che non avrebbero partecipato al processo. Dimitrios Ioannidis dichiar\u00f2 che il processo \"purtroppo non era interessante\".\nLa difesa annunci\u00f2 che il motivo per il quale i loro clienti non partecipavano era che il governo di Karamanlis aveva pregiudicato l'esito del processo dichiarando il colpo di stato del 1967 un reato. I legali di sedici degli imputati uscirono dall'aula il primo giorno del processo, dichiarando di non poter svolgere le proprie funzioni in un clima di terrore e violenza, al quale il presidente del tribunale Ioannis Deyannis rispose: \"Lascia che tutti quelli che desiderano partire, se ne vadano!\".\nSebbene ci fosse un accordo tra gli imputati che avrebbero taciuto durante il processo e non avrebbero rilasciato dichiarazioni, Papadopoulos ruppe il silenzio e dichiar\u00f2 alla Corte che: \"Io sono il leader della Rivoluzione e sono responsabile di tutto\". Pattakos, Makarezos e il resto dei membri della giunta rimasero sorpresi di sentire la dichiarazione di Papadopoulos perch\u00e9 credevano di avere un accordo basato sul fatto che non avrebbero politicizzato il processo in base alla loro convinzione di non avere nulla da guadagnare. Dal loro punto di vista il loro sostegno tra il popolo e nell'esercito era inesistente.\nL'accusa di ammutinamento fu contestata perch\u00e9 anche se i colonnelli avevano di fatto preso il potere illegalmente, lo fecero con l'approvazione del loro ufficiale superiore, il tenente generale Grigorios Spandidakis, che si un\u00ec anche al colpo di stato. Inoltre lo stesso Karamanlis, accettando l'invito del presidente nominato dalla giunta Phaedon Gizikis a tornare in Grecia, confer\u00ec una misura di legittimit\u00e0 alla giunta. Inoltre fu Gizikis a giurare a Karamanlis come primo ministro.\nDurante il processo, Spandidakis, Zoitakis e Stamatelopoulos differenziarono la loro posizione da quella degli altri membri della giunta. Questa divergenza dalla linea di difesa comune port\u00f2 Papadopoulos a rimproverare severamente uno dei suoi avvocati difensori per aver tentato di interrogare uno dei testimoni di Zoitakis. Si dice che abbia esclamato: \"Non \u00e8 uno dei nostri testimoni. Non fargli [qualsiasi domanda]\".\nIoannidis dichiar\u00f2 alla corte: \"Accetto la mia partecipazione alla rivoluzione del 21 aprile 1967. Sono sempre stato un soldato per tutta la vita e ho compiuto il mio dovere secondo coscienza. Non ho altro da aggiungere\". Deyannis, comment\u00f2: \"Non sei accusato di aver partecipato alla rivoluzione. Sei accusato di due reati \u2013non temere il termine\u2013 alto tradimento, questo termine non \u00e8 molto onorevole da attribuirti, e il secondo crimine per il quale sei accusato \u00e8 l'ammutinamento. Per questi due crimini sei accusato. A proposito di rivoluzione, non sei accusato. Cosa supplichi?\" Ioannidis rispose poi: \"Accetto la mia partecipazione alla rivoluzione e le eventuali conseguenze che ne derivano\".\nPanagiotis Kanellopoulos, l'ultimo legittimo Primo Ministro della Grecia prima del colpo di stato, in qualit\u00e0 di testimone per l'accusa, testimoni\u00f2 come fu arrestato dai soldati armati di mitra e trasportato al palazzo per incontrare il re Costantino. Aggiunse che durante l'incontro esort\u00f2 il re a usare il suo status di comandante in capo dell'esercito greco per ordinare agli ufficiali fedeli di schiacciare il colpo di stato. Dichiar\u00f2 che Costantino si rifiut\u00f2 di farlo perch\u00e9 temeva spargimenti di sangue.\nKanellopoulos afferm\u00f2 inoltre al processo che, contro il suo parere, il re Costantino giur\u00f2 nel governo dei colonnelli, un'azione che aveva contribuito a legittimare il loro governo. La testimonianza di Kanellopoulos ebbe l'effetto di minare l'accusa di ammutinamento. Kanellopoulos, durante la sua testimonianza, accett\u00f2 anche la sua responsabilit\u00e0 \"prima della storia\" per non aver anticipato il golpe. Testimoni\u00f2 che non vi era alcuna indicazione che i colonnelli stessero complottando \"alle spalle\" dei pi\u00f9 alti gradi della leadership dell'esercito.\nPapadopoulos rifiut\u00f2 di testimoniare e si limit\u00f2 a dichiarare: \"Risponder\u00f2 solo alla storia e al popolo greco\"; al quale il presidente della giustizia Deyannis ribatt\u00e9: \"Pensa che la storia sia assente da quest'aula?\" Papadopoulos non rispose.\nLa questione del coinvolgimento della Central Intelligence Agency (CIA) nel colpo di stato, credenza ampiamente diffusa in Grecia, non trov\u00f2 risposta al processo. Deyannis proib\u00ec ogni discussione sull'argomento con l'osservazione che il processo si era limitato a scoprire i fatti coinvolti il giorno del colpo di stato. L'unica testimonianza sul coinvolgimento della CIA fu data da Andreas Papandreou, il quale insistette sul fatto che i colonnelli lavorassero a stretto contatto con la CIA.\nVerdetto.\nIl processo ai mandanti termin\u00f2 il 23 agosto 1975. Papadopoulos, Nikolaos Makarezos e Stylianos Pattakos furono condannati a morte tramite fucilazione, mentre Dimitrios Ioannidis ebbe l'ergastolo. Altri sette furono condannati a pene che andavano dai 5 ai 20 anni e due vennero assolti. I crimini erano ritenuti \"momentanei\" e non \"continui\" e considerati durati solo tra il 20 e il 21 aprile 1967. Il verdetto rese impossibile perseguire i collaboratori della giunta.\nQuesta \u00e8 la tabella dettagliata delle sentenze principali:\nLe condanne a morte furono successivamente commutate in ergastolo dal governo di Karamanlis.\nIl 28 agosto 1975 Konstantinos Karamanlis dichiar\u00f2: \"Quando diciamo vita [sentenza], intendiamo vita [sentenza]\", nel senso che la commutazione delle condanne da morte ad ergastolo non sarebbe stata seguita da ulteriori riduzioni.\nSubito dopo il colpo di stato Stamatelopoulos non era d'accordo con Papadopoulos e inizi\u00f2 a pubblicare articoli critici contro il regime della giunta sul giornale Vradyni. Era l'unico imputato riconosciuto per circostanze attenuanti e soprattutto per essersi sinceramente pentito della sua partecipazione al golpe. Con i suoi articoli aiut\u00f2 l'opposizione del regime.\nIl Politecnico.\nProcesso del Politecnico.\nIl 16 ottobre 1975, alle 9 del mattino, il secondo processo, che indag\u00f2 sugli eventi che circondarono la rivolta del Politecnico di Atene () ebbe inizio nella stessa aula del primo processo e dur\u00f2 complessivamente cinquantasette giorni. C'erano trentatr\u00e9 incriminati tra cui Papadopoulos, Ioannidis, M. Roufogalis, Vassilios Bouklakos, Elias Tsiaouris o Tsiaparas e Nikos Dertilis. Papadopoulos, Ioannidis, Roufogalis e Nikos Dertilis erano gi\u00e0 stati condannati e scontavano le loro condanne dal primo processo.\nL'unico imputato non presente al processo del Politecnico era Elias Tsiaouris o Tsiaparas, accusato di omicidio, sfuggito alla custodia perch\u00e9 latitante. Vi era un totale di 237 testimoni per l'accusa e la difesa e circa 50 avvocati.\nL'indagine preliminare per le vicende del Politecnico fu condotta dal procuratore Dimitrios Tsevas, che il 14 ottobre 1974 present\u00f2 i risultati della sua indagine all'ufficio del procuratore generale. Nel suo rapporto, Tsevas stabil\u00ec che Ioannidis e il suo vice Roufogalis erano sulla scena durante gli eventi e diressero i loro uomini con lo scopo di creare, attraverso sparatorie e violenze, le condizioni che avrebbero beneficiato del previsto colpo di stato di Ioannidis contro Papadopoulos.\nIoannidis e Papadopoulos, anche se erano seduti vicini, non si scambiarono mai uno sguardo. Durante il secondo processp fu proiettato un film documentario, girato da giornalisti olandesi, che mostr\u00f2 le vicende della tre giorni incentrate sulla Scuola Politecnica dall'ingresso degli studenti fino allo sfondamento dei cancelli del Politecnico da parte dei carri armati. Durante la proiezione, Papadopoulos non prest\u00f2 attenzione alla proiezione, per lo pi\u00f9 guardando in basso, mentre Ioannidis guard\u00f2 il film, secondo quanto riferito in modo imperturbabile.\nAntonis Agritelis, autista della jeep di Dertilis, testimoni\u00f2 di aver visto Dertilis giustiziare un giovane al viale Patission. Secondo la testimonianza di Agritelis, dopo l'esecuzione, Dertilis rientr\u00f2 nella jeep e si vant\u00f2 della sua abilit\u00e0 nel tiro. Dertilis contest\u00f2 la testimonianza di Agritelis, ma la Corte lo condann\u00f2 in parte sulla base di questa testimonianza.\nPattakos testimoni\u00f2 di aver chiamato Ioannidis nel suo ufficio nel settembre 1973 a causa delle voci secondo cui stava pianificando il rovesciamento del regime di Papadopoulos. Ioannidis sment\u00ec le voci e anzi rassicur\u00f2 Pattakos, sul suo \"onore militare\", di essere un sostenitore della Costituzione e delle riforme di Papadopoulos. Pattakos afferm\u00f2 anche di sapere molto bene che nel pomeriggio del 24 novembre 1973 Ioannidis era stato chiamato dallo stesso Papadopoulos e, con la presenza di Makarezos, neg\u00f2 nuovamente con veemenza qualsiasi voce sulla pianificazione di un colpo di stato. Pattakos aggiunse che poche ore dopo quell'incontro, intorno alle 3:30 il giorno dopo, i carri armati apparvero per le strade di Atene e Phaedon Gizikis prest\u00f2 giuramento quella mattina presto come prestanome del presidente della Repubblica.\nIl secondo giorno del processo, gli avvocati difensori di Papadopoulos Karagiannopoulos, Papaspyrou e Steiropoulos sollevarono l'obiezione che la corte non aveva autorit\u00e0 giurisdizionale sul loro cliente per quanto riguarda le vicende del Politecnico, perch\u00e9 aveva l'immunit\u00e0 presidenziale come Presidente della Grecia durante il periodo degli eventi e chiese un'immediata sentenza al tribunale. Il tribunale fu immediatamente interrotto per ulteriori delibere. Una volta ripreso il procedimento, la Corte enunci\u00f2 la sua decisione ritenendo che Papadopoulos non fosse immune dall'accusa come Presidente della Repubblica al momento dei fatti perch\u00e9 il colpo di stato del 21 aprile 1967 avvi\u00f2 la violenza contro lo Stato greco e usurp\u00f2 il potere e l'autorit\u00e0 legale del popolo. Tutti i successivi governi del giunta furono quindi considerati dalla corte come prodotti di violenza. Di conseguenza, la Corte giudic\u00f2 che Papadopoulos non fosse un legittimo Presidente della Repubblica all'epoca e, in quanto tale, non immune da azioni penali.\nLa decisione piena, unanime, della Corte, che respinse la richiesta di immunit\u00e0 di Papadopoulos, dichiar\u00f2 quanto segue:L'ammutinamento del 21 aprile 1967, l'azione di un gruppo di ufficiali e la situazione che ne deriv\u00f2 fino al 23 luglio [1974] costituirono un colpo di Stato, attraverso il quale si intendeva usurpare l'autorit\u00e0 ei diritti sovrani del popolo. I governi conseguenti furono governi di violenza. Pertanto si conclude chiaramente che chiunque abbia esercitato funzioni di autorit\u00e0 di governo sotto qualsiasi ufficio, compreso quello di capo dello Stato, non ha in realt\u00e0 esercitato l'autorit\u00e0 legale e di conseguenza non \u00e8 protetto per le sue azioni durante l'esercizio di tale autorit\u00e0 ai sensi delle norme che definiscono l'immunit\u00e0. Pertanto la posizione dell'imputato Georgios Papadopoulos, avendo esercitato funzioni di Presidente della Repubblica nel periodo in cui sono stati compiuti i fatti a lui attribuiti dall'atto d'accusa, non era il legittimo Presidente della Repubblica e quindi non \u00e8 tutelato ai sensi delle sezioni di immunit\u00e0.A seguito della sentenza sull'immunit\u00e0, l'avvocato di Ioannidis, Giorgos Alfatakis, present\u00f2 una mozione per scindere e rinviare il processo sulla base del fatto che l'atto d'accusa non aveva una logica completa: sebbene fosse menzionato nell'ordine che Ioannidis incoraggiava e persuadeva i comandanti di unit\u00e0 della sicurezza forze ad agire in modo criminale durante la repressione della rivolta, i nomi dei comandanti non furono menzionati nell'atto d'accusa. Il tribunale respinse l'istanza in quanto non poteva annullare l'atto d'accusa.\nVerdetto.\nIl 31 dicembre 1975, il tribunale di cinque membri di Atene condann\u00f2 20 dei 32 accusati e giudic\u00f2 Ioannidis l'unica persona moralmente responsabile degli eventi.\nLe sentenze principali sono riportate nella tabella seguente:\nI torturatori.\nProcessi ai torturatori.\nOltre ai due processi civili dei mandanti e alle vicende del Politecnico, vi furono altri sei processi, che riguardavano l'uso della tortura da parte del regime ( , \"I Processi dei torturatori\"). Due dei processi hanno coinvolsero la corte marziale dei membri della polizia militare EAT/ESA. Il primo processo inizi\u00f2 il 7 agosto 1975 presso la Corte marziale permanente di Atene, e il secondo processo il 13 ottobre 1975, con sentenza pronunciata il 9 dicembre 1975. In totale, gli imputati erano 18 ufficiali e 14 soldati di grado sottufficiale che affrontarono tutti le accuse derivanti dall'uso della tortura durante gli interrogatori. Il secondo processo indag\u00f2 sulle accuse di tortura incentrate sulla prigione di Bogiati e sulle unit\u00e0 dell'esercito situate nella prefettura dell'Attica. Questi processi furono seguiti da altri quattro processi riguardanti le accuse di tortura nei confronti dei membri delle forze di sicurezza e della polizia. L'ultimo dei processi di tortura inizi\u00f2 nel novembre 1976. Complessivamente vi furono dai cento ai quattrocento processi ai torturatori. Il numero \u00e8 incerto perch\u00e9 non sono state conservate registrazioni centralizzate dettagliate del numero dei processi.\nLe accuse durante il primo processo ai torturatori dell'ESA furono:\nOgni imputato fu accusato in misura diversa, ma l'unico ufficiale a dichiararsi colpevole di tutte le accuse fu il sergente Michail Petrou, un ex guardia della sede centrale dell'ESA ad Atene, che torn\u00f2 in Grecia dall'estero per essere processato.\nUn problema per l'accusa fu il furto e la distruzione dei documenti dell'ESA, che venne descritto come \"all'ingrosso\". Questi documenti non furono mai recuperati e non furono utilizzati in nessuna delle prove. Infatti, i documenti che inizialmente erano stati esibiti in tribunale da alti funzionari dell'ESA svanirono senza essere mai trovati.\nDurante i processi EAT/ESA, Theodoros Theophilogiannakos supplic\u00f2 la leadership dell'esercito di non condannare nessuno dei membri accusati del personale EAT/ESA di grado inferiore. Nella sua logica queste condanne avrebbero incoraggiato il Partito Comunista appena legalizzato a minacciare di punizione gli uomini EAT/ESA nel caso in cui i soldati avessero eseguito gli ordini legalmente dubbi. Ci\u00f2 avrebbe demoralizzato gli uomini e facendogli ricredere la legalit\u00e0 di ogni ordine a loro impartito. I soldati avrebbero quindi disobbedito a qualsiasi ordine emesso dai loro comandanti, qualora fossero stati in dubbio sulla legittimit\u00e0 di quell'ordine. Rifiutarsi di obbedire a un ordine sarebbe stato illegale dal punto di vista dell'esercito e avrebbe scosso la disciplina dei militari, dal punto di vista di Theophilogiannakos. Prosegu\u00ec affermando: \"Condannate a morte noi comandanti, se volete. L'importante \u00e8 salvare lo Stato\u00bb.\nIl pubblico ministero su Theophilogiannakos rifer\u00ec alla Corte:Guidato da un cieco anticomunismo, attribu\u00ec al \u201cdito comunista\u201d anche la minima opposizione al regime dittatoriale.Durante il secondo processo Theophilogiannakos chiese alla corte di non accettare la testimonianza di Kostas Kappos, un membro comunista del Parlamento, sulla base del fatto che era ateo. Spanos, invece di testimoniare, dichiar\u00f2 che la \"Rivoluzione\" era stata tradita come Cipro, mentre Hadjizisis afferm\u00f2 che gli interrogatori dell'ESA attraversarono un calvario peggiore delle reali vittime dell'interrogatorio .\nUno degli accusati, Dimitrios Kofas, era noto come il \"medico del succo d'arancia\" perch\u00e9 prescriveva il succo d'arancia come panacea per qualsiasi disturbo, compresi quelli derivanti dalla tortura. Nel caso di un paziente che coinvolgeva l'ufficiale dell'aeronautica Nikolaos Stapas, Kofas prescrisse succo d'arancia per l'ematuria causata da gravi torture. Il medico fu condannato per undici casi documentati di abbandono dei suoi doveri medici.\nLe osservazioni conclusive del pubblico ministero in uno dei processi EAT/ESA furono:I torturatori volevano presentare l'EAT/ESA non come un luogo di tortura ma come un riformatorio nazionale. Riservandosi modestamente l'infallibilit\u00e0 del giudizio, cercarono di seguire le orme della Santa Inquisizione.\nVerdetto.\nTabella di condanna per i due processi dell'ESA:\nIncarcerazione.\nIn carcere i capi della giunta si rivolgevano a vicenda usando i loro precedenti titoli come \"ministro\" e \"presidente\" e mostravano grande deferenza nei confronti di Papadopoulos. Tuttavia, Papadopoulos non socializz\u00f2 facilmente e prefer\u00ec cenare da solo. L'allora guardiano del carcere di Korydallos, Yannis Papathanassiou pubblic\u00f2 in seguito il libro \"Prison Diary: Korydallos 1975\u2013\"79 dove descrisse i servizi che i membri della giunta incarcerati godettero, come ad esempio icondizionatori d'aria, televisori e campi da tennis.\nPapathanassiou nel suo libro descrisse come il ministero della Giustizia, sotto la pressione dei simpatizzanti della giunta, avesse ordinato queste disposizioni speciali per i prigionieri. Papathanassiou dettagli\u00f2 anche la sua continua vigilanza cercando di scoprire trame di fuga. Rivel\u00f2 anche come, attraverso i loro avvocati, i prigionieri siano stati coinvolti nelle elezioni parlamentari greche del 1977 a sostegno di un partito di destra. La popolazione normale della prigione si infuri\u00f2 cos\u00ec tanto per il trattamento preferenziale riservato ai membri della giunta che si ribellarono.\nUn piano per concedere l'amnistia ai capi della giunta da parte del governo Konstantinos Mitsotakis nel 1990 fu annullato dopo le proteste di conservatori, socialisti e comunisti.\nPapadopoulos e altri sette membri della giunta furono alloggiati nel blocco A di massima sicurezza. Papadopoulos risiedeva al secondo piano del complesso insieme agli altri membri del suo regime, mentre Ioannidis risiedeva al piano terra.\nSebbene Pattakos e Makarezos vennero rilasciati in anticipo per motivi di salute, Papadopoulos non chiese mai la clemenza e rimase in carcere fino alla sua morte. Mor\u00ec in ospedale il 27 giugno 1999, dopo essere stato trasferito da Korydallos.\nDurante la sua incarcerazione, fu riferito che Ioannidis leggeva libri militari e libri sulla CIA. A causa del suo coinvolgimento nel rovesciamento di Papadopoulos fu accusato dalla destra di aver tradito il giuramento prestato nell'estate del 1971che riconobbe Papadopoulos come il leader della \"Rivoluzione\" davanti lo stesso Papadopoulos e ad altri venti membri della giunta\", ovvero la giunta, e fu quindi ritenuto responsabile degli eventi successivi, in particolare del crollo definitivo del regime. Di conseguenza, non entr\u00f2 in contatto con Papadopoulos e degli altri membri della giunta intorno a lui e trascorse la maggior parte del suo tempo da solo in una cella isolata. Nonostante ci\u00f2, a volte organizzava feste a cui partecipavano membri della polizia militare dell'ESA, che risiedeva al terzo piano del complesso.\nIoannidis e il co-cospiratore Nikos Dertilis non chiesero mai la grazia. Alla fine del 2005, gli avvocati che rappresentavano Ioannidis e Dertilis presentarono una petizione alla corte per il loro rilascio, ma allo stesso tempo Ioannidis dichiar\u00f2 di non pentirsi di nessuna delle sue azioni. La Corte di giustizia del Pireo rifiut\u00f2 la sua petizione, sulla base della sua mancanza di rimorso. Nel 2008, Ioannidis fu trasferito al General State Hospital di Nikaia da Korydallos a causa di una malattia. Ioannidis mor\u00ec il 16 agosto 2010 per problemi respiratori, essendo trasportato in ospedale la notte precedente. Rimase incarcerato fino alla morte.\nStylianos Pattakos, anche in carcere, mostr\u00f2 una devozione continua a Papadopoulos. Si dice che gli piaceva ascoltare la musica religiosa fornitagli da un monaco e nelle sue memorie carcerarie descrive come si divertisse a curare un piccolo giardino e un laghetto con 21 pesci rossi. Le due cose che menziona nei suoi scritti che non gli piacevano erano l'inquinamento acustico in prigione, che descrive come \"tortura\", e che la forma della combinazione di stagno e rubinetto sembrava una falce e martello.\nIn un altro segmento delle sue memorie carcerarie, Pattakos menzion\u00f2 anche un incidente che coinvolse il generale Odysseas Angelis (il capo delle forze armate sotto gran parte della dittatura) e una guardia carceraria. Secondo Pattakos, la guardia carceraria aveva il volume della radio alto e Angelis supplic\u00f2 a guardia di abbassarlo. La guardia non solo non obbed\u00ec, ma alz\u00f2 il volume. Angelis chiese quindi a Pattakos di intervenire in suo favore e di chiedere nuovamente alla \"nobile guardia carceraria\".\nIl 23 marzo 1987 Angelis si suicid\u00f2 nella sua cella, all'et\u00e0 di 75 anni. Pattakos fu rilasciato dal carcere nel settembre 1990 a causa di \"danni irreparabili alla sua salute\".\nDertilis fu l'ultimo membro della giunta rimasto in carcere. Mor\u00ec il 28 gennaio 2013 all'et\u00e0 di 94 anni.\nStamatelopoulos fu graziato nell'aprile 1977.\nEredit\u00e0.\nIl successo della perseguimento della giunta e le pesanti condanne imposte ai capi della giunta inviarono un messaggio ai potenziali cospiratori all'interno dei ranghi dell'esercito che l'era dell'immunit\u00e0 dalle trasgressioni costituzionali da parte dei militari era irreversibilmente finita.\nI processi di tortura EAT/ESA furono riconosciuti da Amnesty International come i primi processi a livello internazionale, dopo i processi di Norimberga, a coinvolgere il perseguimento della tortura. I processi EAT/ESA sono anche tra i pochissimi processi ai torturatori nella storia umana e sono indicati da Amnesty International come \"Processi dei criminali\". Perch\u00e9 era raro per un paese di perseguire i torturatori, questi processi sono divenuti oggetto di ricerca scientifica e sono stati pubblicati paper sulla base dei loro procedimenti giudiziari.\nNel 1977, Amnesty International pubblic\u00f2 un rapporto sul primo processo ai torturatori in Grecia con il duplice scopo di documentare l'uso della tortura in un moderno regime oppressivo e utilizzarlo come esempio di perseguimento dei funzionari che torturano, sulla base della convinzione che l'esperienza greca pu\u00f2 giovare al resto del mondo.\nI processi alla giunta servirono anche a demistificare il mito del militare competente, professionale, incorruttibile ed etico. Secondo i libri \"The Politics of Human Rights: The Quest for Dignity\" and \"Transitional Justice: How Emerging Democracies Reckon With Former Regimes: Country Studies\":"}
{"id": "9224410", "revid": "1924342", "url": "https://it.wikipedia.org/wiki?curid=9224410", "title": "Metrickz", "text": "Biografia.\nNato da padre turco e madre tedesca a Osnabr\u00fcck, ha visto la svolta commerciale nel 2015 con la pubblicazione del secondo album in studio \"Ultraviolett II\", distribuito dalla Warner Music Germany, che ha conseguito un posizionamento di 4 nelle Offizielle Deutsche Charts e l'ingresso in classifica sia in Austria e Svizzera. Il disco successivo \"Xenon\", pubblicato nel 2017 e numero uno 3 in Germania, \u00e8 divenuto quello di maggior successo dell'artista, posizionandosi al 22\u00ba posto in Austria.\nLa Bundesverband Musikindustrie gli ha assegnato un disco d'oro di unit\u00e0 per il brano \"Valentina\", incluso nell'album di debutto \"Ultraviolett\"."}
{"id": "9224418", "revid": "458786", "url": "https://it.wikipedia.org/wiki?curid=9224418", "title": "Cemali Sertel", "text": "Carriera.\nProdotto del settore giovanile dell', debutta in prima squadra il 12 agosto 2018 in occasione dell'incontro di TFF 1. Lig perso 3-1 contro il . Il 29 gennaio 2019 viene acquistato dall', che lo lascia in prestito al club rossonero fino al termine della stagione; il prestito viene in seguito esteso anche per l'annata seguente.\nApprodato ufficialmente all'\u0130stanbul Ba\u015fak\u015fehir nel 2020, debutta in S\u00fcper Lig il 14 settembre nel match perso 2-0 contro l'. Impiegato con poca frequenza e principalmente da subentrante, al termine della stagione viene ceduto in prestito al .\nStatistiche.\nPresenze e reti nei club.\n\"Statistiche aggiornate all'11 dicembre 2021.\""}
{"id": "9224423", "revid": "1310927", "url": "https://it.wikipedia.org/wiki?curid=9224423", "title": "Leyter\u012bs Matsoukas", "text": "Carriera.\nClub.\nEsordisce tra i professionisti nella stagione 2007-2008, nella quale gioca una partita nella massima serie greca con l'; successivamente dopo un periodo in prestito all' si trasferisce al , dove gioca per\u00f2 solamente 4 partite in terza divisione con la squadra riserve del club. Successivamente, tra il 2011 ed il 2019 gioca con vari club nella seconda divisione greca; nella seconda parte della stagione 2018-2019 segna invece due reti in 15 presenze nella massima serie serba con il , club con il quale l'anno seguente gioca invece per un periodo in seconda divisione, fino al 3 febbraio 2020, quando viene acquistato a titolo definitivo dallo , con cui nella seconda parte della stagione 2019-2020 e nell'intera stagione 2020-2021 gioca nuovamente nella seconda divisione greca, per poi tornare a giocare in massima serie nella stagione 2021-2022 a seguito della vittoria del campionato nella stagione 2020-2021.\nNazionale.\nHa giocato nelle nazionali giovanili greche Under-17 ed Under-19, partecipando con entrambe ad incontri di qualificazione dei campionati europei di categoria; con la nazionale Under-19 ha poi anche giocato 3 partite nella fase finale degli Europei di categoria nel 2008.\nStatistiche.\nPresenze e reti nei club.\n\"Statistiche aggiornate all'11 dicembre 2021.\""}
{"id": "9224430", "revid": "110157", "url": "https://it.wikipedia.org/wiki?curid=9224430", "title": "Horniman Museum", "text": "L'Horniman Museum and Gardens \u00e8 un museo a Forest Hill, Londra. L'edificio, commissionato nel 1898, \u00e8 stato costruito su progetto di Charles Harrison Townsend in stile moderno e inaugurato nel 1901.\u00a0 Espone collezioni di antropologia, storia naturale e strumenti musicali ed \u00e8 noto per la sua vasta collezione di animali imbalsamati. L'edificio \u00e8 classificato Grade II *.\n\u00c8 un ente pubblico non dipartimentale del Dipartimento per il digitale, la cultura, i media e lo sport ed \u00e8 costituito come societ\u00e0 e ente benefico ai sensi della legge inglese.\nStoria.\nIl museo venne fondato nel 1901 da Frederick John Horniman che aveva ereditato l'attivit\u00e0 di Horniman's Tea da suo padre, che nel 1891 era diventata la pi\u00f9 grande attivit\u00e0 commerciale di t\u00e8 al mondo.\nI proventi dell'attivit\u00e0 consentirono a Horniman di assecondare la sua passione di una vita per il collezionismo. Dopo aver viaggiato molto aveva raccolto circa 30.000 oggetti nelle sue varie collezioni, coprendo la storia naturale, i manufatti culturali e gli strumenti musicali.\nNel 1911, il figlio di Frederick Horniman, Emslie, don\u00f2 un edificio aggiuntivo a ovest dell'edificio principale, originariamente contenente un'aula magna e una biblioteca. Anche questo venne progettato da Townsend. Una nuova estensione, inaugurata nel 2002, \u00e8 stata progettata da Allies e Morrison.\nCollezioni.\nL'Horniman \u00e8 specializzato in antropologia, storia naturale e strumenti musicali e ha una collezione di 350.000 oggetti. Le raccolte etnografiche e musicali hanno lo status di Designato. Una delle sue mostre pi\u00f9 famose \u00e8 la vasta collezione di animali imbalsamati. Ha anche un acquario.\nGiardini.\nIl museo \u00e8 situato in 65.000 m2 di giardini, con le seguenti caratteristiche:\nI giardini sono anche elencati di grado II nel registro dei parchi storici e dei giardini di interesse storico speciale in Inghilterra.\nMosaico.\nSul muro di London Road dell'edificio principale c'\u00e8 un murale a mosaico neoclassico intitolato \"Humanity in the House of Circumstance\", progettato da Robert Anning Bell e assemblato da un gruppo di giovani donne nel corso di 210 giorni. Composto da pi\u00f9 di 117.000 singole tessere, misura 3 x 9,8 metri e simboleggia le aspirazioni e i limiti personali.\nLe tre figure all'estrema sinistra rappresentano Arte, Poesia e Musica, in piedi accanto a un portale che simboleggia la nascita, mentre la figura armata rappresenta la Resistenza. Le due figure inginocchiate rappresentano Amore e Speranza, mentre la figura centrale simboleggia l'Umanit\u00e0. La Carit\u00e0 sta a destra portando fichi e vino, seguita dalla Saggezza dai capelli bianchi che tiene un bastone e una figura seduta che rappresenta la Meditazione. Infine, una figura che simboleggia la Rassegnazione si trova presso la porta di destra, che rappresenta la morte.\nTotem.\nUn totem, scolpito in cedro rosso, alto 6 metri, si erge fuori dall'ingresso principale del museo. \u00c8 stato scolpito nel 1985 come parte dell'American Arts Festival da Nathan Jackson, un nativo Tlingit dell'Alaska. Le incisioni sul palo raffigurano figure di una leggenda dell'Alaska di una ragazza che spos\u00f2 un orso, con un'aquila (stemma del clan di Jackson) in cima. Il palo \u00e8 uno dei pochi totem nel Regno Unito, altri sono in mostra al British Museum, al National Museum of Scotland di Edimburgo, al Windsor Great Park, al Bushy Park, allo Yorkshire Sculpture Park, al Pitt Rivers Museum di Oxford e al molo di Alsford a Berkhamsted. C'\u00e8 anche un totem nel Royal Albert Memorial Museum di Exeter.\nEdificio CUE.\nIl Museo Horniman contiene l'edificio CUE (Centre for Understanding the Environment). Questo \u00e8 stato aperto nel 1996 ed \u00e8 stato progettato dagli architetti locali Archetype utilizzando metodi sviluppati da Walter Segal. L'edificio ha un tetto in erba ed \u00e8 stato costruito con materiali sostenibili. Incorpora anche la ventilazione passiva."}
{"id": "9224442", "revid": "283026", "url": "https://it.wikipedia.org/wiki?curid=9224442", "title": "203 mm 2S7 Pion", "text": ""}
{"id": "9224444", "revid": "283026", "url": "https://it.wikipedia.org/wiki?curid=9224444", "title": "2S7M Malka", "text": ""}
{"id": "9224445", "revid": "31886", "url": "https://it.wikipedia.org/wiki?curid=9224445", "title": "Venatrix hickmani", "text": "Venatrix hickmani \u00e8 un ragno appartenente alla famiglia Lycosidae.\nEtimologia.\nIl nome proprio \u00e8 in onore dell'aracnologo australiano Vernon Victor Hickman (1894-1984) per i suoi contributi all'aracnofauna australiana.\nCaratteristiche.\nL'olotipo maschile ha una lunghezza totale di 7,5mm: il cefalotorace \u00e8 lungo 4,6mm, e largo 3,4mm.\nIl paratipo femminile ha una lunghezza totale di 9,2mm: il cefalotorace \u00e8 lungo 5,2mm, e largo 3,7mm.\nDistribuzione.\nLa specie \u00e8 stata reperita in Australia: nel Queensland e nel Nuovo Galles del Sud. Di seguito alcuni rinvenimenti:\nTassonomia.\nAppartiene al \"pictiventris-group\" insieme a \"V. pictiventris\" e \"V. allopictiventris\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224446", "revid": "1924342", "url": "https://it.wikipedia.org/wiki?curid=9224446", "title": "Fighting Demons", "text": "Fighting Demons \u00e8 il quarto album in studio del rapper statunitense Juice Wrld, pubblicato il 10 dicembre 2021 dalla Grade A Productions e Interscope Records.\nDescrizione.\nSi tratta del secondo progetto postumo dell'interprete, morto a causa di un attacco epilettico l'8 dicembre 2019."}
{"id": "9224448", "revid": "1924342", "url": "https://it.wikipedia.org/wiki?curid=9224448", "title": "Marc Dupr\u00e9", "text": "Biografia.\nOriginario di Terrebonne, Dupr\u00e9 ha pubblicato il suo primo album in studio \"Refaire le monde\" nel 2015, che include una collaborazione con C\u00e9line Dion. Per quest'ultima ha aperto la tappa quebecchese del \"Taking Chances Tour\", per poi pubblicare \"Sans toi\", classificatosi nella Canadian Hot 100 e contenuto nel secondo disco \"Revenir \u00e0 toi\".\nIl suo posizionamento pi\u00f9 alto nella hit parade canadese \u00e8 arrivato nel 2013 per mezzo di \"Nous sommes les m\u00eames\", dopo aver raggiunto la 47\u00aa posizione. Tra il 2013 e il 2017 \u00e8 stato coach a \"La Voix\", mentre la Music Canada ha certificato tre dei suoi album oro."}
{"id": "9224449", "revid": "158913", "url": "https://it.wikipedia.org/wiki?curid=9224449", "title": "Stefano Della Casa", "text": ""}
{"id": "9224455", "revid": "179521", "url": "https://it.wikipedia.org/wiki?curid=9224455", "title": "Chlo\u00e8 Chevalier", "text": ""}
{"id": "9224456", "revid": "1543377", "url": "https://it.wikipedia.org/wiki?curid=9224456", "title": "Costituzione di Cipro", "text": "La Costituzione di Cipro \u00e8 un documento ratificato il 16 agosto 1960, che funge da Legge Suprema della Repubblica di Cipro (\"Suprema Lex Cypri\") e che definisce il sistema di governo della Repubblica cipriota e le libert\u00e0 civili per i cittadini ciprioti e il governo cipriota. \u00c8 stata redatta dopo che il paese ha ottenuto l'indipendenza nel 1959 ed \u00e8 la prima e unica costituzione di Cipro fino ad oggi. La Costituzione della Repubblica di Cipro \u00e8 stata modificata 15 (quindici) volte; dal 1960 sono stati modificati 24 articoli dei 199. Il 15\u00b0 emendamento riguardante l'articolo 146 \u00e8 entrato in vigore il 16 settembre 2020 con la sua pubblicazione nella Gazzetta Ufficiale.\nLa costituzione ha messo in atto metodi per proteggere i turco ciprioti, a causa delle restrizioni poste nell'articolo 6 del documento. Tale articolo garantisce che il governo cipriota non ha il diritto di discriminare n\u00e9 i turchi n\u00e9 i greco-ciprioti. La costituzione assicura inoltre, all'articolo 1, che il vicepresidente del paese \u00e8 turco e il presidente \u00e8 greco. Dal 1964, tuttavia, il governo cipriota \u00e8 dominato dai greci.\nLa costituzione del paese \u00e8 venuta meno, tuttavia, nel 1963 a causa di una disputa tra greci e turco-ciprioti. La gestione della repubblica da parte della sola comunit\u00e0 greca \u00e8 stata legalmente definita in quella che viene chiamata \"Giustizia del bisogno\". In seguito all'invasione turca del 1974, lo stato ha agito da surrogato per le propriet\u00e0 dei turco-ciprioti che si sono trasferiti nel nord occupato dai turchi. Dopo l'ingresso di Cipro nell'UE nel 2004 e il caso Ibrahim Aziz vs. Repubblica di Cipro presso la Corte europea dei diritti dell'uomo, sono stati ripristinati alcuni diritti civili individuali dei turco-ciprioti residenti nell'area sotto il controllo della Repubblica, che possono cos\u00ec far parte delle liste elettorali e candidarsi alle elezioni europee. Ci\u00f2, tuttavia, non ha ripristinato i loro diritti comunitari previsti dalla costituzione originaria, ovvero le liste elettorali separate per eleggere il vicepresidente e un numero fisso di membri della camera dei rappresentanti.\nCrollo costituzionale.\nNel 1963, la Costituzione venne meno quando i turco-ciprioti coinvolti si ritirarono dal governo, e i greci presero conseguentemente il pieno controllo del governo nel 1965, poich\u00e9 i turco-ciprioti non avrebbero cooperato per le modifiche costituzionali, nonostante le garanzie costituzionali precedentemente esistenti assicurassero la rappresentanza dei turchi.\nLa separazione avvenne perch\u00e9 i due gruppi etnici continuarono a essere diffidenti l'uno dell'altro dopo la firma della costituzione. Un altro problema che caus\u00f2 la rottura fu il fatto che il presidente Makarios III, un greco-cipriota, sosteneva la completa integrazione tra i due gruppi etnici, mentre il vicepresidente Fazil K\u00fc\u00e7\u00fck, un turco-cipriota, appoggiava una maggiore separazione.\nInoltre, il presidente Makarios propose quell'anno una modifica costituzionale per rimuovere la maggior parte dei diritti concessi ai turco-ciprioti. Afferm\u00f2 che la costituzione originale impediva ai turchi e ai greci di \"cooperare in uno spirito di comprensione e amicizia\".\nContenuto.\nDisposizioni generali.\nI primi cinque articoli della costituzione annoverano le disposizioni generali.\nL'articolo 1 afferma che Cipro \u00e8 una repubblica indipendente con un presidente e che il presidente e il vicepresidente devono essere rispettivamente greci e turchi. L'articolo 3 afferma che le lingue ufficiali della Repubblica di Cipro sono il greco e il turco e che tutti i documenti ufficiali devono essere pubblicati in entrambe le lingue.\nL'articolo 4 richiede che Cipro \"abbia una propria bandiera di disegno e colore neutro, scelta congiuntamente dal presidente e dal vicepresidente della Repubblica\", mentre l'articolo cinque afferma che i ciprioti greci e turchi hanno il diritto di celebrare le loro vacanze.\nDiritti e libert\u00e0 fondamentali.\nGli articoli 6-35 della Costituzione riguardano i diritti e le libert\u00e0 fondamentali.\nL'articolo 6 proibisce la discriminazione dei greci ciprioti o turco ciprioti in base alla loro razza, mentre l'articolo 7 afferma il diritto alla vita che un individuo pu\u00f2 essere privato del suo diritto alla vita solo se non viene condannato da un \"tribunale competente\" per un reato che prevede la pena di morte per legge.\nL'articolo 8 proibisce punizioni o trattamenti inumani o degradanti e previene la tortura, e l'articolo 9 afferma che \"ogni persona ha diritto a un'esistenza dignitosa e alla sicurezza sociale\".\nL'articolo 10 vieta la schiavit\u00f9 e il lavoro forzato, in tutti i casi diversi dai casi di servizio militare obbligatorio o di lavoro durante la detenzione legittima da parte dello Stato. Consente inoltre \"qualsiasi servizio richiesto in caso di emergenza o calamit\u00e0 che minaccino la vita o il benessere degli abitanti\".\nL'articolo 11 contiene diversi limiti su chi pu\u00f2 essere imprigionato. Stabilisce che le persone possono essere incarcerate solo quando sono state condannate da un tribunale, detenute per costringerle a comparire davanti a un tribunale, detenute per impedire loro di commettere un reato o detenute per evitare la diffusione di malattie. L'articolo assicura inoltre che \"ogni persona che sia stata vittima di arresto o detenzione in violazione delle disposizioni del presente articolo avr\u00e0 un diritto esecutivo al risarcimento\".\nL'articolo 12 garantisce il rispetto dell'Habeas Corpus, che nessuno possa essere accusato due volte per lo stesso reato, che la punizione sia proporzionale al crimine e che le persone abbiano diritto alla difesa durante il processo.\nL'articolo 13 afferma che ogni persona ha il diritto di circolare liberamente per Cipro e di andarsene quando lo desidera, fatte salve le \"condizioni ragionevoli\" imposte dalla legge, mentre l'articolo 14 stabilisce che nessuna persona sar\u00e0 obbligata a lasciare il paese.\nL'articolo 15 definisce il diritto alla privacy. Si afferma che ogni individuo ha diritto a una vita privata tranne quando la violazione della privacy di qualcuno \u00e8 conforme alla legge e nell'interesse nazionale. L'articolo 16 proibisce di entrare nella propriet\u00e0 di qualcuno senza il suo previo consenso senza un mandato di arresto, a meno che non si stia salvando l'individuo dal pericolo. L'articolo 17 esamina anche la privacy, con il suo obiettivo principale che ci sia il diritto alla privacy di un individuo in tutte le comunicazioni legali.\nGli articoli 18, 19 e 21 garantiscono rispettivamente la libert\u00e0 di parola, religione e riunione, mentre il 20 e 22 trattano del diritto all'istruzione gratuita e al matrimonio.\nL'articolo 23 aggiunge ai diritti di cui all'articolo 16, consentendo ai cittadini di Cipro di acquistare propriet\u00e0 e ricevere un risarcimento per eventuali danni.\nL'articolo 24 impone ai cittadini di pagare le tasse. Esso afferma che \"ogni persona \u00e8 tenuta a contribuire secondo i suoi mezzi agli oneri pubblici\". Dichiara inoltre che nessuna organizzazione pu\u00f2 riscuotere una tassa senza autorizzazione in un tribunale.\nL'articolo 25 garantisce che ogni individuo a Cipro abbia il diritto al lavoro, fatte salve le condizioni che possono essere previste dalla legge. L'articolo 26 stabilisce che le persone possono liberamente stipulare contratti ed evitare di essere sfruttate da persone con \"potere economico imperante\".\nL'articolo 27 stabilisce che, fatte salve le condizioni di legge, i cittadini hanno il diritto di partecipare alle azioni sindacali. Dichiara inoltre che i membri delle forze armate, della polizia e della gendarmeria non possono scioperare."}
{"id": "9224457", "revid": "1964823", "url": "https://it.wikipedia.org/wiki?curid=9224457", "title": "Aurora Pro Patria 1919 2021-2022", "text": "Questa voce raccoglie le informazioni riguardanti l'Aurora Pro Patria 1919 nelle competizioni ufficiali della stagione 2021-2022.\nMaglie e sponsor.\nLo sponsor tecnico per la stagione 2021-2022 \u00e8 Givova, mentre lo sponsor ufficiale \u00e8 Unet.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Rosa tratta dal sito ufficiale della Pro Patria\""}
{"id": "9224470", "revid": "2056951", "url": "https://it.wikipedia.org/wiki?curid=9224470", "title": "Ola Olstad", "text": "Il ghiacciaio Olstad sull'isola Pietro I prende il nome da lui. \nEsplorazione.\nOldstad si un\u00ec alla spedizione Norvegia I in Antartide dal 1927 al 1928. Guid\u00f2 poi la spedizione Norvegia II in Antartide dal 1928 al 1929. Fu in questa spedizione che l'isola di Pietro I fu rivendicata per la Norvegia il 2 febbraio 1929. "}
{"id": "9224471", "revid": "300067", "url": "https://it.wikipedia.org/wiki?curid=9224471", "title": "Petre Br\u0103ni\u0219teanu", "text": "Carriera.\nCon la ha disputato i Campionati europei del 1987."}
{"id": "9224473", "revid": "300067", "url": "https://it.wikipedia.org/wiki?curid=9224473", "title": "Petre Branisteanu", "text": ""}
{"id": "9224475", "revid": "31886", "url": "https://it.wikipedia.org/wiki?curid=9224475", "title": "Venatrix allopictiventris", "text": "Venatrix allopictiventris \u00e8 un ragno appartenente alla famiglia Lycosidae.\nEtimologia.\nIl nome proprio deriva dal greco \u1f04\u03bb\u03bb\u03bf\u03c2, \"\u00e0llo-\", cio\u00e8 \"altro, diverso\" e \"-pictiventris\", in riferimento alla specie \"V. pictiventris\" con la quale ha diverse caratteristiche in comune, pur differenziandosene.\nCaratteristiche.\nL'olotipo maschile ha una lunghezza totale di 7,6mm: il cefalotorace \u00e8 lungo 4,3mm, e largo 3,1mm.\nIl paratipo femminile ha una lunghezza totale di 10,2mm: il cefalotorace \u00e8 lungo 4,9mm, e largo 3,4mm.\nDistribuzione.\nLa specie \u00e8 stata reperita in Australia: nel Queensland e nel Nuovo Galles del Sud. Di seguito alcuni rinvenimenti:\nTassonomia.\nAppartiene al \"pictiventris-group\" insieme a \"V. pictiventris\" e \"V. hickmani\".\nAl 2021 non sono note sottospecie e dal 2001 non sono stati esaminati nuovi esemplari."}
{"id": "9224479", "revid": "62748", "url": "https://it.wikipedia.org/wiki?curid=9224479", "title": "Anfiteatro romano di Londra", "text": "I resti visibili di un anfiteatro costruito durante la Londra romana si trovano sotto il complesso della Guildhall Art Gallery nella City di Londra. Alcuni di questi resti sono esposti \"in situ\" in una stanza nel seminterrato della pinacoteca. Scoperto nel 1988, il sito \u00e8 ora un monumento programmato.\nIl primo anfiteatro romano di Londra fu costruito nel 70 in legno, ma fu ristrutturato all'inizio del II secolo con ingressi piastrellati e muri di pietra. L'anfiteatro era utilizzato per vari eventi pubblici come i giochi di gladiatori, per intrattenere i soldati e il pubblico con combattimenti di animali ed esecuzioni pubbliche di criminali, nonch\u00e9 attivit\u00e0 religiose. Dopo che gli antichi romani se ne andarono nel IV secolo, l'anfiteatro rimase abbandonato per centinaia di anni. Nell'XI secolo l'area fu rioccupata e nel XII secolo fu costruita accanto ad essa la prima Guildhall di Londra che \u00e8 sopravvissuta al Grande incendio del 1666 e ai bombardamenti della seconda guerra mondiale. "}
{"id": "9224498", "revid": "300067", "url": "https://it.wikipedia.org/wiki?curid=9224498", "title": "Sorin Ardeleanu", "text": "Carriera.\nCon la ha disputato i Campionati europei del 1987."}
{"id": "9224501", "revid": "1629429", "url": "https://it.wikipedia.org/wiki?curid=9224501", "title": "Scottish Cup 1949-1950", "text": "La Scottish Cup 1949-1950 \u00e8 stata la 65\u00aa edizione del torneo. I ha vinto il trofeo per la tredicesima volta nella loro storia.\nFormula.\nIn ogni turno si giocavano gare di sola andata; in caso di parit\u00e0 si disputava un replay a campi inveriti; in caso di ulteriore parit\u00e0 si procedeva con i supplementari e i rigori.\nPartite.\nPrimo turno.\nGare disputate il 28 gennaio 1950.\nReplay.\nGare disputate il 1\u00b0 febbraio 1950.\nSecondo turno.\nGare disputate l'11 febbraio 1950.\nPrimi replay.\nGare disputate il 15 febbraio 1950.\nSecondi replay.\nGare disputate il 22 febbraio 1950.\nOttavi di finale.\nSei squadre ottennero l'accesso diretto ai quarti di finale. Gare disputate il 25 febbraio 1950.\nQuarti di finale.\nGare disputate il l'11 marzo 1950.\nPrimi replay.\nGare disputate il 15 marzo 1950.\nSecondi replay.\nGara disputata il 27 marzo 1950.\nSemifinali.\nGare disputate il 1\u00b0 aprile 1950.\nReplay.\nGara disputata il 5 aprile 1950.\nFinale.\nGara disputata il 22 aprile 1950."}
{"id": "9224502", "revid": "599013", "url": "https://it.wikipedia.org/wiki?curid=9224502", "title": "Ioan Ionescu", "text": "Carriera.\nCon la ha disputato due edizioni dei Campionati europei (1985, 1987)."}
{"id": "9224505", "revid": "599013", "url": "https://it.wikipedia.org/wiki?curid=9224505", "title": "Iv\u00e1n Mart\u00edn", "text": "Caratteristiche tecniche.\nCentrocampista offensivo di piede mancino, agisce principalmente come trequartista ma pu\u00f2 essere utilizzato anche in posizione pi\u00f9 offensiva.\nCarriera.\nNato a Bilbao ma cresciuto a Torre-Pacheco, nel febbraio 2021 entra a far parte del settore giovanile del ; promosso nella squadra C nel 2017, debutta il 27 agosto nel match di Tercera Divisi\u00f3n pareggiato 0-0 contro il mentre il 21 gennaio seguente realizza la sua prima rete nella sconfitta per 2-1 contro il . In totale colleziona 33 incontri realizzando tre reti al termine della stagione. \nNell'agosto 2018 approda nella squadra B degli \"amarillos\" impegnata in Segunda Divisi\u00f3n B ed in breve tempo si guadagna un posto da titolare. Il 17 gennaio 2021 debutta con la prima squadra rimpiazzando Alfonso Pedraza nei minuti finali dell'incontro di Coppa del Re perso 3-1 contro l'.\nIl 14 agosto 2020 viene ceduto in prestito al per tutta la durata della stagione; debutta in Segunda Divisi\u00f3n il 13 settembre nel match pareggiato 0-0 contro l' ed una settimana pi\u00f9 tardi realizza la prima rete fra i professionisti nel pareggio per 1-1 contro il . Divenuto in breve tempo un elemento chiave nel centrocampo del club rossonero, conclude la sua prima stagione in serie cadetta con 33 presenze, 4 reti e 6 assist all'attivo.\nRientrato al Villarreal, il 10 luglio 2021 rinnova il proprio contratto fino al 2025 e viene nuovamente ceduto in prestito, questa volta in Primera Divisi\u00f3n all'; il 14 agosto debutta nella massima divisione spagnola subentrando nel secondo tempo del match perso 4-1 contro il .\nStatistiche.\nPresenze e reti nei club.\n\"Statistiche aggiornate al 20 novembre 2021.\""}
{"id": "9224508", "revid": "599013", "url": "https://it.wikipedia.org/wiki?curid=9224508", "title": "Doru R\u0103dulescu", "text": "Carriera.\nCon la ha disputato i Campionati europei del 1985."}
{"id": "9224511", "revid": "1318658", "url": "https://it.wikipedia.org/wiki?curid=9224511", "title": "John Brashear", "text": "Biografia.\nSuo padre, Basil Brown Brashear, era un sellaio e sua madre, Julia Smith Brashear, era un'insegnante di scuola. Era il pi\u00f9 grande di sette figli. Da ragazzo, John Brashear \u00e8 stato fortemente influenzato dal nonno materno, Nathanial Smith, un riparatore di orologi. Quando aveva nove anni, suo nonno lo port\u00f2 a vedere attraverso il telescopio dello \"scudiero\" Joseph P. Wampler, che install\u00f2 il suo telescopio da viaggio a Brownsville. Quella visione della luna e del pianeta Saturno rappresentarono una grande ispirazione per il resto della sua vita. Dopo aver ricevuto un'istruzione scolastica comune fino all'et\u00e0 di 15 anni, divenne apprendista di un macchinista e impar\u00f2 il suo mestiere all'et\u00e0 di 20 anni.\nA partire dal 1861 Brashear lavor\u00f2 come tecnico in un'acciaieria a laminazione a Pittsburgh. Ha perseguito il suo amore per l'astronomia di notte, con l'aiuto di sua moglie Phoebe Stewart, un'insegnante di scuola domenicale che Brashear incontr\u00f2 nel 1861 e spos\u00f2 nel 1862. Avendo pochi mezzi per acquistare un telescopio, Brashear costru\u00ec la propria officina da un capannone di carbone di tre metri quadrati dietro casa sua e inizi\u00f2 a costruire il proprio rifrattore.\nA partire dal 1880, dedic\u00f2 il suo tempo alla fabbricazione di strumenti astronomici e scientifici ed esegu\u00ec vari esperimenti. Ha sviluppato un meotdo di argentatura migliorato, che sarebbe diventato lo standard per il rivestimento dei primi specchi superficiali (noto come \"processo Brashear\") fino a quando la metallizzazione sotto vuoto non inizi\u00f2 a sostituirlo nel 1932.\nBrashear brevett\u00f2 pochi strumenti e non brevett\u00f2 mai le sue tecniche. Ha fondato la \"John A. Brashear Co.\" con suo genero e socio, James Brown McDowell (ora una divisione di L-3 Communications e ancora con sede a Pittsburgh). I suoi strumenti hanno guadagnato il rispetto in tutto il mondo. Gli elementi ottici e gli strumenti di precisione prodotti da John Brashear sono stati acquistati per la loro qualit\u00e0 da quasi tutti gli osservatori importanti del mondo. Alcuni sono ancora in uso oggi. Una squadra che stava demolendo la sua fabbrica ha trovato una capsula del tempo che \u00e8 diventata oggetto di controversia.\nNel 1892 Brashear fece il secondo di tre viaggi in Europa, questa volta fornendo un giro di conferenze. Nel 1898 divenne direttore dell'Osservatorio Allegheny a Pittsburgh, continuando in questo incarico fino al 1900.\nDal 1901 al 1904 fu rettore ad interim della Western University of Pennsylvania, ora nota come University of Pittsburgh, dopo aver prestato servizio come membro del consiglio di amministrazione dal 1896. Brashear \u00e8 stato anche un fiduciario dell' Universit\u00e0 Carnegie Mellon ed \u00e8 stato presidente dell'Academy of Science and Art.\nAnche John e Phoebe Brashear erano attivi nella loro chiesa. Ha servito come direttore del coro della chiesa episcopale metodista di Bingham Street e ha organizzato la Cantata Society, composta da cori di chiese del South Side di Pittsburgh. Durante l'Esposizione internazionale Panama-Pacifico (1915), in cui fu esposto un telescopio Warner-Swasey da 20\" con ottica Brashear, Brashear fu nominato \"l'uomo pi\u00f9 illustre dello Stato\" dal governatore della Pennsylvania Martin Grove Brumbaugh. Il telescopio \u00e8 ancora in uso oggi al Chabot Space and Science Center di Oakland, in California.\nJohn Brashear era ammirato e amato dai colleghi della Pennsylvania occidentale e dagli astronomi internazionali, che lo chiamavano familiarmente \"Zio John\".\nNel 1919, soffr\u00ec di avvelenamento da ptomaina (un termine obsoleto per intossicazione alimentare), che gli provoc\u00f2 una malattia debilitante della durata di sei mesi. Mor\u00ec all'et\u00e0 di 79 anni nella sua casa di Perrysville Avenue. Il suo corpo \u00e8 stato tenuto in stato nella Sala Grande del Monumento ai Soldati e ai Marinai.\nLe sue ceneri sono sepolte in una cripta sotto il telescopio Keeler all'Osservatorio di Allegheny, insieme a quelle di sua moglie. Una targa sulla cripta recita: \"Abbiamo amato troppo le stelle per avere paura della notte\", una parafrasi dell'ultimo verso della poesia \"The Old Astronomer to His Pupil\" di Sarah Williams. \nOnorificenze.\nChiamato per lui:"}
{"id": "9224512", "revid": "300067", "url": "https://it.wikipedia.org/wiki?curid=9224512", "title": "Doru Radulescu", "text": ""}
{"id": "9224516", "revid": "2208396", "url": "https://it.wikipedia.org/wiki?curid=9224516", "title": "Guerra di mafia di Corleone", "text": "La guerra di mafia di Corleone fu un conflitto armato che vide contrapposti la banda di Luciano Liggio contro gli uomini del capomafia Michele Navarra.\nStoria del conflitto.\nMichele Navarra fu all'epoca il capomafia pi\u00f9 potente di Corleone. Nel '45 fu nominato da suo cugino Angelo Di Carlo come nuovo capo della cosca, sostituendo Calogero Lo Bue. Nell'immediato dopoguerra Navarra era medico condotto di Corleone, medico fiduciario dell'INAM e caporeparto di medicina interna dell'ospedale di Corleone. Nel 1946, dopo l'omicidio del direttore dell'ospedale Carmelo Nicolosi per mano ignota, Navarra occup\u00f2 anche quella carica, prima come reggente e poi, dal 1948, come titolare. Tra gli anni '40 e '50, Luciano Liggio, detto \"Lucianeddu\", sar\u00e0 al servizio di Navarra, del quale sar\u00e0 il braccio destro. Il 10 marzo del 1948 Navarra ordina l'uccisione del sindacalista Placido Rizzotto, ucciso per mano del mafioso Luciano Liggio il quale si volle vendicare di uno sgarro che il Rizzotto gli aveva fatto durante una rissa tra sindacalisti e uomini di Navarra, in seguito fu ucciso da Michele Navarra anche il giovane contadino Giuseppe Letizia il quale assistette all'uccisione di Rizzotto. Nel 1956, per\u00f2, Liggio costitu\u00ec a Corleone la societ\u00e0 armentizia di Piano della Scala, come copertura alla sua attivit\u00e0 di furto e macellazione illegale del bestiame rubato. Questo divenne il centro operativo delle attivit\u00e0 di Liggio e della sua banda, la quale cominci\u00f2 a mettere in discussione il potere di Navarra. La cosa non pass\u00f2 inosservata e Navarra, infastidito dall'arroganza e dalla crescente indipendenza di Leggio, decise di eliminarlo. Il 23 giugno 1958, verso le sette del mattino, un commando armato fece irruzione nel casale dove erano riuniti Liggio e i suoi: il primo venne ferito di striscio alla mano, tutti gli altri restarono incolumi.\nOmicidio di Michele Navarra.\nLuciano Liggio decise cos\u00ec l'uccisione del boss di Corleone. Il 2 agosto 1958, verso le tre del pomeriggio, nella contrada Portella Imbriaca, agro di Palazzo Adriano, al quindicesimo chilometro della Provinciale Prizzi-Corleone, sette killer armati di un fucile mitragliatore americano Thompson, un mitra italiano Breda calibro 6.35 e tre pistole automatiche crivellarono con 124 colpi la Fiat 1100 sulla quale viaggiava Navarra con il medico Giovanni Russo.\nPresa del potere da parte della banda di \"Lucianeddu\".\nDopo l'uccisione del capomafia di Corleone, la banda di \"Lucianeddu\" decise di uccidere tutti gli affiliati alla cosca di Navarra. Il 6 settembre 1958 viene compiuta la strage del bastione San Rocco, Salvatore Riina diede appuntamento a Pietro Mauri e ai fratelli Giovanni e Marco Marino fingendo di accordare una pace tra gli ex di Navarra e gli uomini di Liggio per tenderli in un\u2019imboscata presso il bastione San Rocco di Corleone, i tre furono uccisi dai mafiosi Bernardo Provenzano e Calogero Bagarella. Il 13 ottobre 1958 fu ucciso Carmelo Lo Bue prima della sua partenza verso gli USA. L'11 febbraio 1961, vincenzo Cortimiglia fu ucciso dagli uomini di Liggio. Il 3 luglio del 1962 tocc\u00f2 poi a Paolo Rima il quale assistette all'uccisione di Cortimiglia. Nel 1963, dopo l'uccisione di Paolo Streva Firainoesco, sfuggito il 10 maggio dello stesso anno a un altro agguato, il quale, dopo l'uccisione di Navarra, aveva preso il comando della cosca, Luciano Liggio e la sua banda presero il controllo di Corleone e sempre in quell'anno, Liggio e i suoi parteciparono all'affare del Sacco di Palermo, alleandosi con Salvatore Greco, nel mentre scoppi\u00f2 la Prima guerra di mafia tra i Greco di Ciaculli e i La Barbera di Palermo centro. Il 14 maggio del 1964 Luciano Liggio fu arrestato dai Carabinieri presso l'abitazione dell'ex fidanzata di Placido Rizzotto."}
{"id": "9224518", "revid": "599013", "url": "https://it.wikipedia.org/wiki?curid=9224518", "title": "Attila Szabo", "text": "Carriera.\nCon la ha disputato i Campionati europei del 1985."}
{"id": "9224519", "revid": "1821847", "url": "https://it.wikipedia.org/wiki?curid=9224519", "title": "Diego Naselli", "text": "Biografia.\nDiego Naselli nacque il 20 settembre 1754 come quinto figlio di Luigi, principe di Aragona, e di Stefania Morso, dei principi di Poggioreale. Nacque probabilmente a Castellammare del Golfo, feudo della sua famiglia (attualmente nel libero consorzio comunale di Trapani) in cui i genitori si erano ritirati, mentre secondo altre fonti a Palermo, dove fu battezzato nella chiesa di Sant'Antonio Abate.\nIl casato dei Naselli, originario dell'area lombarda, era presente in Sicilia sin dal XIII secolo e s'era assicurato una posizione di primo piano nella feudalit\u00e0 isolana sin dagli ultimi secoli del Medioevo. Nel corso del XVIII secolo le fortune della famiglia, nel ramo dei principi di Aragona e conti di Comiso, furono legate soprattutto a Baldassare, nonno di Diego, che ricopr\u00ec cariche di prestigio alla corte napoletana di Carlo di Borbone, e di tre dei suoi figli, Salvatore, Diego e Mariano, ascesi ai massimi gradi dell'esercito napoletano e ben inseriti alla corte di Ferdinando IV. Il padre di Diego, Luigi, primogenito di Baldassare e perci\u00f2 titolare del patrimonio feudale, nonostante alcune cariche onorifiche, condusse una vita per lo pi\u00f9 appartata nei suoi possedimenti siciliani.\nNel marzo 1767 Naselli fu avviato alla Real accademia di marina, come guardiamarina, corpo di allievi di cui fu promosso brigadiere il 28 maggio 1780. Con questo grado fu mandato all'estero per esercitarsi alla navigazione e alla tattica militare. Il 10 agosto dell'anno successivo, mentre ancora serviva all'estero, fu nominato alfiere di vascello; il 3 settembre 1784 fu promosso al grado di tenente di vascello. Quest'ultimo avanzamento giunse a conclusione della spedizione contro Algeri che una squadra navale borbonica condusse a luglio insieme con la flotta spagnola. Negli anni successivi partecip\u00f2 a diverse operazioni contro i pirati barbareschi che con le loro scorrerie intralciavano i traffici napoletani nel Mar Mediterraneo. Nel decennio seguente, la sua ascesa ai gradi intermedi e superiori della Marina fu accompagnata dall'accesso agli onori di corte: nel 1790 fu nominato maggiordomo di settimana di Ferdinando IV. Nel gennaio 1797 fu promosso tenente di fregata; dopo aver comandato una corvetta ed essere stato comandante in seconda della fregata \"Partenope\", un piano di marina del 1798 redatto in vista dell'imminente guerra contro i francesi lo poneva al comando della fregata \"Cerere\".\nDurante la Repubblica Napoletana del 1799 \u00e8 probabile che abbia seguito i sovrani in Sicilia. La \"Cerere\", salvata dall'incendio appiccato a circa met\u00e0 della flotta borbonica, si arrese ai francesi il 20 gennaio. A luglio Naselli era al comando della fregata reale \"la Sirena\" che condusse da Palermo alla rada di Procida il re Ferdinando, il quale, in segno di riconoscenza, in agosto lo promosse capitano di vascello e gli assegn\u00f2 una pensione di 500 ducati annui.\nDurante il decennio francese segu\u00ec nuovamente i sovrani in Sicilia e nei primi anni fu destinato alla gestione finanziaria della Real Marina, di cui era asceso ai massimi gradi. Negli anni 1811-1812, quelli in cui si acu\u00ec lo scontro tra la Corona e il baronaggio siciliano e in cui sotto le pressioni britanniche fu introdotta la Costituzione, si schier\u00f2 con il sovrano; nel luglio 1813, a seguito dello sfaldamento del fronte costituzionale, entr\u00f2 a far parte, come ministro della guerra, del nuovo governo reazionario e filoborbonico, estromesso dopo pochi mesi; allo stesso ministero fu richiamato in carica l'anno successivo, contro il parere del generale britannico William Bentinck.\nAlla fine di maggio 1815 lasci\u00f2 Palermo per seguire il sovrano a Napoli. Nei mesi successivi come ministro della guerra del Regno di Sicilia e, dal 15 agosto, investito dell'interim della Marina napoletana, si occup\u00f2 della riorganizzazione delle forze armate: un compito reso difficile dalla necessit\u00e0 di unificare i due eserciti, napoletano e siciliano, e di amalgamare gli ufficiali murattiani con quelli che avevano seguito i Borbone in Sicilia. Nel gennaio 1817, disciolto il Supremo Consiglio di guerra, fu nominato ministro di guerra e marina del Regno delle Due Sicilie; nel 1818, alla morte del titolare Emmanuele Parisi, assunse la carica di ministro \"ad interim\" degli Affari interni; il 30 marzo 1820 entr\u00f2 nel Consiglio di Stato.\nIl 27 aprile 1820 fu nominato luogotenente generale in Sicilia, al posto del duca di Calabria, Francesco di Borbone, che faceva ritorno a Napoli: in tale veste ebbe abol\u00ec l'autonomia statuale dell'isola e vi introdusse le istituzioni del nuovo Regno unificato. Il 29 giugno eman\u00f2 la circolare che illustrava il nuovo programma di governo, fondato sulla riforma dell'amministrazione civile e sul riordino della giustizia, e che confermava l'abolizione della feudalit\u00e0 e degli antichi vincoli di dipendenza personale. L'annuncio della riforma cadde in un momento poco propizio. Diffusesi le notizie del moto costituzionale scoppiato a Napoli, tra il 15 e il 16 luglio anche Palermo si sollev\u00f2: ma nella citt\u00e0 siciliana, privata di recente dell'antico ruolo di capitale, prevalsero le forze indipendentiste e l'insurrezione assunse una forte carica antinapoletana. Con l'obiettivo di placare i rivoltosi, Naselli nomin\u00f2 una giunta di governo composta da uomini che avevano fatto parte dei governi costituzionali del 1812-1814, ma la mossa si rivel\u00f2 inutile; il 17 luglio, assediato nella sua residenza, fu costretto a una fuga precipitosa (durante la quale rimase ferito) e a imbarcarsi insieme al comandante militare dell'isola Richard Church; la sua abitazione fu saccheggiata.\nRientrato a Napoli il 19 luglio, fu destituito dagli incarichi governativi e, per deliberazione della Giunta provvisoria di governo, sottoposto a inchiesta insieme col generale Church per aver abbandonato l'isola; il 3 gennaio dell'anno successivo, tuttavia, il Parlamento decret\u00f2 il non luogo a procedere. Bench\u00e9 nel 1822, nell'ambito della riorganizzazione dei vertici dell'esercito, fosse stato nominato viceammiraglio della Real Marina, negli anni successivi si tenne lontano dall'attivit\u00e0 di governo: trascorse gli ultimi anni di vita nella residenza napoletana di Chiaia, accudito dalla nipote Maria Vittoria Naselli, che nel 1831 nomin\u00f2 sua erede universale e spos\u00f2 in punto di morte.\nMor\u00ec a Resina (antico nome di Ercolano) dov'era in villeggiatura, il 4 marzo 1832."}
{"id": "9224522", "revid": "319329", "url": "https://it.wikipedia.org/wiki?curid=9224522", "title": "Campionati del mondo di ciclocross 2014 - Gara maschile Elite", "text": " \nLa sessantacinquesima edizione della gara maschile Elite dei Campionati del mondo di ciclocross 2014 si svolse il 2 febbraio 2014 con partenza ed arrivo da Hoogerheide nei Paesi Bassi, su un circuito da ripetere 8 volte per un totale di 26,94\u00a0km. La vittoria fu appannaggio del ceco Zden\u011bk \u0160tybar, il quale termin\u00f2 la gara in 1h05'29\", alla media di 24,68\u00a0km/h, precedendo i belgi Sven Nys e Kevin Pauwels terzo.\nPartenza con 66 ciclisti provenienti da 21 nazioni, 42 completarono la gara."}
{"id": "9224524", "revid": "392652", "url": "https://it.wikipedia.org/wiki?curid=9224524", "title": "Hr. Ms. Kortenaer (1927)", "text": "Lo Hr. Ms. \"Kortenaer\" fu un cacciatorpediniere della Koninklijke Marine olandese, entrato in servizio nel settembre 1928 come parte della classe Admiralen.\nAttivo durante la seconda guerra mondiale, il cacciatorpediniere prest\u00f2 servizio sul fronte del Pacifico combattendo durante la campagna delle Indie orientali olandesi, per finire affondato il 27 febbraio 1942 dal tiro di unit\u00e0 navali giapponesi nel corso della battaglia del Mare di Giava.\nStoria.\nPeriodo interbellico.\nImpostata nei cantieri della Burgerhout's Scheepswerf en Machinefabriek di Rotterdam il 24 agosto 1925, la nave venne varata il 28 aprile 1927 con il nome di Hr. Ms. \"Kortenaer\" in onore di Egbert Bartholomeusz Kortenaer, ammiraglio olandese del XVII secolo; la nave entr\u00f2 poi ufficialmente in servizio il 3 settembre 1928.\nCome le altre unit\u00e0 della sua classe, il \"Kortenaer\" trascorse buona parte della sua carriera operativa dislocato all'estero per proteggere i possedimenti coloniali dei Paesi Bassi. Nel giugno del 1929, dopo che irregolari venezuelani capitanati dal generale ribelle Rafael Sim\u00f3n Urbina avevano temporaneamente occupato Fort Amsterdam su Cura\u00e7ao, rubando armi e munizioni per poi fuggire tenendo in ostaggio il locale governatore olandese, il \"Kortenaer\" e la corazzata costiera furono dislocati nelle Antille olandesi per proteggere il possedimento da ulteriori incursioni, sbarcando anche contingenti del Korps Mariniers nelle principali isole dell'arcipelago.\nIl cacciatorpediniere fu poi ridislocato nella colonia delle Indie orientali olandesi, e qui rimase anche dopo l'avvio dell'invasione tedesca dei Paesi Bassi nel maggio 1940, fatto che trascin\u00f2 il paese nella seconda guerra mondiale.\nLa seconda guerra mondiale.\nLa situazione bellica nelle Indie olandesi rimase priva di eventi di rilievo fino al dicembre 1941 quando l'Impero giapponese dichiar\u00f2 guerra a Stati Uniti d'America, Regno Unito e Paesi Bassi avviando contestualmente le prime mosse per invadere i possedimenti olandesi nel Sud-est asiatico. Assegnato alle forze navali del neo-costituito American-British-Dutch-Australian Command, il \"Kortenaer\" fu quindi assegnato alla scorta dei convogli di rifornimento nonch\u00e9 dei gruppi di incrociatori alleati.\nNel pomeriggio del 14 febbraio 1942 il \"Kortenaer\" fece parte di una formazione alleata, forte di cinque incrociatori e dieci cacciatorpediniere, salpata da Oosthaven su Sumatra per compiere un'incursione mordi-e-fuggi nello Stretto di Gaspar, dove era stata segnalata la presenza di un convoglio giapponese contenente truppe d'invasione dirette a Palembang; senza aver incontrato navi nemiche, la formazione rientr\u00f2 alla base nel pomeriggio del 15 febbraio dopo essere stata attaccata senza danni da formazioni di velivoli nipponici.\nDislocato a Tjiltjap su Giava, nel pomeriggio del 18 febbraio il \"Kortenaer\" salp\u00f2 con le forze navali alleate dirette a contrastare l'avvenuto sbarco dei reparti nipponici sulla vicina isola di Bali; mentre usciva dal porto, tuttavia, il cacciatorpediniere perse momentaneamente il controllo del timone e fin\u00ec con l'incagliarsi su un bassofondo: le operazioni per disincagliare lo scafo dovettero attendere l'alta marea della mattina successiva per essere portate a termine, e il \"Kortenaer\" dovette essere inviato a Surabaya per le riparazioni. Lasciato indietro dal resto della formazione, il cacciatorpediniere manc\u00f2 quindi di partecipare alla successiva battaglia dello Stretto di Badung.\nLa sera del 26 febbraio 1942 le forze navali dell'ABDA Command, al comando del retroammiraglio olandese Karel Doorman, salparono da Surabaya e Batavia dopo l'avvenuto avvistamento della flotta di invasione giapponese diretta a Giava; nel corso del 27 febbraio le navi alleate si scontrarono quindi con i giapponesi nella battaglia del Mare di Giava, subendo una pesante disfatta. Il \"Kortenaer\" era stato aggregato alle forze di Doorman anche se non ancora del tutto messo a punto: una delle sue caldaie era fuori uso, e la velocit\u00e0 massima che la nave poteva toccare era di 25 nodi a fronte dei 34 nodi di progetto, condizionando i movimenti del resto della formazione alleata. Insieme al gemello , il \"Kortenaer\" apriva la linea di fila delle unit\u00e0 alleate uscite da Surabaya, anche se nel pomeriggio del 27 febbraio i due cacciatorpediniere presero posizione sul fianco della linea degli incrociatori di Doorman; dopo l'avvistamento delle navi giapponesi alle 16:15, il \"Kortenaer\" partecip\u00f2 quindi al cannoneggiamento a lunga distanza tra le opposte formazioni.\nIntorno alle 17:00 le unit\u00e0 giapponesi iniziarono a serrare le distanze e lanciarono all'indirizzo delle navi nemiche una nutrita salva di siluri. Uno di questi siluri, probabilmente lanciato dall'incrociatore giapponese \"Haguro\", colp\u00ec verso le 17:15 il \"Kortenaer\"; il cacciatorpediniere fu colpito a centro nave sul lato di dritta e si spezz\u00f2 in due tronconi: la sezione di poppa affond\u00f2 immediatamente nella posizione 06\u00b0 25' S, 112\u00b0 08' E mentre il troncone di prua rimase a galla ancora per cinque minuti prima di scomparire anch'esso sott'acqua. Cinque ore dopo l'affondamento, il cacciatorpediniere britannico diresse sul luogo del disastro e trasse dall'acqua 113 naufraghi del \"Kortenaer\" tra cui il comandante, \"luitenant ter zee 1ste klasse\" Antonie Kroese, portandoli in salvo a Surabaja; in totale, le vittime dell'affondamento furono indicate tra 56 e 60 membri dell'equipaggio.\nIl relitto del \"Kortenaer\" fu individuato il 12 agosto 2004, completamente sottosopra a una profondit\u00e0 di 52 metri, da un gruppo di esploratori subacquei capitanati da Kevin Denlay, gi\u00e0 autore dell'individuazione di molti altri relitti di unit\u00e0 affondate negli scontri del Mare di Giava. Bench\u00e9 marcato come tomba di guerra, il relitto fu negli anni seguenti oggetto di razzie illegali per il recupero del metallo di cui era composto; nel novembre 2016, secondo un resoconto del Ministero della difesa olandese, buona parte del relitto del \"Kortenaer\" era stata completamente rimossa dal fondale e illegalmente smantellata."}
{"id": "9224525", "revid": "594360", "url": "https://it.wikipedia.org/wiki?curid=9224525", "title": "Yeonipbap", "text": "Lo yeonipbap () \u00e8 un piatto della cucina coreana costituito da bap avvolto in foglie di loto e cotto al vapore. Originario della cucina dei templi buddhisti, \u00e8 una specialit\u00e0 di Buyeo. \u00c8 considerato un cibo salutare per via delle foglie di loto, che purificano il sangue e prevengono l'anemia, oltre ad avere propriet\u00e0 antibatteriche e rafforzanti del sistema immunitario.\nPreparazione.\nIl riso glutinoso viene cotto al vapore, mescolato a semi e altri cereali (principalmente giuggiole, castagne e noci di ginkgo biloba), poi avvolto in una foglia di loto e cotto una seconda volta al vapore.\nLa variet\u00e0 di ingredienti uniti al riso glutinoso \u00e8 vasta e comprende semi di loto, fette di radice di loto, riso nero, miglio, sorgo, riso bianco, riso integrale, fagioli neri, arachidi, giuggiole e pinoli.\nConsumo.\nConosciuto principalmente come piatto della cucina dei templi buddhisti, \u00e8 riconosciuto dai tempi antichi come cibo dell'immortalit\u00e0 e veniva portato dai soldati sul campo di battaglia. In epoca moderna \u00e8 uno spuntino frequente durante le gite fuori porta ed \u00e8 presente anche sulle tavole dei buffet.\nStoria.\nLo yeonipbap viene citato nel \"Jeongjoji\" (), ottavo volume dell\"'Imwon gyeongjeji\" (), un'enciclopedia sulla vita rurale coreana redatta dallo scolaro Silhak Seo Yu-gu a partire dal 1806. Il piatto \u00e8 descritto come un metodo per impedire al riso di marcire durante il caldo estivo. A differenza della preparazione moderna, viene sottolineato che le foglie debbano rimanere fresche anzich\u00e9 essere cotte al vapore. Le propriet\u00e0 benefiche delle foglie di loto sono anche citate nel \"Bencao gangmu\" () redatto da Li Shizhen nel 16\u00b0 secolo durante la dinastia Ming e nel \"Donguibogam\"."}
{"id": "9224526", "revid": "599013", "url": "https://it.wikipedia.org/wiki?curid=9224526", "title": "Herbert Dimmeler", "text": "Carriera.\nNella stagione 1971-9172 \u00e8 stato capocannoniere del campionato svizzero (alla pari con Bernd D\u00f6rfel) con 17 gol."}
{"id": "9224527", "revid": "300067", "url": "https://it.wikipedia.org/wiki?curid=9224527", "title": "Roman Opsitaru", "text": "Carriera.\nCon la ha disputato i Campionati europei del 1985."}
{"id": "9224528", "revid": "110157", "url": "https://it.wikipedia.org/wiki?curid=9224528", "title": "Trieux (fiume)", "text": " \nIl Trieux \u00e8 un fiume francese che nasce in Bretagna, dipartimento di C\u00f4tes-d'Armor, e si getta nel canale della Manica.\nGeografia.\nNasce nel territorio comunale di Kerpert. Il suo corso \u00e8 lungo poco pi\u00f9 di 72\u00a0chilometri, attraversando le citt\u00e0 di Guingamp e Pontrieux e sfociando poi nell\ua78carcipelago di Br\u00e9hat, con L\u00e9zardrieux, alla sua riva sinistra, e Loguivy-de-la-Mer (Ploubazlanec) su quella destra.\nIl suo principale affluente \u00e8 il Leff, a Quemper-Gu\u00e9zennec.\nLe Trieux \u00e8 navigabile da Pontrieux, dalla sua chiusa fino al mare, per un totale di 17\u00a0chilometri. \nComuni e cantoni attraversati.\nIl Trieux compie il suo corso nel solo dipartimento di C\u00f4tes-d'Armor, attraversando o costeggiando ventitr\u00e9 comuni e nove cantoni:\nAffluenti.\nLe Trieux ha diciotto affluenti ufficiali tra cui (tra parentesi il lato orografico del fiume in cui avviene la confluenza):\nIdrologia.\nLa portata, nei periodi di magra, pu\u00f2 scendere fino a 0,4\u00a0m3/sec; per quanto riguarda le piene, il 13 dicembre 2000, la portata del fiume ha raggiunto il suo massimo storico di 86,5\u00a0m3/sec.\nNel bacino idrografico del Trieux le precipitazioni annue medie hanno un valore intorno ai 408\u00a0mm."}
