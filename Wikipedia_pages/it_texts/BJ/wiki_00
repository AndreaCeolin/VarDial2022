{"id": "8952000", "revid": "1442080", "url": "https://it.wikipedia.org/wiki?curid=8952000", "title": "Neuroradiologia delle malattie tossiche e metaboliche", "text": "La neuroradiologia delle malattie tossiche e metaboliche \u00e8 caratterizzata solitamente da un coinvolgimento globale e simmetrico a carico di tutto il sistema nervoso centrale che pu\u00f2 essere rilevato mediante tecniche proprie della neuroradiologia; la quale \u00e8 in grado di dare un'importante contributo nella diagnosi di queste affezioni. Il coinvolgimento cerebrale da parte della patologie metaboliche non \u00e8 mai correlato con la vascolarizzazione di una regione, quanto piuttosto con la differente vulnerabilit\u00e0 delle singole regioni alla patologia stessa che pu\u00f2 manifestarsi localmente in vario modo, anche con segni neuroradiologici specifici per la singola malattia rilevabili mediante l'imaging a risonanza magnetica (tuttavia la specificit\u00e0 di queste tecniche tende a diminuire con il progredire della malattia).\nLeucodistrofie.\nLe leucodistrofie sono malattie ereditarie caratterizzate da deficit enzimatici e coinvolgono la sostanza bianca di encefalo e midollo spinale, impedendo il \"turnover\" dei metaboliti presenti al suo interno (patologie \"dismielinizzanti\").\nPatologie lisosomiali.\nSono caratterizzate da un difetto enzimatico localizzato a livello dei lisosomi, organelli cellulari coinvolti nel catabolismo di molte sostanze. La tipologia di sostanza che soi accumula nei tessuti dipende quindi dalla tappa metabolica che presenta il deficit nel singolo individuo e che quindi determina il tipo di patologia ed il suo quadro clinico e radiologico.\nNella malattia di Krabbe \u00e8 caratterizzata da deficit dell'enzima \"galattosilceramide-beta-galattosidasi\" e porta all'accumulo di cerebroside negli oligodendrociti e nei macrofagi, con conseguente destabilizzazione della mielina e sua degenerazione. In RM la malattia si manifesta come iperintensit\u00e0 visibili nelle sequenze T2 pesate e FLAIR a livello della sostanza bianca periventricolare, in modo smmetrico, con relativo risparmio delle fibre \"a U\" in fase precoce. La malattia interessa anche i tratti cortico-spinali, piramidali e le porzioni medie degli emisferi cerebellari (nucleo dentato e sostanza bianca). Le sequenze T2 pesate mostrano inoltre risparmio della sostanza bianca perivasale. Col progredire della malattia il quadro tende a diventare pi\u00f9 aspecifico. Il \"Punteggio di Loes\" si calcola in modo standard analizzando 35 aree cerebrali. A volte si evidenzia ipertrofia dei nervi cranici e spinali per flogosi, pi\u00f9 evidente dopo somministrazione di mezzo di contrasto. Nell'adulto si possono evidenziare iperintensit\u00e0 nelle sequenze T2 pesate a carico dei fasci piramidali in modo simile alla sclerosi laterale amiotrofica.\nLa leucostristofia metacromatica \u00e8 causata da un deficit dell'enzima \"arilsulfasi A\" o della \"proteina attivatrice di SAP1\" (\"Sphingolipid Activator Protein 1\"). Il quadro neuroradiologico \u00e8 aspecifico e mostra la dismielinizzazione progredire in modo centrifuco a partire dagli spazi periventricolari, risparmiando la sostanza grigia e le fibre \"a U\" sottocorticali nelle fasi precoci. Le forme infantili mostrano l'inizio del coinvolgimento in sede occipitale, mentre nelle forme adulte e giovanili la malattia inizia in sede frontale. Tardivamente la malattia coinvolge tutto l'encefalo, in particolare la capsula interna, i fasci piramidali ed i peduncoli cerebrali. Le sequenze T2 pesate mostrano interessamento bilaterale della sostanza bianca con aspetto \"a farfalla\". L'aspetto di queste aree dismielinizzate e disomogeneo, con aree risparmiate frammiste ad aree colpite (aspetto \"a macchia di leopardo\" o \"tigroide\"). Anche le sequenze DWI mostrano incremento della diffusione nelle aree colpite. In spettroscopia si osserva diminuzione dell'NAA ed aumento di colina, lipidi e lattato. I nervi cranici e la cauda equina possono mostrare potenziamento dopo somministrazione di mezzo di contrasto.\nLa malattia di Pelizeaus Merzbacher \u00e8 dovuta ad un deficit della produzione di mielina per un difetto della lipofillina che porta ad apoptosi degli oligodendrociti. La mutazione causale \u00e8 a carico del gene PLP1 (ProteoLipid Protein 1) localizzato sul cromosoma X. All'imaging si osserva assenza di mielinizzazione della sostanza bianca degli emisferi cerebrali (vedi Neuroanatomia RM normale, in RM si osserva iperintensit\u00e0 nelle sequenze T2 pesate ed ipointensit\u00e0 in quelle T1 pesate). Le forme pi\u00f9 lievi sono caratterizzate da relativo risparmio dei nuclei profondi, del cervelletto e del midollo spinale. La sostanza bianca tende ad avere volume ridotto (ampliamento del sistema ventricolare e degli spazi subaracnoidei, corpo calloso assottigliato) ed a livello perivasale tende ad essere mielinizzata dando un aspetto disomogeneo al segnale RM (dismielinizzazione \"tigroide\").\nLa malattia di Alexander \u00e8 causata da mutazioni autosomiche dominanti del gene GFAP (Glial Fibrillary Acidic Protein) che codificano per versioni mutate della proteina in oggetto che tendono a precipitare, portando a lesioni demielinizzanti che si potenziano dopo somministrazione di mezzo di contrasto. In RM si evidenziano inoltre macrocefalia con macrogiria, iperintensit\u00e0 della sostanza bianca nelle sequenze T2 pesate in sede frontale, parietale e della capsula con relativo risparmio dei lobi occipitali e del cervelletto ed a progressione centripeta ed antero-posteriore. A livello periventricolare \u00e8 a volte riscontrabile il \"segno della ghirlanda\" per irregolarit\u00e0 a livello del profilo dei ventricoli, che si evidenziano meglio dopo somministrazione di mezzo di contrasto. Il terzo ventricolo e l'acquedotto di Silvio possono apparire inoltre dilatati per patologia ostruttiva causata dall'accumulo delle proteine mutate precipitate. In forma tardiva si ha evoluzione macrocistica, mentre nelle forme adulte della malattia il coinvolgimento sovratentoriale \u00e8 raro e di solito sono colpiti il bulbo e le prime porzioni del midollo cervicale. La diagnosi mediante RM richiede almeno 4 su 5 dei seguenti segni: \nLa malattia di Van der Knaap \u00e8 a trasmissione autosomica recessiva ed \u00e8 causata da mutazioni a carico del gene MLC1, componente della barriera emato-encefalica. Nei pazienti affetti \u00e8 colpita la sostanza bianca frontale, parietale e temporale sottocorticale e delle fibre \"a U\", con progressione antero-posteriore e centripeta, senza coinvolgimento delle porzioni profonde dell'encefalo e con relativo risparmio dei lobi occipitali. La RM mostra ipertrofia e riduzione degli spazi liquorali a livello delle regioni colpite, oltre ad iperintensit\u00e0 nelle sequenze T2 pesate e presenza di cisti liquorali. In spettroscopia si evidenzia riduzione di NAA, creatina e colina per diminuzione del numero degli oligodendrociti.\nLa malattia di Canavan \u00e8 un'altra patologia ereditaria a trasmissione autosomica recessiva dovuta a mutazioni del gene ASPA che provocano incremento di N - Acetil Aspartato (NAA) in sede encefalica. La spettroscopia RM mostra come segno tipico di questa malattia il netto incremento del picco di NAA e la contemporanea riduzione di quello della colina. Nelle fasi precoci di malattia \u00e8 inoltre evidente iperintensit\u00e0 nelle sequenze T2 pesate e aumento della diffusivit\u00e0 nelle sequenze pesate in diffusione a carico di tutta la sostanza bianca, con associata ipertrofia seguita da atrofia nelle fasi tardive.\nMalattie dei perossisomi.\nL'Adrenoleucodistrofia \u00e8 una malattia legata al cromosoma X che colpisce quindi tipicamente i maschi mentre le femmine sono di norma portatrici del gene mutato. La mutazione \u00e8 a carico del gene della proteina ADL (adrenoleucodistrofia) il cui prodotto \u00e8 localizzato a livello dei perossisomi e serve a metabolizzare gli acidi grassi a lunga catena, che nei soggetti affetti tendono quindi ad accumularsi provocando flogosi e conseguente demielinizzazione a livello del SNC e danno delle cellule del surrene. Tipicamente il processo morboso, documentabile all'imaging come aree di demielinizzazione, inizia a partire dal corpo calloso interessando l'encefalo in senso postero-anteriore (dai lobi occipitali a quelli frontali, questi ultimi spesso appaoiono asimmetrici) coinvolgendo solo la sostanza bianca ed interessando le fibre \"a U\" solo nelle fasi avanzate. In fase precoce non \u00e8 sempre possibile documentare queste alterazioni diffuse dell'encefalo, tuttavia i fasci piramidali ed i lemnischi mediali possono essere gi\u00e0 alterati. In rari casi \u00e8 possibile osservare calcificazioni perioccipitali. Le aree colpite mostrano potenziamento in periferia dopo somministrazione di mezzo di contrasto, mentre le zone centrali sono nettamente ipointense nelle sequenze T1 pesate e possono apparire anche cavitate. Le sequenze DWI mostrano diffusivit\u00e0 ridotta a carico delle regioni colpite. In spettroscopia RM si osserva diminuzione dei rapporti NAA/creatina ed NAA/colina; i rapporti colina/creatina il lattato ed i lipidi appaiono invece spesso incrementati. Le alterazioni spettroscopiche possono essere le prime manifestazioni RM della malattia.\nMucopolissaccaridosi.\nLe mucopolisaccaridosi sono caratterizzate tutte da un grado variabile di ispessimento delle ossa craniche con prematura fusione delle suture lambdoidea e sagittale, idrocefalo, ventricolomegalia, allargamento degli spazi subaracnoidei ed anomalie del massiccio facciale. La RM precocemente non evidenzia nulla, tuttavia in fase tardiva possono comparire aree iperintense nelle sequenze T2 pesate a margini ben definiti dovute a dilatazione degli spazi perivasali, evidenti a livello dei centri semiovali con espansione dall' ependima verso la corteccia, in particolar modo a carico dei lobi parietali ed occipitali, dei gangli della base e del corpo calloso. Associate a questo quadro diventano evidenti anche numerose aree di gliosi della sostanza bianca che tendono poi a confluire (iperintense nelle sequenze T2 pesate e FLAIR).\nMalattie mitocondriali.\nLe malattie mitocondriali sono ad ereditariet\u00e0 esclusivamente materna e coinvolgono enzimi chiave espressi nei mitocondri implicati nella respirazione aerobica; per tale ragione gli organi maggiormente dipendenti da questo meccanismo fisiologico sono quelli colpiti dalla malattia (encefalo, occhi e muscoli). A livello cerebrale in spettroscopia l'accumulo di acido lattico dovuto ai deficit si manifesta con incremento del picco dei lattati, mentre morfologicamente sono evidenti vari quadri differenti per singola patologia, ma di solito caratterizzati da atrofia ed evoluzione cistico-necrotica, specie a livello dei nuclei della base.\nLa sindrome di Leigh \u00e8 causata da deficit degli enzimi citocromo C ossidasi o piruvato ossidasi e si manifesta in RM con lesioni demielinizzanti, necrotiche e gliotiche tendenzialmente simmetriche, principalmente a carico della sostanza grigia profonda dei nuclei lenticolare e caudato, oltre che del pallido, della sostanza nera, del subtalamo e del nucleo dentato. Le lesioni in acuto appaiono ipointense nelle sequenze T1 pesate, mentre cronicamente si presentano iperintense nelle sequenze T2 pesate e FLAIR. A livello del tronco encefalico il coinvolgimento della malattia \u00e8 detto segno della \"faccia a panga gigante\". In acuto le sequenze pesate in diffusione presentano ridotta diffusivit\u00e0. In spettroscopia oltre al picco dei lattati \u00e8 possibile evidenziare diminuzione dei rapporti NAA/creatina e colina/creatina.\nAnche la sindrome di Kearns Sayre \u00e8 caratterizzata da degenerazione necro-gliotica simmetrica a carico dei nuclei della base, oltre che del tegmento mesencefalico con in aggiunta formazione di calcificazioni visibili alla TC a livello del caudato e del pallido, associate a diffusa ipodensit\u00e0 della corteccia cerebrale. Il quadro RM tipico di questa patologia \u00e8 caratterizzato da ipeintensit\u00e0 a livello dei nuclei della base, dei talami, del tronco encefalico e della sostanza bianca subcorticale con coinvolgimento delle fibre \"a U\" nelle sequenze T2 pesate e FLAIR. Tali alterazioni sono pi\u00f9 evidenti a livello del pallido rispetto al caudato. Tipicamente i putamen e la sostanza bianca profonda sono risparmiati (questo dato consente la diagnosi differenziale con altre patologie dal simile aspetto RM). In spettroscopia si evidenzia diminuzione di NAA ed incremento dei lattati.\nLa sindrome MELAS \u00e8 causata da mutazioni puntiformi dei geni che codificano per gli RNA transfer mitocondriali ed \u00e8 caratterizzata da danno della corteccia parieto-occipitale ed in misura inferiore di quella cerebellare e del tronco encefalico. Alla TC si evidenziano calcificazioni a livello dei nuclei della base e la corteccia pu\u00f2 apparire ipodensa in modo simile al quadro di un ictus ischemico. In RM \u00e8 possibile osservare un quadro differente a seconda dell'evoluzione dell'ictus ischemico indotto dalla patologia, con evidenzia di rigonfiamento ed iperintensit\u00e0 nelle sequenze T2 pesate e FLAIR in fase precoce associata ad ipointensit\u00e0 nelle sequenze T1 pesate. Nella MELAS, al contrario dell'ictus ischemico, la diffusivit\u00e0 alle sequenze DWI appare incrementata per presenza di edema, e non si evidenzia riduzione del segnale nelle mappe di ADC. Dopo somministrazione del mezzo di contrasto si pu\u00f2 avere potenziamento se \u00e8 presente anche danneggiamento della barriera emato-encefalica. In spettroscopia si evidenzia in acuto il picco dei lattati, che cronicamente tende a scomparire. Morfologicamente si pu\u00f2 avere \"restitutio ad integrum\" o evoluzione atrofica. Le lesioni tipicamente non seguono il decorso dei vasi.\nEncefalopatie associate ad aciduria.\nSono le pi\u00f9 frequenti encefalopatie acute dell'et\u00e0 infantile e sono dovute ad accumulo di vari cataboliti acidi organici che sono rinvenibili nelle urine dei pazienti.\nLa fenilchetonuria \u00e8 la pi\u00f9 frequente patologia di questo gruppo ed \u00e8 dovuta all'accumulo di fenilalanina da deficit congenito dell'enzima fenillalanina idrossilasi. IN RM la malattia \u00e8 caratterizzata da grave deficit di mielinizzazione e da dismielinizzazione che si manifesta a livello della sostanza bianca profonda come aree iperintense alle sequenze T2 pesate e FLAIR, in particolar modo in sede parieto-occipitale. In fase iniziale \u00e8 risparmiata la sostanza bianca periferica e quella delle fibre \"a U\". Di solito il tronco encefalico ed il cervelletto non sono interessati dalla patologia. Nelle sequenze pesate in diffusione si osserva diffusivit\u00e0 ristretta a carico delle suddette lesioni, che non mostrano potenziamento dopo somministrazione di mezzo di contrasto. La spettrometria mostra il tipico picco della fenilalanina.\nL'aciduria glutarica di tipo 1 \u00e8 causata da un difetto dell'enzima glutaril-coenzima A deidrogenasi e porta all'accumulo di acido glutarico e 3-idrossi glutarico. In TC ed RM \u00e8 apprezzabile macrocefalia ed allargamento degli spazi subaracnoidei. A livello periventricolare, del centro semiovale e dei nuclei della base sono apprezzabili aree iperintense e simmetriche nelle sequenze T2 pesate e FLAIR, in particolare a livello dei putamen. Sono patognomoniche di questa malattia le cisti aracnoidee temporopolari, le lesioni di entrambi i nuclei della base e l'allargamento delle scissure di Silvio.\nL'aciduria 2-L-idrossiglutarica \u00e8 caratterizzata da leucodistrofia a progressione centripeta ed anteroposteriore ed ad evoluzione spongiforme con cavitazione parenchimale, che colpisce soprattutto la sostanza bianca sottostante i giri della convessit\u00e0, le fibre \"a U\", i gangli della base ed i nuclei dentati.\nDisturbi del metabolismo degli ioni metallici.\nLa malattia di Wilson porta all'accumulo di rame a livello del fegato e del cervello per via di mutazioni autosomiche recessive a livello del gene ATP7B che regola il funzionamento della ceruloplasmina (proteina responsabile del trasporto del rame nell'organismo). La RM mostra alle sequenze T2 iperintensit\u00e0 simmetriche a livello dei nuclei della base e dei talami, che tardivamente possono diventare ipointense a livello dei putamen; le ipointensit\u00e0 sono dovute all'accumulo di rame e sono meglio evidenziabili usando sequenze T2* pesate. Anche la sostanza bianca frontale superiore sottocorticale pu\u00f2 essere interessata di iperintensit\u00e0 asimettriche alle sequenze T2 pesate, mentre coinvolgimento simmetrico si pu\u00f2 osservare a livello della capsula esterna. A livello sottotentoriale sono spesso coinvolti i nuclei dentati ed il ponte (tali aree regrediscono spesso dopo terapia). Le sequenze T1 pesate possono mostrare iperintensit\u00e0 a livello dei nuclei della base anche senza alterazioni di segnale nelle sequenze T2 pesate. Il coinvolgimento dei nuclei della base \u00e8 associato clinicamente a parkinsonismo, mentre quello cerebellare ai segni cerebellari. Le sequenze pesate in diffusione mostrano riduzione del segnale nelle fasi precoci di malattia correlate all'accumulo del metallo e successivamente suo incremento a causa dell'edema. La spettroscopia mostra decremento dell'NAA ed incremento di colina ed a volte dei lattati.\nLa neurodegenerazione con accumulo di ferro 1 \u00e8 una rara patologia ereditaria a trasmissione autosomica recessiva causata da mutazioni del gene PANK2, implicato nel metabolismo degli acidi grassi. La malattia si manifesta con accumulo di ferro a livello delle porzioni laterali del globo pallido e di altri nuclei profondi (in particolar modo la sostanza nera). L'aspetto RM \u00e8 tipico: netta ipointensit\u00e0 nelle sequenze T1 pesate a carico della sostanza nera ed aspetto \"ad occhio di tigre\" a livello dei pallidi nelle sequenze T2 pesate (i nuclei appaiono ipointensi con contemporanea presenza di un'area iperintensa nelle porzioni antero-mediali). Spesso \u00e8 anche rilevabile atrofia, specie a livello del cervelletto.\nEncefalopatie da sostanze tossiche esogene.\nLe sostanze tossiche circolanti assunte dall'esterno possono accumularsi selettivamente a livello della sostanza grigia o della sostanze bianca, dando differenti pattern di danno rilevabili con l'imaging (i danni a livello della sostanza bianca di solito in queste patologie sono meno evidenti rispetto a quelli prodotti dalle malattie ereditarie). Di solito le porzioni dell'encefalo pi\u00f9 colpite dai tossici esogeni sono il tronco encefalico ed i nuclei della base.\nAlcool.\nL'abuso di etanolo si pu\u00f2 manifestare come atrofia cerebrale o mediante quadri clinici riscontrabili anche per altre cause come l'encefalopatia di Wernicke, la sindrome di Marchiafava Bignami, la mielinosi osmotica e le conseguenze sull'encefalo della cirrosi epatica e della coagulopatia tipiche della patologia.\nL'atrofia cerebrale associata all'alcoolismo \u00e8 causata da una downregolazione dei recettori dell' N-metilaspartato, dovuta ad un dismetabolismo dell'omocisteina; tale danno porta poi ad incrementata risposta eccitatoria dei recettori del glutammato con conseguente tossicit\u00e0 locale data da questo metabolita. Tale atrofia progressiva inizialmente coinvolge il verme cerebellare (il ponte \u00e8 tipicamente risparmiato) per poi estendersi alla sostanza bianca frontale (ben evidente come ampliamento dei corni frontali e temporali dei ventricoli laterali) ed infine a tutto l'encefalo. Queste alterazioni in parte possono essere reversibili.\nL'encefalopatia di Wernicke \u00e8 causata da un deficit di vitamina B1 ed \u00e8 tipica degli alcoolisti, in quanto l'alcool blocca l'assorbimento di tale sostanza. In RM le zone dell'encefalo pi\u00f9 colpite sono quelle periventricolari (in quanto sono quelle dove il metabolismo di tiamina \u00e8 pi\u00f9 intenso), in particolare la sostanza grigia periacqueduttale, i corpi mammillari, il pavimento del quarto ventricolo, il tetto del mesencefalo e le porzioni mesiali dei talami. Pi\u00f9 raramente possono essere colpiti i caudati, il cervelletto, la corteccia cerebrale e lo splenio del corpo calloso; queste aree inizialmente sono interessate da edema in seguito da demielinizzazione, gliosi ed emorragie, visibili in RM come iperintensit\u00e0 nelle sequenze T2 pesate e FLAIR. Le sequenze di diffusione possono mostrare sia decremento della diffusivit\u00e0 per edema citotossico sia suo incremento per edema vasogenico. Aree emorragiche possono evidenziarsi a livello dei talami e dei corpi mammillari. I corpi mammillari possono inoltre mostrare potenziamento dopo somministrazione di mezzo di contrasto, segno tipico di questa patologia; altre zone che mostrano questo segno possono essere quelle periventricolari e periacqueduttali, i talami e la corteccia frontale. In spettroscopia \u00e8 possibile evidenziare il picco del lattato ed a volte rapporto NAA/creatina ridotto. Queste alterazioni revertono dopo somministrazione di tiamina, le forme croniche invece sono caratterizzate da atrofia persistente.\nLa mielinosi osmotica \u00e8 tipicamente causata da una troppo rapida correzione di una condizione di iponatriemia, tuttavia un quadro clinico praticamente sovrapponibile \u00e8 rinvenibile anche fra gli alcoolisti. La sede tipica del danno sono le fibre trasverse del ponte, ma possono rilevarsi danni anche a livello dei nuclei della base, della sostanza bianca profonda, degli ippocampi, dei corpi genicolati laterali e dei talami. La RM in acuto mostra un'area iperintensa a livello della porzione centrale del ponte nelle sequenze T2 pesate e FLAIR, con risparmio del tetto pontino, delle porzioni ventro-laterali e dei fasci corticospinali (aspetto \"a Batman\" o \"a tridente\"). Questa lesione \u00e8 moderatamente ipointensa nelle sequenze T1 pesate e mostra potenziamento periferico dopo somministrazione di mezzo di contrasto. Le sequenze pesate in diffusione mostrano diffusivit\u00e0 disomogenea, tendenzialmente aumentata al centro e ristretta in periferia, mentre la spettroscopia mostra riduzione dei rapporti NAA/creatina ed NAA/colina a causa della perdita locale di neuroni.\nLa malattia di Marchiafava Bignami \u00e8 una complicanza rara dell'alcoolismo cronico caratterizzata da necrosi che tipicamente interessa la porzione centrale del corpo calloso ed a volte si estende ad altre regioni (capsula esterna, comminsure anteriori e posteriore, peduncoli cerebellari, sostanza bianca emisferica e fasci corticospinali). La lesione appare di norma ipointensa nelle sequenze T1 pesate ed iperintensa in quelle T2 pesate e FLAIR; dopo somministrazione di mezzo di contrasto \u00e8 possibile osservare potenziamento della porzione periferica, mentre le sequenze in diffusione possono mostrare riduzione della diffusivit\u00e0. Cronicamente la lesione pu\u00f2 diventare cistica ed a margini ben definiti.\nEncefalopatia epatica.\n\u00c8 caratterizzata da iperintensit\u00e0 nelle sequenze T1 pesate a livello di nuclei della base, subtalamo, sostanza nera, nuclei rossi ed adenoipofisi dovute ad accumulo locale di manganese proveniente dall'intestino. Le sequenze T2 pesate non mostrano alterazioni ed il trapianto di fegato tende a far regredire quanto descritto. Alla spettroscopia si osserva riduzione di mioinositolo e colina ed incremento del complesso glutammato-glutammina-acido gamma-amminobutirrico. \u00c8 possibile anche osservare emorragie spontanee ed edema generalizzato da iperammoniemia.\nIpoparatiroidismo.\nSi manifesta con calcificazioni a livello dei nuclei della base, del cervelletto e dei talami rilevabili alla TC o in RM alle sequenze T1 pesate. Le sequenze T2 pesate non mostrano alterazioni.\nSindrome di Fahr.\nDetta anche \"calcificazione idiopatica dei gangli della base\", \u00e8 una malattia ereditaria a trasmissione autosomica dominante causata da mutazioni a carico di proteine di trasporto che porta ad accumulo di calcio ed altri ioni metallici in alcuni distretti cerebrali. Le calcificazioni bilaterali a carico dei nuclei della base sono ben visibili alla TC (il pallido \u00e8 il nucleo maggiormente colpito. possono essere interessati anche cervelletto e talami). Tali calcificazioni in RM appaiono ipointense nelle sequenze T1 pesate ed iperintense in quelle T2* pesate.\nMonossido di carbonio.\nIl monossido di carbonio, legandosi all'emoglobina e convertendola in carbossiemoglobina (non pi\u00f9 in grado di trasportare ossigeno) provoca danno ischemico ai tessuti di tutto il corpo. A livello cerebrale le zone pi\u00f9 colpite sono i globi pallidi (probabilmente anche per una tossicit\u00e0 specifica per queste strutture data dalla molecola); col passare del tempo poi l'ischemia si estende da li al resto dell'encefalo (spesso sono anche coinvolti i nuclei lenticolari e caudati, meno frequentemente gli ippocampi ed i talami). In RM i globi pallidi si presentano ipointensi nelle sequenze T1 pesate ed iperintensi in quelle T2 pesate; tuttavia in presenza di microemorragie \u00e8 possibile osservare iperintensit\u00e0 in T1 e segnale disomogeneo in T2. Le sequenze FLAIR possono mostrare segnale incrementato a livello della sostanza bianca sottocorticale nei casi pi\u00f9 gravi. Le sequenze pesate in diffusione mostrano diffusivit\u00e0 ridotta a carico delle regioni coinvolte (anche pi\u00f9 precocemente delle T2 pesate a livello della sostanza bianca), mentre quelle perfusionali mostrano ridotto apporto ematico. A distanza di settimane le sequenze T2 pesate permettono di evidenziare la necrosi dei nuclei come ipointensit\u00e0 (dovuta all'accumulo locale di ferro) circondata da un alone iperintenso dato dall'emosiderina; a livello della sostanza bianca le aree necrotiche sono iperintense nelle sequenze T2 pesate e FLAIR e spesso includono la regione periventricolare ed i centri semiovali, meno frequentemente la capsula interna e le fibre \"a U\". Le sequenze pesate in diffusione nel tempo mostrano il segnale normalizzarsi, successivamente il segnale diventa uguale a quello dell'acqua libera (ADC elevata).\nAltri metalli.\nL'intossicazione da manganese si manifesta in RM come aree iperintense nelle sequenze T1 pesate a livello dei globi pallidi, oltre che anche di altri nuclei e dei peduncoli cerebrali.\nL'intossicazione da mercurio si manifesta come aree ipointense nelle sequenze T1 e T2* pesate ed iso-ipointense in quelle T2 pesate a livello della corteccia visiva e del verme cerebellare.\nL'accumulo di piombo si manifesta in RM come alterazioni a livello sottocorticale della corteccia insulare e dei talami.\nL'alluminio si accumula a livello del sistema limbico.\nMetanolo.\nIl metanolo quando assunto da necrosi dei putamen che si manifesta con un quadro patognomonico alla TC ed RM; tali strutture appaiono ipodense alla TC ed iperintense in RM alle sequenze T2 pesate. Le microemorragie a volte asociate appaiono iperdense alla TC ed iperintense in RM nelle sequenze T1 pesate. In alcuni casi si osserva coinvolgimento anche dei globi pallidi, degli ippocampi, della sostanza bianca sottocorticale (fibre \"a U e cervelletto esclusi), dei centri semiovali e delle corone radiate. Le sequenze pesate in diffusione mostrano restrizione della diffusivit\u00e0 e nell'assunzone cronica pu\u00f2 evidenziarsi la comparsa di cisti.\nGlicole etilenico.\nL'intossicazione si manifesta a livello del SNC con edema cerebrale diffuso; a 24-48 ore si osserva necrosi della sostanza bianca frontale, dei nuclei basali, talamica e del tronco encefalico. Le aree coinvolte appaiono ipodense alla TC, ipointense in RM nelle sequenzeT1 pesate ed iperintense in quelle T2 pesate. Se il paziente sopravvive il quadro radiologico regredisce entro circa un mese.\nSolventi organici.\nLa tossicit\u00e0 di queste sostanze si manifesta a livello della sostanza bianca che appare diffusamente iperintensa in RM nelle sequenze T2 pesate. Il tempo T2 pu\u00f2 apparire modestamente ridotto a livello dei putamen, dei talami, della corteccia cerebrale e della sostanza nera.\nCocaina.\nL'abuso di questa sostanza a livello del SNC induce frequenti episodi di ictus ischemico e soprattutto emorragico (in sede subaracnoidea ed intracerebrale, in particolar modo queste ultime a livello dei nuclei della base e dei talami). La maggioranza dei pazienti \u00e8 spesso affetto anche da malformazioni arterovenose, che in questi casi vanno pi\u00f9 spesso incontro a rottura. L'ictus ischemico pu\u00f2 essere indotto sia dall'attivit\u00e0 vasocostrittiva e procoagulante della droga in s\u00e9 sia da quella di altre sostanze utilizzate per \"tagliarla\" (in particolare il concomitante abuso di anfetamine porta pi\u00f9 spesso ad ischemie del mesencefalo). L'angio-RM evidenzia bene la vasculite causa del quadro clinico. L'utilizzo cronico \u00e8 correlato ad atrofia cerebrale (specie frontale e temporale) su base ischemica.\nMDMA.\nCome la cocaina anche l'MDMA danneggia l'encefalo con un meccanismo ischemico dovuto al rilascio incontrollato di serotonina, che ha effetto vasocostrittivo sui piccoli vasi, in particolar modo nelle aree pi\u00f9 ricche di recettori per questo neurotrasmettitore (corteccia occipitale e globi pallidi).\nOppiacei.\nDanneggiano l'encefalo anche loro inducendo vasocostrizione sia per effetto diretto sia per la contemporanea presenza di altre sostanze vasocostrittive con cui sono \"tagliati\" (compresi microcristalli che sono in grado di embolizzare i piccoli vasi). L'eroina \u00e8 la sostanza di questa categoria che induce i danni maggiori, specie se somministrata endovena, ed il bersaglio preferenziale di questi eventi ischemici \u00e8 il globo pallido. \nL'utilizzo cronico danneggia la sostanza bianca su base microvascolare ischemica; tali microinfarti si manifestano radiologicamente come aree iperintense alla RM nelle sequenze T2 pesate, simmetriche e diffuse.\nSe inalata previo riscaldamento l'eroina pu\u00f2 dare un quadro radiologico raro detto \"leucoencefalopatia da inalazione\", presumibilmente causato da un contaminante sconosciuto contenuto nella miscela inalata, caratterizzato radiologicamente da degenerazione spongiforme della sostanza bianca, ad iniziare dai lobi occipitali per poi estendersi al resto della corteccia cerebrale in senso postero-anteriore. L'aspetto tipico del danno \u00e8 detto \"ad ali di farfalla\" e comprende la sostanza bianca sottocorticale, i peduncoli cerebellari, il braccio posteriore della capsula interna, il tratto solitario, il lemnisco mediale e d i tratti cortico-spinali. L'estensione del danno vista all'imaging correla bene con la clinica; in TC le zone coinvolte appaiono ipodense nelle fasi terminali della patologia, mentre la RM mostra iperintensit\u00e0 nelle sequenze T2 pesate ed ipointensit\u00e0 in quelle T1 pesate a livello dello splenio del corpo calloso, dei peduncoli cerebellari e del braccio posteriore della capsula interna. Le sequenze pesate in diffusione in acuto mostrano calo del segnale, che diventa poi iperintenso. La spettroscopia evidenzia riduzione del picco dell'NAA ed incremento di quello dei lattati. \nLe infezioni e gli ascessi cerebrali sono molto frequenti fra gli eroinomani. Gli ascessi si evidenziano alla RM come un core ipointenso nelle sequenze T1 pesate ed iperintenso in quelle T2 pesate, circondato da un orletto che mostra potenziamento dopo somministrazione di mezzo di contrasto. L'angio RM e soprattutto l'angiografia possono evidenziare eventuali aneurismi micotici associati.\nEncefalopatie da sostanze tossiche endogene.\nLe \"encefalopatie eccitotossiche\" sono causate dall'eccessivo rilascio del neurotrasmettitore eccitatorio glutammato, sono caratterizzate da edema diffuso e sono di solito reversibili. Sono tipiche dei pazienti affetti da epilessia, diabete, encefaliti virali, encefalopatia di Wernicke o che assumono oppiacei.\nL'encefalopatia posteriore reversibile si manifesta radiologicamente in modo patognomonico con edema vasogenico da iperafflusso vascolare che inizia a livello della sostanza bianca sottocorticale per poi estendersi in profondit\u00e0 ed in direzione postero-anteriore e del cervelletto. Tale patologia pu\u00f2 avere varie cause ma tipicamente \u00e8 associata ad un quadro di eclampsia, ipertensione arteriosa, connettivite, sepsi o assunzione di chemioterapici ed immunosoppressori. Alla TC le aree coinvolte appaiono simmetriche ed ipodense, mentre in RM appaiono ipointense nelle sequenze T1 pesate ed iperintense in quelle T2 pesate, FLAIR e pesate in diffusione (queste ultime permettono di diffenziare l'edema vasogenico dall'ischemia, mentre una diffusivit\u00e0 ristretta \u00e8 associata ad un outcome peggiore). Aree emorragiche si apprezzano in alcuni casi, mentre la spettroscopia mostra incremento del picco della colina e lieve riduzione di quello dell'NAA. Dopo somministrazione di mezzo di contrasto \u00e8 possibile osservare potenziamento fino a circa un caso su 3 a livello girale, corticale o leptomeningeo"}
{"id": "8952001", "revid": "22475", "url": "https://it.wikipedia.org/wiki?curid=8952001", "title": "Capacit\u00e0 mimetica del capitalismo", "text": "La capacit\u00e0 mimetica del capitalismo \u00e8 un concetto che rientra in un discorso molto pi\u00f9 ampio, portato avanti da Luc Boltanski ed Ev\u00e8 Chiapello, all'interno del saggio \"Il nuovo spirito del capitalismo\".\nSecondo gli autori, il nuovo spirito del capitalismo consiste nella capacit\u00e0 di sistemi e organizzazioni di fare proprie le critiche ricevute e neutralizzarle, trasformandole nelle principali fonti di cambiamento e innovazione.\nNonostante l'accanimento contro le forme capitalistiche, soprattutto a livello sociale ed estetico, il modello non \u00e8 crollato come si auspicavano le forze rivoluzionarie, anzi si \u00e8 potenziato includendo al suo interno anche queste due dimensioni.\nL'obiettivo principale \u00e8 quello di avvicinare le forme industriali al modello casalingo, mettendo i consumatori nella condizione di percepire ogni cosa come un elemento similare al mercato.\nIl capitalismo, di base, \u00e8 un sistema economico-sociale basato sulla propriet\u00e0 privata dei mezzi di produzione e sulla separazione tra la classe dominante e quella dei lavoratori.\nIl capitalista \u00e8 colui che possiede un surplus e lo investe per trarne profitto.\nIl sistema capitalistico viene poi applicato anche nel mondo dell'alimentare, dove il capitale viene concentrato nelle grandi multinazionali, che costituiscono dei veri e propri cartelli nel mondo dell'alimentazione, arrivando a controllare la maggior parte di marchi e aziende\nPer capacit\u00e0 mimetica si intende \"l'abilit\u00e0 di imitare qualcosa o qualcuno, con lo scopo di trarne un vantaggio\".\nIn questo il capitalismo si rende protagonista, trasformandosi e nutrendosi di ci\u00f2 che trova sulla sua strada.\nLe due definizioni vanno insieme perch\u00e9 il capitalismo negli anni ha cercato di assumere forme mimetiche per confondersi e continuare a esistere anche con le modifiche della societ\u00e0.\nOrigine e sviluppo del termine.\nLa capacit\u00e0 mimetica del capitalismo \u00e8 una caratteristica del capitalismo contemporaneo o pi\u00f9 semplicemente del neoliberismo.\nQuesta qualit\u00e0 non rappresenta una novit\u00e0 nel modo in cui si \u00e8 creata. Il capitalismo, nel corso delle sue tappe storiche, ha cambiato forma, aggiunto elementi e si \u00e8 espanso sempre a seguito di una crisi. Crisi verso la quale il capitalismo risponde per continuare a esistere: la capacit\u00e0 mimetica del capitalismo \u00e8 la risposta ad un periodo storico di maggiore consapevolezza verso i consumi.\nLa capacit\u00e0 mimetica del capitalismo \u00e8 una delle molteplici caratteristiche che il capitalismo, nel corso della storia, ha saputo introdurre all'interno delle sue strutture per poter sopravvivere e rispondere ai cambiamenti; come teorizzato gi\u00e0 nel saggio di Max Weber \"L'etica protestante e lo spirito del capitalismo\".\nSecondo Boltanski e Chiapello ne \"Il nuovo Spirito del Capitalismo\" capacit\u00e0 mimetica \u00e8 il tentativo del capitalismo di far proprie proprio quelle critiche che la nuova societ\u00e0 rivolge ad esso, ed utilizzarle per mimetizzarsi all'interno di mercati all'apparenza non capitalistici sempre con l'obiettivo ultimo di generare nuove ondate di profitto.\nProtagonisti che alimentano il fenomeno.\nCon la fine del XX secolo le grandi aziende, colonne portanti della globalizzazione nel mondo, si sono accorte che era necessario sopprimere le caratteristiche industriali pi\u00f9 esplicite dei loro beni e servizi a fronte di una maggior richiesta di \"ritorno al passato\", patriottico, legato al territorio e originale.\nLa richiesta dei consumatori verte sulla qualit\u00e0, che vogliono ritrovare anche nei prodotti industriali.\nPer seguire le logiche di profitto, le grandi aziende non possono permettersi un investimento tale da garantire al prodotto elevata qualit\u00e0, perci\u00f2 intervengono sui significati che si celano dietro al prodotto stesso.\nIn particolare viene manipolata la dimensione estetica e la dimensione materiale, agendo dunque sulle caratteristiche di contesto che circondano il prodotto.\nL'industria alimentare non ha nessun interesse a produrre e fornirci alimenti genuini o di qualit\u00e0. L'unico interesse \u00e8 quello di macinare profitti ed \u00e8 disposto a tutto pur di riuscire a raggiungere questo obiettivo, per cui il capitalismo trasforma qualunque cosa in una merce. l cibo \u00e8 visto come una merce di scambio, e per le industrie \u00e8 importante il guadagno economico. Il processo produttivo non \u00e8 impostato sulla produzione agricola e sulla distribuzione degli alimenti, bens\u00ec sulla produzione di alimenti non necessariamente nutrienti; ci\u00f2 che prevale \u00e8 il senso estetico del prodotto, non la sua funzione nutrizionale. \nLo sviluppo dell'Industria alimentare in Italia.\nA partire dagli anni Cinquanta e Sessanta del XX secolo, l'industria alimentare italiana ha sub\u00ecto notevoli cambiamenti, in particolare a causa del boom economico che modific\u00f2 anche le modalit\u00e0 di consumo dei cibi e la loro distribuzione commerciale: attraverso l'utilizzo di macchinari innovativi aument\u00f2 in modo considerevole la produzione di alimenti elaborati in fabbrica come il cibo in scatola e i preparati gi\u00e0 pronti per un uso rapido e semplificato. Le imprese medie e grandi dell'industria alimentare, concentrate sulla produzione di carni, zucchero, conserve vegetali e animali, dei dolci e della birra, iniziarono a compiere grandi investimenti in macchinari specifici per la produzione in grande scala di alimenti, riorganizzando i processi produttivi minimizzando consistentemente costi e prezzi e assecondando domanda di alimenti convenienti, facili da preparare ed economici soprattutto per la fascia di popolazione maggiore, composta principalmente da operai e impiegati in fabbrica che si ritrovavano con poco tempo a disposizione per cucinare e consumare i pasti. Bassi costi delle merci e aumento della globalizzazione, quindi, spiegano la produzione di cibi elaborati industrialmente, che risultavano essere pi\u00f9 richiesti.\nApplicazioni in contesto aziendale.\nEataly, l'azienda nata in collaborazione con Slow Food per promuovere la biodiversit\u00e0 e i prodotti del territorio, \u00e8 un chiaro esempio di come il capitalismo si mimetizza nel mondo dell'alimentare. Eataly nonostante basi i propri valori sul rigetto nei confronti del cibo industriale e del cibo spazzatura, ovvero il cibo da fast food come patatine, hamburger e dolci industriali, non si contrappone totalmente al modello industriale, ma semplicemente ripulendolo di alcuni elementi.\nI motivi del successo di questa azienda sono stati l'appoggio della comunit\u00e0 politica e una forte comunicazione mediale. Troviamo inoltre anche l'idea di italianit\u00e0 che trasforma uno stato in un brand, con conseguenza un grande aumento delle esportazioni.\nSu cosa non si distingue Eataly per\u00f2 \u00e8 lo scopo finale: crescere, espandersi e conquistare nuove fette di mercato per ottenere maggiori ricavi, inoltre \u00e8 equivalente anche dal punto di vista dei contratti di lavoro e delle condizioni lavorative. Precariet\u00e0, sfruttamento, straordinari dei lavoratori in numero elevato e perquisizioni sono gli elementi forti della ricetta di questo modello imprenditoriale made in Pd tra eco business e sfruttamento del buon tempo antico.\nNon mancano ovviamente le critiche alla azienda e al suo proprietario Oscar Farinetti, il quale minaccia di querelare le persone pronte a esporre denunce contro Eataly.\nIl patron si difende dalle accuse affermando che esse sono prive di fondamento ed alimentate da un linguaggio violento.\nInoltre si guarda bene dal rispondere alle contestazioni con argomenti pratici.\nAuchan, Coop, Esselunga, Carrefour, Iper, Eurospin, Lidl, sono alcuni dei marchi e dei brand di supermercati che con i loro colori, luci e offerte invadono le nostre citt\u00e0. Il supermercato \u00e8 un \"fenomeno\" che pu\u00f2 essere inteso come emblema del consumismo e simbolo del capitalismo, poich\u00e9 viviamo in una realt\u00e0 tale per cui il carrello riempito fino all'orlo ci fa sentire bene e psicologicamente appagati. \nL'industria alimentare non ha nessun interesse a fornirci alimenti di qualit\u00e0, il suo unico interesse \u00e8 produrre profitti senza badare all'etica. Le multinazionali alimentari, per provocare nelle persone la dipendenza da un alimento, spendono milioni di euro in ricerche di settore per capire quali ingredienti stimolino particolari ricettori del nostro cervello che ci fanno provare piacere. Per questo la maggior parte dei prodotti industriali sono pieni di sale, zuccheri e grassi.\nIl capitalismo trasforma qualunque cosa in merce. L'attuale societ\u00e0 impone nei paesi capitalisticamente avanzati un ciclo continuo di alimenti per riempire scaffali e frigoriferi di centri commerciali, fast food e ristoranti. Enormi quantit\u00e0 di cibo, dopo aver passato una selezione che scarta gli alimenti visivamente imperfetti, rimangono comunque invenduti a causa dell'impossibilit\u00e0 di essere riacquistati tutti ed inevitabilmente vengono buttati via.\nApplicazioni in ambito pubblicitario.\nIl capitalismo prende forma anche all'interno delle pubblicit\u00e0 attraverso una vera e propria opera di convincimento occulta. Con questo strumento offre agli spettatori di diversi media dei modelli sociali attraverso spot artistici che impiegano ad esempio grandi attori: un esempio pu\u00f2 essere George Clooney che gusta una tazzina di caff\u00e8 Nespresso seducendo il target femminile, oppure il mugnaio Antonio Banderas in uno spot Mulino Bianco. \nIl fine dello spot \u00e8 quello di promuovere e vendere i prodotti del mercato, ma allo stesso tempo presentano merci che raccontano chi siamo, come il mercato ci vede o meglio come ci vorrebbe. La pubblicit\u00e0 pu\u00f2 essere considerata come la voce del mercato, uno strumento attraverso il quale ci informa della presenza di un prodotto e allo stesso ci attrae all'acquisto. \nIl cibo inoltre non \u00e8 considerato un oggetto da mangiare, ma ha la funzione di rappresentare attraverso la pubblicit\u00e0 modelli sociali verso cui tende la societ\u00e0.\nLe aziende che producono cibo utilizzano la comunicazione pubblicitaria per far comprendere al consumatore che l'industria migliore \u00e8 quella che si adatta alle esigenze del consumatore, trovando un bilanciamento tra gusto, sterilit\u00e0 e sicurezza. Di solito vengono sponsorizzati cibi processati che si sottraggono alla loro preparazione, ma che fanno credere al consumatore di essere stati preparati come se li avesse cucinati lui nella sua cucina. Inoltre fanno credere che tutti i lavoratori delle aziende sono orgogliosi di lavorare nelle loro aziende e prendono sempre a cuore la qualit\u00e0 per il bene del consumatore.\nNegli spot viene mostrata molto spesso la famiglia intesa come luogo in cui si consuma il cibo in tutte le fasi del giorno. In queste occasioni emergono per\u00f2 delle caricature e stereotipi: un esempio pu\u00f2 essere l'uomo che non sa cucinare ed educare i propri figli e bambini abituati a mangiare solo prodotti spazzatura. Il tutto avviene sempre all'interno di case bellissime lontane dai canoni della quotidianit\u00e0 di una famiglia standard."}
{"id": "8952004", "revid": "1828520", "url": "https://it.wikipedia.org/wiki?curid=8952004", "title": "UEFA Futsal Champions League 2021-2022", "text": "La UEFA Futsal Champions League 2021-2022 sar\u00e0 la 21\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA e la seconda con questa denominazione. La competizione \u00e8 iniziata il 21 agosto 2021 e si concluder\u00e0 il 30 aprile o il 1\u00ba maggio 2022 con la final four presso l'Arena Riga di Riga.\nSquadre partecipanti.\nIl Portogallo, federazione di provenienza della detentrice del trofeo, lo Sporting CP, e le altre tre migliori federazioni del ranking per nazionali ad aprile 2020 ovvero Spagna, Russia e Kazakistan hanno diritto a iscrivere due squadre. Queste 8 squadre sono fra le 23 squadre con i coefficienti pi\u00f9 alti e partono direttamente dal turno principale. Le altre 32 iniziano dal turno preliminare.Le squadre che hanno gi\u00e0 vinto la competizione sono , , , e , mentre , , , , , , , , , e sono al debutto.\nRanking federazioni.\nPer determinare le quattro federazioni che hanno diritto a iscrivere due squadre viene utilizzato il ranking UEFA per nazionali di futsal maschile aggiornato ad aprile 2020.\nDistribuzione delle squadre.\nLa distribuzione delle squadre \u00e8 regolata dal coefficiente UEFA delle squadre, basato sulle prestazioni delle squadre nelle ultime 3 stagioni.\nFormula.\nIn questo turno si affrontano le 32 squadre con il ranking pi\u00f9 basso, divise in 8 gironi da quattro squadre da giocarsi in casa di una delle squadre, le vincitrici dei gironi e la migliore seconda accedono al turno successivo.\n\"Percorso A\":\nSeguono questo percorso la squadra detentrice, le altre prime 11 squadre del ranking e quelle dal 16\u00ba al 19\u00ba posto nel ranking, divise in quattro gironi da quattro squadre, da giocare in casa di una delle partecipanti. Le prime tre squadre in ognuno dei gironi si qualificano alla fase \u00e9lite.\n\"Percorso B\":\nLe squadre dal 12\u00ba al 15\u00ba posto e dal 20\u00ba al 23\u00ba posto nel ranking verranno raggiunte dalle vincitrici della fase preliminare, per un totale di 16 partecipanti, anche qui divise in quattro gironi da quattro squadre, da giocare in casa di una delle partecipanti. Le vincitrici dei gironi si qualificano alla fase \u00e9lite.\nLe 16 squadre si affrontano in quattro gironi da quattro, da sorteggiarsi in primavera. Le rispettive vincitrici dei gironi si qualificano per la fase finale.\nCriteri di classificazione.\nNei turni preliminare, principale ed \u00e9lite le squadre sono classificate in base ai punti ottenuti (3 per la vittoria, uno per il pareggio, 0 per la sconfitta). In caso di parit\u00e0 vengono applicati i seguenti criteri:\nPer determinare la migliore seconda del turno preliminare sono considerati tutti i risultati. Vengono applicati i seguenti criteri:\nProgramma.\nNei mini-tornei il calendario \u00e8 il seguente, con una giornata di riposo tra la seconda e la terza giornata:\n\"Nota: per il calendario la squadra organizzatrice \u00e8 considerata la squadra 1, le altre sono classificate in base al proprio ranking nei turni preliminare e principale e in base alla posizione al momento del sorteggio per il turno \u00e9lite.\"\nTurno preliminare.\nSorteggio.\nIl sorteggio per il turno preliminare si \u00e8 tenuto il 7 luglio alle 14:00 CEST a Nyon. Si qualificano al turno principale le prime classificate di ogni girone e la migliore seconda. Le 32 squadre sono state divise in 4 fasce in base al coefficiente per club.La procedura di sorteggio prevedeva 5 urne: la prima conteneva le squadre ospitanti, sorteggiate per prime e inserite nei gruppi in ordine di uscita e nella loro fascia di riferimento, dopodich\u00e9 sono state sorteggiate le rimanenti squadre di quarta fascia, contenute nell'urna n\u00b02, per poi proseguire con le squadre di terza, seconda e, infine, prima fascia. I club di Serbia e Kosovo non potevano essere sorteggiati nello stesso gruppo per decisione del Comitato Esecutivo dell'UEFA.\nRisultati.\nLe gare si sono svolte tra il 21 e il 25 agosto. (H) indica la squadra ospitante.\nGruppo A.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo B.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo C.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo D.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo E.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo F.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo G.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo H.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nConfronto tra le seconde classificate.\nLegenda:\nRegole per gli ex aequo: 1) punti; 2) differenza reti; 3) reti segnate; 4) punti disciplinari; 5) ranking UEFA al sorteggio; 6) sorteggio\nTurno principale.\nSorteggio.\nIl sorteggio per il turno principale si \u00e8 tenuto il 30 agosto alle 16:00 CEST a Nyon. Nel percorso A, che vede la presenza dei campioni in carica e delle squadre dalla prima alla undicesima e dalla sedicesima alla diciannovesima del ranking, si qualificano le prime 3 classificate di ogni girone, mentre nel percorso B, che comprende le squadre dalla dodicesima alla quindicesima, dalla ventesima alla ventiduesima e quelle provenienti dal turno preliminare, solo le prime di ogni girone avanzano al turno \u00e9lite.Nel percorso A le squadre erano divise in 4 fasce, relative alla propria posizione nel ranking. Il sorteggio del percorso A prevedeva la presenza di 5 urne, una per ogni fascia pi\u00f9 una contenente le squadre ospitanti, che sono state sorteggiate separatamente e allocate nella posizione relativa alla propria fascia di appartenenza. Ogni girone vede quindi una squadra per ogni fascia.Nel percorso B le squadre erano divise in 3 fasce relative alla propria posizione nel ranking. Il sorteggio del percorso B prevedeva la presenza di 4 urne, una per ogni fascia pi\u00f9 una contenente le squadre ospitanti, che sono state sorteggiate separatamente e allocate nella posizione relativa alla propria fascia di appartenenza. Ogni girone vedr\u00e0 quindi la presenza di una squadra per ognuna delle prime due fasce e due squadre dell'ultima fascia. Squadre provenienti dalla stessa federazione potevano incontrarsi in questo turno. Come deciso dal Comitato Esecutivo dell'UEFA non potevano incontrarsi in questo turno squadre provenienti da Kosovo e Serbia, Kosovo e Bosnia ed Erzegovina o Armenia e Azerbaigian.\nRisultati.\nLe gare si sono svolte tra il 26 e il 31 ottobre 2021. (H) indica la squadra ospitante.\nPercorso A.\nGruppo 1.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 2.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 3.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 4.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nPercorso B.\nGruppo 5.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 6.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 7.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo 8.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nTurno \u00e9lite.\nSorteggio.\nIl sorteggio per il turno \u00e9lite si \u00e8 tenuto il 3 novembre alle 14:00 CET a Nyon.Le squadre erano divise in 3 fasce: vincitrici dei gironi del percorso A (urna 4), seconde classificate dei gironi del percorso A (urna 3) e terze classificate del percorso A insieme alle vincitrici del percorso B (urna 2). Ogni girone vede una squadra per ognuna delle prime due fasce di cui sopra e due dell'ultima fascia. Le squadre ospitanti sono state divise in un'altra urna e riallocate alle fasce di competenza. Le prime classificate non potevano incontrare le seconde che provenivano dal loro stesso girone del turno principale. Squadre provenienti dalla stessa federazione avrebbero potuto incontrarsi in questo turno. Inoltre, sulla base della decisione presa dal Panel di Emergenza UEFA, squadre provenienti da Russia e Ucraina non potevano essere inserite nello stesso girone..\n(H) indica la squadra ospitante.\nRisultati.\nLe vincitrici di ogni gruppo avanzano alla Final Four.\nLe gare si svolgeranno tra il 1\u00ba e il 5 dicembre 2021. (H) indica la squadra ospitante.\nGruppo A.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo B.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo C.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nGruppo D.\n!colspan=3|1\u00aa giornata \n!colspan=3|2\u00aa giornata \n!colspan=3|3\u00aa giornata \nFinal four.\nLa final four si terr\u00e0 dal 28 aprile al 1\u00ba maggio 2022. Le partite si svolgeranno presso l'Arena Riga, gi\u00e0 sede dell'UEFA Under-19 Futsal Championship 2019. In caso di parit\u00e0 al termine delle partite il regolamento prevede due tempi supplementari di 5' e, in caso di ulteriore parit\u00e0, lo svolgimento dei tiri di rigore. Nella finale 3\u00ba posto non sono previsti tempi supplementari.\nSquadre qualificate.\nLe seguenti 4 squadre si sono qualificate alla Final Four.Nella tabella le edizioni fino alla 2018 si sono disputate con la denominazione di Coppa Uefa, quelle dal 2019 in poi come Champions League. Sono mostrate solo le partecipazioni alla final four e alla final eight, nel 2002 e dal 2007 in poi.Campione e \"squadra ospitante\" per l'anno in questione.\nTabellone.\nGli orari indicati sono locali (EEST, UTC+3)."}
{"id": "8952005", "revid": "715388", "url": "https://it.wikipedia.org/wiki?curid=8952005", "title": "Latte di capra", "text": ""}
{"id": "8952013", "revid": "4175", "url": "https://it.wikipedia.org/wiki?curid=8952013", "title": "Stadio Giacomo Carlini", "text": ""}
{"id": "8952014", "revid": "287204", "url": "https://it.wikipedia.org/wiki?curid=8952014", "title": "Palazzo Petrignani", "text": "Palazzo Petrignani \u00e8 un edificio di Amelia, in provincia di Terni.\nStoria.\nPalazzo Petrignani, nobile residenza della Famiglia Petrignani, fu edificato ad Amelia (TR) alla fine del 1500 per opera dell\u2019Arcivescovo di Cosenza Fantino Petrignani - eminente figura della Curia Vaticana e protettore del giovane Caravaggio - e del fratello Bartolomeo. Massimo Moretti, professore di Storia dell'arte moderna e di Iconografia e Iconologia presso il Dipartimento SARAS della Sapienza dell\u2019Universit\u00e0 di Roma, sulla base di supposte analogie stilistiche e interpretando le caratteristiche del palazzo ha identificato l\u2019autore del progetto in Ottaviano Mascarino, architetto al servizio di Fantino Petrignani. I lavori edilizi iniziarono, presumibilmente, nel 1553, data riportata dall\u2019architrave, ora collocato sulla porta d\u2019ingresso all\u2019interno dell\u2019androne. Il palazzo rimase per\u00f2 incompleto in alcune sue parti e questo stato di incompletezza dell\u2019architettura, port\u00f2 gli studiosi a ritenere che l\u2019edificio fosse stato venduto dai Petrignani al Monte di Piet\u00e0 nel 1603, in seguito a difficolt\u00e0 economiche sopraggiunte dopo la morte di Fantino. In realt\u00e0, come provato da una serie di atti notarili, il palazzo di Amelia divenne la residenza abituale di Bartolomeo Petrignani dalla fine degli anni \u201990 del \u2018500 fino al 1615, anno della sua morte. In questo arco temporale, nonostante il mancato completamento a livello architettonico, il palazzo fu abbellito con un grande ornato pittorico, presente in tutti gli ambienti del piano nobile.\nArchitettura.\nIl palazzo ha un\u2019imponente facciata costruita in muratura in laterizi a cortina ed \u00e8 articolata su quattro livelli orizzontali suddivisi in cinque finestre verticali di varia grandezza. La facciata \u00e8 improntata alla cultura sangallesca, diffusa in tutta l\u2019area umbro-laziale. In particolare, il piano nobile e quello superiore appaiono strettamente legati al palazzo orvietano di Tiberio Crispo, i cui registri superiori sono stati attribuiti a Ippolito Scalza (1582 circa). Al centro della facciata si erge il grande portone, con un imbotto lavorato in travertino, dove era collocato lo stemma di Bartolomeo Petrignani, rimosso nei primi del 1900. Questo \u00e8 un\u2019aggiunta successiva alla definizione del primo ordine della facciata, come indica non solo la vistosa ricucitura del paramento in laterizio, ma anche la mancata corrispondenza con la fascia marcadavanzale in travertino e con le finestre di mezzanino. Il disegno generale appare distante da ogni altro portale di Mascarino, costruito o solo progettato, come quello del palazzetto Spada, del palazzo del Commendatore di Santo Spirito, di palazzo Ginnasi e della vigna dei Mattei, tutti episodi romani. \nAffreschi.\nLa decorazione pittorica segue uno schema comune a tutte le sale: mostra un impaginato formato da un grande riquadro in cui sono rappresentati episodi storici, al centro di una fitta trama a grottesche, comprendente agli angoli della volta gli stemmi delle famiglie legate ai Petrignani. Non tutti gli affreschi sono riconducibili ad una stessa bottega e ad un\u2019unica fase di lavori. Alcuni sono stati attribuiti principalmente alla scuola degli Zuccari per la somiglianza del ciclo amerino con quello pi\u00f9 importante e famoso di Palazzo Caprarola. Attribuzioni pi\u00f9 recenti anche a Livio Agresti e Marzio Ganassini e allievi, oltre ovviamente ai pittori fiamminghi, sicuramente autori delle grottesche che fanno da protagoniste nella decorazione delle sale del palazzo. Le prime quattro stanze, compresa la pi\u00f9 celebre e grande detta dello \u201cZodiaco\u201d, mostrano similarit\u00e0 e continuit\u00e0 nelle soluzioni formali adottate e nelle scene narrative. Per la \u201cSala dello Zodiaco\u201d \u00e8 possibile stabilire una datazione attendibile intorno al 1605, grazie alla presenta dello stemma di Leone XI Medici in un angolo del soffitto. \nSala dello Zodiaco.\nLa Sala dello Zodiaco, ora divenuta Sala di rappresentanza, \u00e8 la pi\u00f9 grande e importante del Palazzo Petrignani. Al centro della volta, circondata da una cornice di stucco e impreziosito da una ghirlanda di fiori e frutti si trova il dipinto dell\u2019incontro tra Attila e il Papa Leone I Magno. L\u2019affresco ricorda il celebre episodio avvenuto nel 452 d.C. sulle rive del fiume Mincio quando Papa Leone I ferm\u00f2 gli Unni. L\u2019opera \u00e8 chiaramente una copia dell\u2019affresco pi\u00f9 noto di Raffaello dipinto nella stanza di Eliodoro in Vaticano. Sui lati brevi, entro finte cornici in stucco, troviamo la rappresentazione allegorica di \u201cAmore e Odio\u201d, e del \u201cLavoro e Ozio\u201d. Sempre incorniciati da stucchi troviamo allegorie dell\u2019acqua, della terra, del fuoco e dell\u2019aria. Agli angoli della volta si impongono gli stemmi di quattro pontefici, Pio IV, Gregorio XIII, Gregorio IV e Clemente VIII, per i quali Fantino Petrignani svolse incarichi diversi. Nel sovrapporta, in prossimit\u00e0 degli stemmi, si trovano le rappresentazioni (carte tipografiche) delle quattro citt\u00e0 native dei papi protettori, Firenze, Bologna, Milano e Roma. Lungo i quattro lati ci sono dodici lunette che rappresentano i mesi dell\u2019anno, al centro di ognuna un segno zodiacale corrispondente al mese rappresentato; da qui il nome \u201cSala dello Zodiaco\u201d."}
{"id": "8952028", "revid": "767487", "url": "https://it.wikipedia.org/wiki?curid=8952028", "title": "La donna nella Resistenza (film)", "text": "La donna nella Resistenza \u00e8 un documentario realizzato dalla RAI nel ventesimo anniversario della Liberazione: diretto da Liliana Cavani, fu trasmesso la sera di domenica 9 maggio 1965 sull'allora Secondo Programma.\nGli autori.\nPrecisamente, si tratta di un'inchiesta giornalistica, mandata in onda come sesto numero della rubrica \"Prima pagina \u2013 programma di attualit\u00e0\", titolo che proprio da quella stagione fu dato alla precedente \"Servizi speciali del telegiornale\": curatori della rubrica, che era quindicinale, erano Brando Giordani ed Ezio Zefferi.\nPer lo stesso programma la Cavani realizz\u00f2 anche altri documentari, come \"Il giorno della pace\".\nGirato in pellicola, formato 16 millimetri come si usava all'epoca per le riprese esterne dei telegiornali, il \"reportage\" dura circa 47 minuti: nei titoli di testa reca la scritta \u00ab a cura di Paolo Glorioso \u00bb, e propone interviste a una ventina partigiane di et\u00e0, condizione sociale e provenienza geografica diverse: le testimonianze, spesso drammatiche e toccanti, sono cucite fra loro dalla voce fuori campo di Riccardo Cucciolla.\nFra le intervistate - staffette, partigiane combattenti, dirigenti politiche - anche Lidia Menapace.\nLe protagoniste.\nAprono il documentario le lettere di addio scritte da donne condannate a morte dai nazi-fascisti.\nSeguono poi i racconti: fra i pi\u00f9 emozionanti, quello della bolognese Germana Boldrini che, il 7 novembre 944, ad appena 17 anni, diede il segnale dell'attacco partigiano in quella che venne poi ricordata come la battaglia di Porta Lame, nel capoluogo emiliano; quello di Marcella Ficca, moglie del medico di Regina Coeli, che organizz\u00f2 la rocambolesca evasione dal carcere romano di alcuni antifascisti, gi\u00e0 condannati a morte, fra i quali i futuri presidenti della Repubblica Giuseppe Saragat e Sandro Pertini; e quello di Maria Clotilde Agnoletti Fusconi, che ricostruisce gli ultimi momenti di vita della figlia Anna Maria Enriques Agnoletti, intravista in carcere a Firenze, dove entrambe erano detenute, prima che la giovane venisse fucilata (e perci\u00f2 insignita della Medaglia d'oro al valor militare, alla memoria).\nRiconoscimenti.\nNell'ottobre 1965 il lavoro vinse il premio \u201cMedusa d'argento\u201d per il documentario televisivo, nella sesta edizione del \"Premio dei colli\" di Este.\nNell'autunno 2020 \"Le donne nella Resistenza\" \u00e8 stato oggetto su Raistoria di una puntata del ciclo \"La tv di Liliana Cavani\", dedicato appunto alla produzione televisiva della regista carpigiana."}
{"id": "8952039", "revid": "324090", "url": "https://it.wikipedia.org/wiki?curid=8952039", "title": "High Times (singolo)", "text": "High Times \u00e8 un singolo del gruppo musicale degli Jamiroquai, estratto dall'album \"Travelling Without Moving\", pubblicato il 1 dicembre 1997."}
{"id": "8952040", "revid": "287204", "url": "https://it.wikipedia.org/wiki?curid=8952040", "title": "Supercoppa del Belgio 1994", "text": "La Supercoppa del Belgio 1994 (in francese \"Supercoupe de Belgique\", in fiammingo \"Belgische Supercup\") \u00e8 stata la 15\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , finalista perdente della coppa (vinta proprio dall'Anderlecht).\nL'incontro si gioc\u00f2 il 17 agosto 1994 allo Stadio Constant Vanden Stock di Anderlecht e vide la vittoria del Club Bruges, al suo settimo titolo."}
{"id": "8952041", "revid": "287204", "url": "https://it.wikipedia.org/wiki?curid=8952041", "title": "Mario Meoni", "text": "Biografia.\nDopo la fine della dittatura militare ader\u00ec all'Unione Civica Radicale diventando il segretario personale del deputato Leopoldo Moreau. Nel 1987 venne assunto all'interno del direttivo del Plan Alimentario Nacional, un progetto varato dal ministero dello sviluppo sociale durante il governo di Ra\u00fal Alfons\u00edn.\nTra il 1991 ed il 1995 Meoni fu eletto consigliere nel partido di Jun\u00edn, mentre tra il 1995 ed il 1999 divenne il segretario aggiunto dell'UCR presso la Camera dei deputati. Nel 1999 fu poi eletto nella camera dei deputati della provincia di Buenos Aires. \nDopo alcuni tentativi infruttuosi, il 14 settembre 2003 Meoni fu eletto sindaco di Jun\u00edn con il 38,84% dei voti.\nIn occasione delle elezioni presidenziali del 2007 Meoni ader\u00ec alla fazione filo-kirchnerista della UCR, i cosiddetti \"Radicales K\", che supportarono la candidata Cristina Fern\u00e1ndez de Kirchner e si candid\u00f2 come deputato per la provincia bonaerense nella coalizione Concertazione Plurale. Nel 2010, seguendo l'esempio di altri colleghi, tra cui il vicepresidente Julio Cobos, abbandon\u00f2 la coalizione e chiese di poter rientrare nell'Unione Civica Radicale. Nel corso delle elezioni provinciali del 2011 si candid\u00f2 per la terza volta imponendosi sul candidato del Fronte per la Vittoria. Nel 2013 Meoni entr\u00f2 nel nuovo movimento Fronte Rinnovatore fondato da Sergio Massa. Il 14 dicembre 2016 \u00e8 stato nominato nel direttorio della Banca della Provincia di Buenos Aires.\nDurante le elezioni del 2019 perse la guida della citt\u00e0 di Jun\u00edn con un ampio margine. Il 6 dicembre dello stesso anno Meoni fu nominato ministro dei trasporti dal presidente eletto Alberto Fern\u00e1ndez. Entr\u00f2 in carica quattro giorni dopo. Durante il suo mandato ha sanzionato una serie di lavori di ampliamento del terminal partenze dell'Aeroparque Jorge Newbery e stanziato finanziamenti per congelare il prezzo dei trasporti nell'area della Grande Buenos Aires e nelle province argentine, l'aumento dei voli della compagnia di bandiera Aerol\u00edneas Argentinas ed il potenziamento della tratta ferroviaria Buenos Aires-Mar del Plata.\nLa notte del 23 aprile 2021 Meoni rimase ucciso in un incidente stradale mentre percorreva con la sua automobile la strada nazionale 7 nei pressi della cittadina bonaerense di San Andr\u00e9s de Giles."}
{"id": "8952042", "revid": "287204", "url": "https://it.wikipedia.org/wiki?curid=8952042", "title": "Global Organic Textile Standard", "text": "Il Global Organic Textile Standard (GOTS) \u00e8 una certificazione senza scopo di lucro promossa dalle principali organizzazioni internazionali leader nell'agricoltura biologica, al fine di garantire uno sviluppo responsabile e sostenibile nel settore tessile. Il suo ampio riconoscimento internazionale consente a chi produce e vende prodotti tessili biologici di avere una certificazione accettata in tutti i principali mercati. GOTS prevede l'emissione di una dichiarazione ambientale certificata da terze parti, che certifica l\u2019idoneit\u00e0 del processo di produzione e di confezionamento del prodotto, limitando l\u2019utilizzo di prodotti chimici e rispettando i criteri ambientali in tutte le fasi della filiera produttiva. Le caratteristiche necessarie per ottenere il certificato sono:\nAvere uno standard comune significa anche avere la possibilit\u00e0 di esportare i propri prodotti in tutti i principali mercati, dando cos\u00ec la possibilit\u00e0 al consumatore di poter scegliere.\nStoria.\nIl punto di partenza per lo sviluppo del \"Global Organic Textile Standard\" (GOTS) \u00e8 stata la Conferenza Intercot 2002 a D\u00fcsseldorf in Germania, alla quale hanno partecipato i rappresentanti dei produttori di cotone biologico, dell'industria tessile, dei consumatori, delle organizzazioni standard e dei certificatori. Nella suddetta conferenza \u00e8 stata discussa la necessit\u00e0 di una normativa per il tessile organico armonizzata a livello mondiale. \nAll\u2019epoca nel mercato dei tessuti biologici, considerato di nicchia, esistevano numerosi e diversi standard che rappresentavano un ostacolo allo scambio internazionale ed al riconoscimento dei tessuti stessi. \nIn seguito alla conferenza \u00e8 stato fondato il Gruppo di Lavoro Internazionale sullo Standard Tessile Biologico Globale, con l\u2019obiettivo di lavorare costantemente per armonizzare i diversi standard e approcci, nonch\u00e9 per sviluppare una serie di standard globali.\nDal 2002 un certo numero di organizzazioni ed esperti hanno partecipato periodicamente a questo lavoro. Non tutte le organizzazioni standard che hanno partecipato al processo hanno firmato l\u2019accordo, in quanto divergevano su tematiche considerate da costoro non negoziabili; il Gruppo di lavoro internazionale venne, dunque, costituito da quattro organizzazioni fondatrici: l\u2019Associazione internazionale industria tessile naturale (IVN), la \"Japan Organic Cotton Association\" (JOCA), l\u2019Associazione per il commercio biologico (OTA) e la \"Soil Association\" (SA). \nDopo quattro anni di negoziati, nel 2006, venne istituito il \"\"Global Organic Textile Standard\"\u201d con il completamento della prima certificazione. \nNel febbraio 2008, durante un meeting a Biofach, l\"'International Working Group\" svilupp\u00f2, sotto la pressante richiesta del commercio al dettaglio, l\u2019etichetta che dimostrava la propria conformit\u00e0 al GOTS riportando il logo sui capi biologici certificati; questa per\u00f2 venne presentata al pubblico per la prima volta solo nel giugno 2008, durante la conferenza tessile IFOAM a Modena. \nSin dalla sua introduzione nel 2006, il GOTS ha ottenuto un riconoscimento universale, diventando lo standard principale per la trasformazione di prodotti tessili che utilizzano fibre organiche.\nCon l\u2019istituzione del GOTS sono progressivamente scomparsi dal mercato numerosi standard relativi al tessile organico ed utilizzati dagli organismi di certificazione come: \nDopo l'enorme crescita degli impianti certificati tra il 2006 e il 2009, nel 2010 \u00e8 stata avviata una fase di consolidamento. \nNel 2012, invece, il numero di impianti certificati ha ripreso a crescere in parte perch\u00e9 gli ordini per prodotti GOTS sono aumentati in tutto il mondo, ed in parte perch\u00e9 applicavano la certificazione per pi\u00f9 linee di produzione e trasformazione. \nNel 2018 il numero di impianti certificati GOTS \u00e8 aumentato del 14,6% rispetto all\u2019anno precedente, ci\u00f2 pu\u00f2 essere attribuito al fatto che la certificazione GOTS \u00e8 riconosciuta dai consumatori e dai rivenditori come uno standard che soddisfa criteri ecologici e sociali. \nGli enti che partecipano al sistema di certificazione comprendono societ\u00e0 di produzione, trasformazione e commercio lungo l'intera catena di approvvigionamento tessile e vanno da imprese di piccole dimensioni fino a grandi business, che producono principalmente per il Nord America, per i mercati europei e giapponesi.\nAttualmente sono sedici i certificatori approvati nell'ambito del sistema GOTS, i quali garantiscono ai richiedenti l'accessibilit\u00e0 a livello mondiale al sistema di certificazione.\nFondazione.\nIl Gruppo di Lavoro Internazionale sul Global Organic Textile Standard \u00e8 costituito da quattro organizzazioni riconosciute a livello internazionale: OTA (USA), IVN (Germania), Soil Association (UK) e JOCA (Giappone). Il punto di partenza per lo sviluppo del Global Organic Textile Standard \u00e8 stata la Conferenza Intercot 2002 a D\u00fcsseldorf. Le quattro organizzazioni fondatrici di GOTS si sono assunte la responsabilit\u00e0 di sviluppare uno standard globale e di adattarlo ai propri programmi di \"produzione locale\".\nL'etichetta GOTS ha beneficiato e contribuito ad una notevole crescita dell'uso di fibre organiche. Il Global Organic Textile Standard ora costituisce il punto di riferimento per una comprensione comune internazionale dei sistemi di produzione rispettosi dell'ambiente e della responsabilit\u00e0 sociale nel settore tessile biologico.\nFilosofia.\nL\u2019obiettivo fondamentale dell'organizzazione \u00e8 quello di rendere pi\u00f9 sostenibile e salutare l\u2019esistenza delle persone e tutelare l\u2019ambiente. Per ottenere questo, la certificazione GOTS prevede una serie di passaggi: sviluppo e implementazione, verifica, protezione e promozione. Il Global Organic Textile Standard influenza la fase di produzione di tessuti e abbigliamento imponendo diverse norme, soprattutto riguardo le condizioni di lavoro delle persone, l\u2019impatto ambientale (impedendo gli OGM e non intaccando la zootecnia) e l'incentivazione dell\u2019utilizzo di risorse biologiche. \nSviluppo e implementazione.\nLo sviluppo di GOTS implica rigidi vincoli riguardanti l\u2019ambito ecologico e sociale, cercando comunque di rimanere in linea con la produzione in massa e in serie odierna e definendo di conseguenza i tessuti organici come materiali ottenuti da condizioni di lavoro adeguate, aventi una percentuale minima di fibre organiche (corrispondente al 70%), lavorati causando il minor danno possibile all\u2019ambiente e sottoposti a rigide verifiche riguardo le sostanze chimiche naturali e sintetiche. \nGOTS, comunque, non \u00e8 uno standard definito una volta per tutte, ma evolve costantemente nel tentativo di migliorare i processi di lavorazione del tessile. Per ottenere questo vengono create diverse partnership con aziende internazionali, insieme a tutti i soggetti che ruotano attorno all\u2019attivit\u00e0 di produzione di un capo, sia in maniera diretta che non, in modo da far accettare il pi\u00f9 possibile i vincoli dello standard GOTS e ridurre le barriere degli scambi globali. \nLo sviluppo del GOTS \u00e8 importante perch\u00e9, con l\u2019evoluzione sempre pi\u00f9 rapida e globale della produzione industriale, si avverte il bisogno di conciliare il bisogno crescente di sicurezza dei consumatori (tramite la trasparenza) con una certificazione riconosciuta e condivisa a livello globale. \nVerifica.\nLa verifica \u00e8 un passaggio fondamentale per il GOTS; collaborando con professionisti nel campo della certificazione indipendente, esso riesce a rassicurare il consumatore riguardo il rispetto delle condizioni ambientali e lavorative, accrescendo quindi l\u2019attendibilit\u00e0, in quanto l\u2019approvazione finale avviene solo dopo rigidi controlli in tutte le fasi della produzione di tessuti. \nProtezione.\nQuest\u2019azione serve a mantenere alto il livello di seriet\u00e0 e professionalit\u00e0 del GOTS in quanto vengono effettuate continue indagini per trovare e sanzionare i soggetti che plagiano o fanno un uso improprio e spropositato dello standard. \nPromozione.\nEssendo una certificazione globale, diventa fondamentale per l\u2019organizzazione avere una promozione capillare e, quindi, avere collaboratori che promuovano GOTS in tutto il mondo, creando cooperazione e partnership.\nCome conseguenza di questi valori, l\u2019organizzazione non si basa su una struttura gerarchica ma su una struttura piatta, che promuove la collaborazione di tutti i suoi lavoratori e riduce l\u2019amministrazione e i suoi costi. GOTS essendo un\u2019organizzazione no profit registrata, per la sua sopravvivenza sfrutta unicamente l\u2019autofinanziamento. \nScopo.\nGOTS ha come principale obiettivo quello di uniformare globalmente gli standard richiesti per l\u2019approvazione della certificazione dello stato biologico dei tessuti, dalle fasi iniziali come la raccolta della fibra grezza a quelle di produzione fino all'etichettatura, rispettando l\u2019ambiente e i lavoratori e rassicurando, cos\u00ec, i consumatori finali. Grazie al fatto che GOTS \u00e8 riconosciuto in tutto il mondo, i trasformatori e i produttori tessili che commerciano a livello internazionale non hanno pi\u00f9 il problema dell'utilizzo di certificazioni specifiche per entrare in diversi mercati. \nSviluppo sostenibile.\nImponendo standard rigidi e adeguati a livello sociale e ambientale, GOTS \u00e8 classificabile come sostenibile e rispetta tutti i 17 obiettivi di sviluppo sostenibile delle Nazioni Unite. \nCome identificare i prodotti GOTS.\nPer evitare contraffazioni e assicurare affidabilit\u00e0 e professionalit\u00e0, il riferimento e l\u2019etichettatura di GOTS sono sviluppati in modo da garantire una verifica certa della correttezza e completezza dei prodotti aventi la certificazione.\nPer utilizzare il logo GOTS su un qualsiasi prodotto tessile risulta indispensabile rispettare tutti gli adempimenti e tutti i controlli imposti dalla licenza Global Organic Tessil Standard Programme, come l\u2019ispezione della catena di lavorazione e produzione e dei produttori B2B e il rispetto dell\u2019applicazione dell\u2019etichettatura sui prodotti.\nPresenza fisica di GOTS nel mondo.\nAd oggi i negozi fisici al dettaglio che vendono prodotti GOTS si trovano in Germania, Austria e Svizzera, ma la lista dei Paesi verr\u00e0 presto ampliata.\nGrazie al Database Fornitori Certificati i consumatori possono ottenere qualsiasi informazione e risalire all\u2019ubicazione, ai campi di operativit\u00e0 e ai prodotti dei fornitori di prodotti certificati GOTS. Per essere certi della qualit\u00e0 e affidabilit\u00e0 del prodotto \u00e8 fondamentale controllarlo a fondo in modo da verificare la completezza e la correttezza della certificazione.\nCertificazione.\nIl sistema di garanzia della qualit\u00e0 GOTS si basa sull'ispezione e certificazione di tutta la filiera tessile.\nAffinch\u00e9 i prodotti finali siano etichettati come certificati GOTS, tutti gli operatori devono affrontare un ciclo di ispezione annuale.\nAttraverso una serie di metodi di ispezione e documenti di certificazione rilasciati da un organismo di certificazione indipendente, si pu\u00f2 in seguito stabilire che un prodotto, il suo trasformatore e produttore sono conformi a GOTS.\nEsistono due tipi di certificazione. \"Scope Certificates\" (SCs) indica che un fornitore soddisfa tutti i criteri per poter elaborare le merci GOTS. \"Transaction Certificates\" (TCs) dimostra che le merci stesse soddisfano tutti i criteri di prodotto GOTS."}
{"id": "8952043", "revid": "287204", "url": "https://it.wikipedia.org/wiki?curid=8952043", "title": "Georg Ferdinand Duckwitz", "text": "Durante la seconda guerra mondiale prest\u00f2 servizio come addetto diplomatico per la Germania nazista nella Danimarca occupata. Inform\u00f2 i danesi sulla prevista deportazione della popolazione ebraica da parte dei tedeschi nel 1943 e organizz\u00f2 il loro ricevimento in Svezia. I gruppi di resistenza danesi hanno successivamente salvato il 95% della popolazione ebraica danese. Israele ha designato Duckwitz come uno dei Giusti tra le nazioni.\nBiografia.\n\u00c8 nato il 29 settembre 1904 a Brema, in Germania da un'antica famiglia patrizia. Dopo aver frequentato il college, inizi\u00f2 la carriera nel commercio internazionale del caff\u00e8.\nCarriera.\nDal 1928 al 1932 Duckwitz visse a Copenaghen, in Danimarca. Nel novembre 1932 incontr\u00f2 a Brema Gregor Strasser, il leader dell'ala pi\u00f9 a sinistra del partito nazionalsocialista tedesco. Nel corso delle loro conversazioni, Duckwitz scopr\u00ec che \"\"elementi del socialismo scandinavo [erano] collegati a sentimenti nazionalistici\" e successivamente decise di iscriversi al partito. Il 1\u00ba luglio 1933 entr\u00f2 a far parte dell'Ufficio Affari Esteri del Partito nazista a Berlino. \nNel corso del suo mandato divenne sempre pi\u00f9 disilluso dalla politica nazista. In una lettera del 4 giugno 1935 inviata ad Alfred Rosenberg, il capo dell'ufficio, ha scritto, \"Il mio impiego di due anni nella Reichsleitung [il ramo esecutivo] del [partito nazista] mi ha fatto capire che sono cos\u00ec fondamentalmente ingannato dalla natura e dallo scopo del movimento nazionalsocialista che non sono pi\u00f9 in grado di lavorare all'interno di questo movimento come una persona onesta\"\". Pi\u00f9 o meno nello stesso periodo la Gestapo raccolse i suoi primi appunti su Duckwitz dopo che aveva dato rifugio a tre donne ebree nel suo appartamento di Kurf\u00fcrstendamm durante un evento antisemita locale delle SA. In seguito scrisse che durante questo periodo di tempo divenne \"un feroce oppositore di questo sistema [nazista]\".\nAlla fine lasci\u00f2 l'Ufficio degli Affari Esteri per lavorare per la compagnia di navigazione Hamburg America Line. Nel 1939, il Terzo Reich lo assegn\u00f2 all'ambasciata tedesca a Copenaghen come addetto marittimo.\nAttivit\u00e0 dal dopoguerra.\nDopo la guerra, Duckwitz rimase al servizio estero tedesco. Negli anni 1955\u20131958 prest\u00f2 servizio come ambasciatore della Germania occidentale in Danimarca e successivamente come ambasciatore in India. \nQuando Willy Brandt divenne ministro degli Esteri nel 1966, nomin\u00f2 Duckwitz Segretario di Stato nel Ministero degli Esteri della Germania Ovest. Dopo che Brandt divenne Cancelliere, ordin\u00f2 a Duckwitz di negoziare un accordo con il governo polacco. Il lavoro di Brandt culmin\u00f2 nel Trattato di Varsavia del 1970. Duckwitz ha lavorato come Segretario di Stato fino al suo definitivo ritiro nel 1970. Il 21 marzo 1971 il governo israeliano lo ha nominato Giusto tra le nazioni e lo ha incluso nel memoriale di Yad Vashem. Mor\u00ec due anni dopo, all'et\u00e0 di 68 anni.\nSalvataggio degli ebrei danesi.\nDopo il 1942, Duckwitz lavor\u00f2 con il rappresentante del Reich nazista Werner Best. L'11 settembre 1943 Best comunic\u00f2 a Duckwitz del previsto rastrellamento di tutti gli ebrei danesi il 1\u00ba ottobre. Duckwitz si \u00e8 recato a Berlino per tentare di fermare la deportazione attraverso i canali ufficiali. Il progetto fall\u00ec e vol\u00f2 a Stoccolma due settimane dopo, apparentemente per discutere del passaggio delle navi mercantili tedesche. Mentre era l\u00ec, ha contattato il primo ministro Per Albin Hansson per chiedere la disponibilit\u00e0 della Svezia a ricevere rifugiati ebrei danesi. In un paio di giorni Hansson promise loro un'accoglienza favorevole.\nTornato in Danimarca il 29 settembre, Duckwitz ha contattato il socialdemocratico danese Hans Hedtoft e gli ha comunicato la prevista deportazione. Hedtoft ha avvertito il capo della comunit\u00e0 ebraica C.B. Henriques ed il rabbino capo ad interim Marcus Melchior, per diffondere l'avvertimento. I danesi simpatizzanti di tutti i ceti sociali, organizzarono una fuga di massa di oltre 7.200 ebrei ed altri 700 loro parenti non ebrei via mare verso la Svezia.\nDuckwitz, presumendo apparentemente di aver fatto tutto il possibile e forse temendo di essere esposto alla Gestapo, torn\u00f2 ai suoi doveri ufficiali."}
{"id": "8952050", "revid": "977364", "url": "https://it.wikipedia.org/wiki?curid=8952050", "title": "Volo Aeroflot 3739 (1976)", "text": "Il volo Aeroflot 3739 () era un volo interno regolarmente programmato da Irkutsk all'Aeroporto di Leningrado-Pulkovo (con una sosta a Tolmac\u00ebvo) schiantatosi durante il decollo dall'Aeroporto di Irkutsk, il 9 febbraio 1976. Morirono 24 delle 114 persone a bordo.\nL'aereo e l'equipaggio.\nL'aereo coinvolto nell'incidente era un Tupolev Tu-104A registrato ad Aeroflot. L'aereo effettu\u00f2 il suo primo volo il 26 novembre 1956 ed era stato consegnato a Irkutsk nel dicembre 1957 dopo essere stato utilizzato per voli di prova. L'aereo era originariamente configurato per ospitare 70 passeggeri, ma successivamente viene riorganizzato per ospitarne 85. Al momento dell'incidente l'aereo aveva accumulato 22.069 ore di volo e subito 10.308 cicli di pressurizzazione.\nL'equipaggio della cabina di pilotaggio era composto da:\nL'equipaggio di cabina era composto da quattro assistenti di volo.\nCronologia degli eventi.\nNonostante avessero solo 85 posti in cabina, a 104 passeggeri fu permesso di salire a bordo dell'aereo. All'equipaggio era stato permesso di far salire a bordo pi\u00f9 passeggeri, quattro dei quali con biglietto, uno dei quali era il figlio adulto dell'operatore radio Firstov, privo di biglietto. Due dei passeggeri non seduti furono sistemati nei bagni, due nella parte anteriore dell'aereo e il figlio dell'operatore radio seduto in cabina di pilotaggio. Nessuno dei cinque passeggeri aggiuntivi venne elencato nei documenti di volo. Non \u00e8 del tutto chiaro dove si trovassero i restanti passeggeri senza posto a sedere. Il volo 3739 inizi\u00f2 la corsa per il decollo da Irkutsk alle 8:15 ora locale con un rilevamento di 116\u00b0. Durante il decollo l'aereo inizi\u00f2 a rollare a destra, ma con notevole sforzo i piloti fecero virare l'aereo di 20\u00b0 a sinistra nel tentativo di livellarlo. Il Tupolev si stacc\u00f2 dalla pista a 300 km/h, quando i piloti furono in grado di livellare temporaneamente l'aereo, solo per consentire al velivolo di riprendere la virata a destra a 30 metri. Perdendo rapidamente quota, l'aereo si schiant\u00f2 otto secondi dopo essersi staccato dalla pista con un angolo di inclinazione di 70\u00b0, a soli 180 metri oltre l'estremit\u00e0 sud-est della pista. Un Tupolev Tu-154 della Chosonminhang, registrato come P-551, rimase danneggiato dopo essere stato colpito dal velivolo dell'Aeroflot durante l'incidente.\nLe indagini.\nGli investigatori inizialmente sospettavano che l'ala destra fosse stata modificata durante la manutenzione in modo tale da provocare uno squilibrio aerodinamico. A conferma di questa ipotesi, i resti dell'ala destra vennero inviati all'Istituto Centrale Aeroidrodinamico, dove gli ingegneri conclusero che l'ala destra funzionava correttamente fino al momento dell'impatto. Gli investigatori ricrearono la traiettoria di volo fino allo schianto su un altro Tupolev Tu-104 e pubblicarono i loro risultati. I test di volo mostrarono che il Tupolev Tu-104 era incline a piegarsi in caso di vento laterale. Nella situazione di bassa quota, la risposta del pilota alla regolazione degli alettoni non era sufficiente; la manovra corretta sarebbe stata quella di tirare indietro bruscamente le manette. La conclusione fu che non appena si stacc\u00f2 dalla pista l'aereo super\u00f2 l'angolo di decollo, raccomandato dal manuale di volo, di 2-3\u00b0, raggiungendo talvolta un pericoloso angolo 3-4\u00b0; venne ipotizzato che il vento avesse spinto l'ala destra a rollare. I calcoli mostrarono che i serbatoi di destra contenevano circa 1300-1500 chili in pi\u00f9 di carburante rispetto a quelli di sinistra, contribuendo al rollio.\nCause.\nLa commissione del Ministero dell'industria aeronautica dell'URSS incaricata di indagare sull'incidente concluse che le cause dell'incidente erano le seguenti;"}
{"id": "8952052", "revid": "287204", "url": "https://it.wikipedia.org/wiki?curid=8952052", "title": "Supercoppa del Belgio 1995", "text": "La Supercoppa del Belgio 1995 (in francese \"Supercoupe de Belgique\", in fiammingo \"Belgische Supercup\") \u00e8 stata la 16\u00aa edizione della Supercoppa del Belgio di calcio.\nLa partita fu disputata dall', vincitore del campionato, e dal , vincitore della coppa.\nL'incontro si gioc\u00f2 il 2 agosto 1995 allo Stadio Constant Vanden Stock di Anderlecht e vide la vittoria dell'Anderlecht, al suo quarto titolo."}
{"id": "8952083", "revid": "1005847", "url": "https://it.wikipedia.org/wiki?curid=8952083", "title": "Vittorio Calvetti", "text": "Biografia.\nEsponente della Democrazia Cristiana, ricopr\u00ec la carica di deputato per tre legislature, venendo eletto alle politiche del 1963 (23.773 preferenze), alle politiche del 1968 (28.432 preferenze) e alle politiche del 1972 (51.535 preferenze).\nTermin\u00f2 il mandato parlamentare nel 1976."}
{"id": "8952085", "revid": "1005847", "url": "https://it.wikipedia.org/wiki?curid=8952085", "title": "Faustino Zugno", "text": "Biografia.\nEsponente della Democrazia Cristiana, ricopr\u00ec la carica di deputato per due legislature, venendo eletto alle politiche del 1958 (43.470 preferenze) e alle politiche del 1963 (37.599 preferenze).\nIn occasione delle politiche del 1968 fu eletto al Senato per il collegio di Chiari, ove fu riconfermato alle politiche del 1972.\nMor\u00ec nel corso del mandato parlamentare; gli subentr\u00f2 Leonello Zenti."}
{"id": "8952087", "revid": "1005847", "url": "https://it.wikipedia.org/wiki?curid=8952087", "title": "Leandro Rampa", "text": "Biografia.\nEsponente della Democrazia Cristiana, ricopr\u00ec la carica di deputato per quattro legislature, venendo eletto alle politiche del 1958 (38.265 preferenze), alle politiche del 1963 (46.389 preferenze), alle politiche del 1968 (53.488 preferenze) e alle politiche del 1972 (63.088 preferenze).\nIn occasione delle politiche del 1976 fu eletto al Senato per il collegio di Clusone.\nFu pi\u00f9 volte sottosegretario di Stato: dapprima, durante il governo Leone II (1968), presso il ministero del turismo e dello spettacolo; poi, nei governi Rumor II (1969-80), Rumor III (1970), Colombo (1970-72) e Andreotti I (1972), presso il ministero del lavoro e della previdenza sociale.\nTermin\u00f2 il mandato parlamentare nel 1979."}
{"id": "8952088", "revid": "2119867", "url": "https://it.wikipedia.org/wiki?curid=8952088", "title": "Convento dei Cappuccini (Melilli)", "text": "Il convento dei Cappuccini, con l'annessa chiesa, \u00e8 un complesso religioso situato a Melilli in provincia di Siracusa.\nStoria.\nLa fondazione del convento risale al 1616. L'anno seguente, il 19 marzo del 1617, venne posta solennemente la prima pietra, su un terreno acquistato dal Municipio, dove, preesistente una casa di otto stanze, i frati dimorarono, provvisoriamente, durante la costruzione del complesso conventuale.\nNel 1620 si insedi\u00f2 la prima comunit\u00e0 di religiosi e fu nominato come guardiano padre Giambattista da Castrogiovanni.\nIl terremoto del 1693 distrusse quasi interamente l'edificio e sotto le macerie \u00a0persero la vita parecchi frati, compreso il guardiano del tempo, padre Felice da Melilli. Un ulteriore terremoto, nel 1848, arrec\u00f2 numerosi danni alla struttura, che venne rinforzata mediante l'applicazione di catene di contenimento, realizzate con il contributo dei fedeli.\nCon la soppressione degli ordini religiosi l'edificio venne espropriato dalle autorit\u00e0 civili, ma fu riacquistato dai frati nel 1879.\nDopo il terremoto del 1990 furono avviati importanti lavori di restauro e consolidamento, che hanno restituito all'intero complesso l'originale fisionomia e bellezza.\nDescrizione.\nDall'architettura semplice e austera, \u00a0il convento, che sorge nella periferia ovest della cittadina di Melilli, \u00a0si articola attorno ad un chiostro di modeste dimensioni.\nLa chiesa a navata unica, dedicata a \"San Francesco d'Assisi\", \u00e8 provvista di due cappelle laterali sul lato sinistro e tre altari minori, sul destro.\nIl polittico dell'altare maggiore si compone di sei tele, incastonate in una pregiata cornice lignea, opera di frati ebanisti, datata 1736. La tela centrale ritrae l\"'Adorazione dei Magi\" (XVII sec.), opera di un pittore ignoto Messinese. A destra si pu\u00f2 ammirare un \"San Francesco consolato dagli Angeli\" (ignoto, XVII sec.); al di sotto, in appendice, \u00a0una tela ritraente \"San Fedele da Sigmaringa\" (ignoto, XVIII sec.). Sulla destra del polittico, ritroviamo la \"Vergine che dona il Bambino a San Felice da Cantalice\" (ignoto, XVII sec.) e in appendice una tela con \"San Serafino da Montegranaro\" (ignoto, XVIII sec.). \u00a0 Al di sopra della pala centrale, \u00e8 collocato un piccolo dipinto che raffigura \"Dio Padre benedicente che invia lo Spirito Santo\" in forma di colomba.\nDi grande pregio la custodia lignea (XVIII sec.) opera attribuita al cappuccino fra Angelo Gagliano da Mazzarino (1743 - 1809).\nLa chiesa custodisce una piccola statua lignea, del XIX sec., dell\"'Immacolata\" (detta \"a Maculatedda\"), molto venerata dai fedeli.\nSi conservano, ancora, altre opere degne di nota: il \"San Giovanni e l'Addolorata ai piedi del Crocifisso\", tela posta nella cappella laterale (ignoto XVIII sec,); le balaustre lignee e il pregiato armadio della sagrestia."}
{"id": "8952089", "revid": "767487", "url": "https://it.wikipedia.org/wiki?curid=8952089", "title": "Il settimo fratellino", "text": "Il settimo fratellino \u00e8 un lungometraggio animato di origine ungherese, diretto da Jen\u00f5 Koltai e Tibor Hern\u00e1di e prodotto dalla compagnia Pannonia Film Studio nel 1991.\nIl film \u00e8 stato prevalentemente distribuito in Ungheria attraverso proiezioni cinematografiche, mentre in Italia e Stati Uniti \u00e8 stato esclusivamente destinato al commercio home-video.\nHa come protagonisti personaggi animali in forma semi-antropomorfa o feral, e ha goduto di un discreto successo in Germania e Svizzera; il cartone \u00e8 stato in seguito commercializzato in forma di romanzo e ha ricevuto un sequel nel 1997, intitolato \"Tiny Heroes\" (\"Vacak 2 - az erd\u0151 h\u0151se\") e distribuito esclusivamente in Ungheria.\nTrama.\nDi ritorno da un viaggio assieme alla sua padroncina Angie, un cagnolino di nome Bobo viene perso nella foresta. Dopo essersi riparato da un temporale notturno, il giorno dopo Bobo viene scoperto da una famiglia di giovani conigli, tutti fratelli e sorelle: Teo, Giulietta, Carlotta, Pepe, Mimmo e Chicco. I conigli decidono di adottarlo come un settimo fratellino, chiamandolo un \"cane-coniglio\", nonostante le proteste di Teo: cercano dapprima di insegnarli a comportarsi come un lagomorfo, ma dopo aver salvato uno dei fratelli dall'attacco di un falco, decidono di lasciarlo crescere come un cane.\nStabilitosi temporaneamente assieme al gruppo di conigli, Bobo viene a conoscenza degli altri abitanti del bosco, compresa Miss Magpie, una gazza convinta che il cagnolino sia un essere pericoloso, tanto da assumere, in segreto, una volpe per cacciarlo via (tuttavia senza successo). Prima di tornare nella sua casa con Angie, Bobo insegna ai conigli a ululare per spaventare i predatori, e li salva da un'alluvione che allaga la loro tana."}
{"id": "8952090", "revid": "1005847", "url": "https://it.wikipedia.org/wiki?curid=8952090", "title": "Fabiano De Zan", "text": "Biografia.\nEsponente della Democrazia Cristiana, in occasione delle politiche del 1963 fu eletto deputato (33.822 preferenze).\nSuccessivamente approd\u00f2 al Senato, venendo eletto per il collegio di Sal\u00f2 alle politiche del 1968, alle politiche del 1972, alle politiche del 1976 e alle politiche del 1979.\nTermin\u00f2 il mandato parlamentare nel 1983."}
{"id": "8952091", "revid": "1005847", "url": "https://it.wikipedia.org/wiki?curid=8952091", "title": "Renato Ravasio", "text": "Biografia.\nEsponente della Democrazia Cristiana, ricopr\u00ec la carica di deputato per due legislature, venendo eletto alle politiche del 1983 (36.061 preferenze) e alle politiche del 1987 (40.363 preferenze).\nIn occasione delle politiche del 1992 fu eletto al Senato per il collegio di Bergamo.\nTermin\u00f2 il mandato parlamentare nel 1994."}
{"id": "8952093", "revid": "1356273", "url": "https://it.wikipedia.org/wiki?curid=8952093", "title": "Luigi Borghi (politico 1924)", "text": "Biografia.\nGi\u00e0 segretario nazionale del SINASCEL, ricopr\u00ec la carica di deputato per tre legislature, venendo eletto con la Democrazia Cristiana alle politiche del 1963 (34.371 preferenze), alle politiche del 1968 (35.401 preferenze) e alle politiche del 1972 (56.995 preferenze).\nSuccessivamente approd\u00f2 al Senato, venendo eletto alle politiche del 1976 per il collegio di Como.\nFu sottosegretario di Stato alle finanze nei governi Rumor II (1969-70), Rumor III (1970), Colombo (1970-72) e Andreotti I (1972).\nTermin\u00f2 il mandato parlamentare nel 1979."}
{"id": "8952096", "revid": "1318658", "url": "https://it.wikipedia.org/wiki?curid=8952096", "title": "Sean Allan Krill", "text": "Biografia.\nSean Allan Krill nacque nella base militare Altus Air Force, figlio di un sergente dell'aeronautica statunitense, e studi\u00f2 alla Wayne State University. Cominci\u00f2 a recitare alla fine degli anni novanta, recitando in episodi di \"Mr. Robot\", \"The Blacklist\" e \"Search Party\". Particolarmente attivo sulle scene, Krill fece il suo debutto a Broadway nel 2006 nel musical \"Mamma Mia!\" e allora ha recitato in diversi musical sulle scene newyorchesi. Nel 2021 ottenne una candidatura al Tony Award al miglior attore non protagonista in un musical per la sua performance in \"Jagged Little Pill\".\nSean Allan Krill \u00e8 dichiaratamento gay e sposato con l'attore Harry Bouvy dal 2015."}
{"id": "8952097", "revid": "1442080", "url": "https://it.wikipedia.org/wiki?curid=8952097", "title": "Campionato europeo femminile di pallacanestro 2021", "text": "Il 38\u00ba Campionato europeo femminile di pallacanestro FIBA (noto anche come FIBA EuroBasket Women 2021) si svolge in Francia e in Spagna.\nLa competizione \u00e8 iniziata il 17 giugno e si concluder\u00e0 il 27 giugno 2021. I Campionati europei femminili di pallacanestro sono una manifestazione biennale tra le squadre nazionali organizzato dalla FIBA Europe. Le squadre ammesse a partecipare sono 16 di cui 14 provenienti dalla fase di qualificazione.\nLa squadra campione in carica \u00e8 la Spagna.\nSedi delle partite.\nLe citt\u00e0 dove si svolge la manifestazione sono Strasburgo e Valencia.\nSorteggio e formula.\nIl sorteggio per il primo turno si \u00e8 tenuto l'8 marzo 2021 a Valencia. Le sedici squadre sono state raggruppate in 4 fasce, in base ai risultati nell'edizione del 2019 e delle qualificazioni del 2021.\nLe squadre sono state suddivise in 4 gironi (A-D) all'italiana da quattro squadre ciascuno. Al termine della prima fase le prime classificare accederanno direttamente ai quarti di finale, mentre le seconde e terze disputeranno un incontro ad eliminazione diretta con gli accoppiamenti (A2-B3, B2-A3, C2-D3 e D2-C3) per accedere ai quarti di finale."}
{"id": "8952099", "revid": "16758", "url": "https://it.wikipedia.org/wiki?curid=8952099", "title": "Crema di papaia", "text": "La crema di papaia (in portoghese brasiliano \"creme de papaya\" o \"creme de mam\u00e3o\") \u00e8 un dolce brasiliano.\nSi tratta di un dolce di nascita relativamente recente, che ebbe grande diffusione soprattutto negli anni '90.\nLa sua preparazione \u00e8 piuttosto semplice: il gelato alla vaniglia (o alla crema) viene frullato insieme alla polpa della papaia matura. Una volta messa la crema ottenuta in una coppetta, di solito viene aggiunta anche della cr\u00e8me de cassis."}
{"id": "8952100", "revid": "16758", "url": "https://it.wikipedia.org/wiki?curid=8952100", "title": "Creme de papaya", "text": ""}
{"id": "8952101", "revid": "16758", "url": "https://it.wikipedia.org/wiki?curid=8952101", "title": "Crema di papaya", "text": ""}
{"id": "8952102", "revid": "16758", "url": "https://it.wikipedia.org/wiki?curid=8952102", "title": "Creme de mam\u00e3o", "text": ""}
{"id": "8952103", "revid": "110157", "url": "https://it.wikipedia.org/wiki?curid=8952103", "title": "Museo di arte sacra Giovanni da San Guglielmo", "text": "Il Museo di arte sacra Giovanni da San Guglielmo \u00e8 un museo di Montecassiano facente parte del patrimonio artistico della Diocesi di Macerata-Tolentino-Recanati-Cingoli-Treia, con sede presso la Chiesa di San Giovanni Battista risalente al XVI Secolo.\nStoria.\nLa Chiesa di San Giovanni Battista.\nLa Chiesa di San Giovanni Battista fu costruita nel XVI Secolo come nucleo originario del Convento delle Clarisse. Dopo numerosi restauri, oggi l'interno si presenta con stile Barocco a pianta ottagonale.\nLa collezione.\nLa collezione di arte sacra comprende macchine processionali, candelabri, crocifissi e cartegloria recentemente restaurati. Di notevole pregio sono gli argenti dei maceratesi Domenico e Antonio Piani e due busti di San Cassiano."}
{"id": "8952106", "revid": "2020096", "url": "https://it.wikipedia.org/wiki?curid=8952106", "title": "Gran Premio di Spagna 2021", "text": "Il Gran Premio di Spagna 2021 \u00e8 stata la quarta prova della stagione 2021 del campionato mondiale di Formula 1. La gara si \u00e8 corsa domenica 9 maggio sul circuito di Catalogna a Montmel\u00f3 ed \u00e8 stata vinta dal britannico Lewis Hamilton su Mercedes, al novantottesimo successo nel mondiale; Hamilton ha preceduto all'arrivo l'olandese Max Verstappen su Red Bull Racing-Honda e il suo compagno di squadra, il finlandese Valtteri Bottas.\nVigilia.\nSviluppi futuri.\nLa Williams annuncia l'ingaggio di James Bower, dopo 14 anni di esperienza in McLaren, che diviene il nuovo direttore commerciale della scuderia acquistata dal fondo di investimento \"Dorilton Capital\". Tim Hunt invece passa ad occupare la carica di \"Chief Marketing Officer\".\nGli organizzatori del Gran Premio di Monaco, in programma il successivo 23 maggio, dopo che nelle settimane precedenti avevano annunciato la presenza degli spettatori sugli spalti tra il 40 ed il 50% della capienza complessiva, confermano che l'evento avr\u00e0 massimo spettatori per le qualifiche e la gara e per le prove libere.\nCyril Abiteboul, ex team principal dell'ex scuderia malese Caterham e della Renault, rinominata da questa stagione in Alpine, diviene nuovo consulente del gruppo \"Mecachrome\", azienda che assembla le \"power unit\" francesi.\nDopo che nelle settimane precedenti la Red Bull Racing aveva annunciato Ben Hodgkinson,\u00a0\"Head of Mechanical Engineering\"\u00a0da 20 anni alla Mercedes, che sar\u00e0 il direttore tecnico del reparto motori,\u00a0la scuderia austriaca annuncia che altri cinque motoristici della scuderia anglo-tedesca passano alla sede di Milton Keynes. Steve Blewett\u00a0sar\u00e0 il nuovo direttore di produzione della \"power unit\";\u00a0Omid Mostaghimi\u00a0sar\u00e0 il responsabile dell\u2019elettronica e del sistema di recupero dell'energia dei propulsori;\u00a0Pip Clode\u00a0sar\u00e0 a capo della progettazione meccanica di questo componente;\u00a0Anton Mayo\u00a0sar\u00e0 il responsabile della progettazione dell\u2019unit\u00e0 di controllo elettronico;\u00a0Steve Brodie\u00a0sar\u00e0 il leader del gruppo addetto alle operazioni di questo componente.\nAspetti tecnici.\nDa questa edizione del Gran Premio, la gara viene corsa su una leggera diversa configurazione della pista, dopo i lavori svoltisi nel corso della pausa invernale. La curva 10 del tracciato, nota come \"La Caixa\", \u00e8 stata infatti ampliata in uscita. La nuova conformazione della curva richiama gi\u00e0 quella precedentemente usata tra le stagioni e . La modifica al \"layout\" della pista \u00e8 stata realizzata per migliorare le condizioni di sicurezza sia nelle gare automobilistiche che in quelle motociclistiche. Il tracciato presenta adesso una lunghezza di km. La nuova configurazione della pista non ottiene l'apprezzamento del pilota della Mercedes Lewis Hamilton, secondo il quale questa curva, cos\u00ec veloce, non favorirebbe i sorpassi in gara.\nPer questa gara, la Pirelli, fornitrice unica degli pneumatici, porta gomme di mescola C1, C2 e C3, le pi\u00f9 dure della gamma tra quelle disponibili.\nLa Federazione Internazionale dell'Automobile stabilisce, per questa gara, due zone di attivazione del Drag Reduction System: la prima lungo il rettilineo principale, con punto per la determinazione del distacco fra piloti posto prima dell'ultima curva, mentre la seconda zona \u00e8 indicata tra la curva 9 (\"Campsa\") e la curva 10 (\"La Caixa\"), con \"detection point\" fissato prima della curva 9.\nLa Federazione stabilisce che se un pilota va largo alle prime due curve quest'ultimo, prima di rientrare in pista in condizioni di sicurezza, dovr\u00e0 passare alla sinistra del paletto posizionato nella via di fuga. Non rispettando questa istruzione il tempo di percorrenza sul giro sar\u00e0 cancellato dai commissari sportivi. Se un pilota, durante il suo giro veloce, esce di pista nell'ultima parte del tracciato, tra la curva 13 e la curva 15, vedr\u00e0 il suo giro e quello successivo invalidati.\nLe sequenza di cordoli installati all'apice della curva 8 sono stati estesi fino all'uscita della curva 7 (\"TV3\"). La parte posteriore del cordolo alla curva 13 (\"Europcar\") \u00e8 stata arretrata, da fornire un graduale passaggio delle vetture.\nPrima dell'inizio della prima sessione di prove libere del venerd\u00ec i meccanici della vettura di Nikita Mazepin e di quella di Mick Schumacher sostituiscono l'impianto di scarico, montando, in entrambi i casi, la seconda unit\u00e0. I due piloti non sono penalizzati sulla griglia di partenza perch\u00e9 le unit\u00e0 montante rientrano tra le otto disponibili per tutta la stagione.\nAspetti sportivi.\nIl Gran Premio torna nella sua collocazione classica nel calendario, nel mese di maggio, dopo che l'edizione del 2020 fu disputata nel mese di agosto, in quanto l'evento fu posticipato pi\u00f9 avanti nel corso della stagione a causa delle problematiche legate alla pandemia di COVID-19. Il contratto per la disputa di questa edizione della gara \u00e8 stato firmato solo nello scorso mese di gennaio.\nI test invernali erano inizialmente programmati su questo circuito come nelle ultime stagioni, dal 2 al 4 marzo. A seguito del rinvio dell'inizio del campionato, con il Gran Premio d'Australia, la prima gara della stagione, posticipato a novembre a causa della pandemia di COVID-19, le squadre hanno concordato di svolgere i test per la prima volta a Sakhir, dal 12 al 14 marzo, due settimane prima del nuovo inizio della stagione programmato con il Gran Premio del Bahrein.\nL'evento, come l'ultima edizione del 2020, si disputa a porte chiuse a causa della pandemia di COVID-19, come la precedente gara corsa una settimana prima a Portim\u00e3o in occasione del Gran Premio del Portogallo. Le tribune, comunque, vedono la presenza di dipendenti del circuito. Il Gran Premio del Bahrein, la gara inaugurale del campionato, \u00e8 stato corso invece con la presenza degli spettatori sugli spalti, ma solo quelli che hanno ricevuto il vaccino anti COVID-19 o che sono guariti dal SARS-CoV-2.\nIl pilota olandese della Red Bull Racing Max Verstappen disputa il suo centesimo Gran Premio con la scuderia di Milton Keynes.\nL'israeliano Roy Nissany prende il posto di George Russell alla Williams, nel corso della prima sessione di prove libere del venerd\u00ec. Il polacco Robert Kubica, invece, sostituisce Kimi R\u00e4ikk\u00f6nen all'Alfa Romeo Racing.\nL'ex pilota di Formula 1, il britannico Derek Warwick, \u00e8 nominato commissario aggiunto per la gara. Ha svolto gi\u00e0 in passato tale funzione, l'ultima al Gran Premio di Turchia 2020. Il Gran Premio turco fu aggiunto al calendario della passata stagione dalla FIA per rimpiazzare Gran Premi precedentemente annullati o posticipati a causa della pandemia di COVID-19. Il Gran Premio torn\u00f2 ad essere presente come appuntamento del campionato mondiale di Formula 1 per la prima volta dalla stagione . Per questo Gran Premio, come il precedente, \u00e8 la casa automobilistica tedesca Mercedes a fornire la \"safety car\" e la \"medical car\".\nProve.\nResoconto.\nIl pi\u00f9 rapido della sessione mattutina del venerd\u00ec \u00e8 il finlandese Valtteri Bottas, che fa meglio di 33 millesimi di Max Verstappen, e di un decimo dall'altro pilota della Mercedes, Lewis Hamilton. Alle spalle del campione del mondo c'\u00e8 il connazionale Lando Norris, posizionato davanti alle due Ferrari. Le monoposto italiane hanno ottenuto i loro tempi con gomme a mescola media.\nLa sessione \u00e8 stata interrotta con bandiera rossa, dopo l'uscita di pista di Robert Kubica, alla staccata della nuova curva 10. Nella sabbia \u00e8 terminato anche il pilota della Haas Nikita Mazepin.\nSono stati due i tempi cancellati ai piloti per non aver rispettato le istruzioni stabilite dal direttore di gara, in quanto andati larghi alla seconda curva non passando alla sinistra del paletto posizionato nella via di fuga. Si sono visti cancellare il tempo Carlos Sainz Jr. e Charles Leclerc.\nNella seconda sessione del venerd\u00ec le Mercedes hanno confermato la loro velocit\u00e0. In questa sessione il pi\u00f9 veloce \u00e8 Hamilton, che batte il compagno di scuderia di poco pi\u00f9 di un decimo. Alle loro spalle si \u00e8 piazzato Leclerc, il pi\u00f9 rapido nell'ultimo settore di pista. La vettura si \u00e8 dimostrata competitiva, pur con una temperatura dell'asfalto che ha superato i 40 \u00b0C. Sainz Jr., invece, ha chiuso solo con l'ottavo tempo, dopo aver danneggiato il fondo della vettura, essendo passato sopra un cordolo.\nLe Red Bull Racing sono parse in maggiore difficolt\u00e0, con il nono e decimo tempo, e non sono state capaci di chiudere positivamente i loro tentativi veloci. Verstappen, finito sull'erba durante un suo tentativo di simulazione di gara e avendo rotto l'ala anteriore in un'escursione di pista, ha commesso anche un errore alla curva 10, nel corso del suo giro rapido.\nPrima dell'inizio della terza sessione di prove libere del sabato i meccanici della vettura di Fernando Alonso e di quella di Esteban Ocon sostituiscono l'impianto di scarico, montando, rispettivamente, la quarta e la terza unit\u00e0. I due piloti non sono penalizzati sulla griglia di partenza perch\u00e9 le unit\u00e0 montante rientrano tra le otto disponibili per tutta la stagione.\nL'ultima sessione di prove libere \u00e8 ad appannaggio di Verstappen, che \u00e8 anche l'unico pilota capace di chiudere il giro in meno di un minuto e diciotto secondi. Il pilota olandese, che in questa occasione aveva gomme morbide, ha preceduto di due decimi Hamilton, che ha ottenuto il tempo nella prima fase della sessione, su una pista che comunque \u00e8 andata migliorando col passare del tempo.\nLe Ferrari hanno confermato la loro velocit\u00e0, sul giro secco, conquistando il quarto e quinto tempo, facendo segnare cos\u00ec un rilievo cronometrico migliore di quello degli altri due piloti di Mercedes e Red Bull. Ha impressionato anche Kimi R\u00e4ikk\u00f6nen, che ha chiuso col nono tempo e, a lungo, ha conservato la miglior prestazione nel primo settore di pista.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato mattina si \u00e8 avuta questa situazione:\nQualifiche.\nResoconto.\nLa sessione di qualifica viene posticipata di 10 minuti, per permettere ai commissari di sistemare alcune barriere di protezione, danneggiate durante la gara di Formula 3 europea regionale, evento di contorno alla Formula 1, che fa tappa sulla stessa pista.\nNei primi minuti la classifica vede il dominio di Red Bull Racing, che montano subito gomme morbide, e Mercedes, che montano gomme a mescola media. Il pi\u00f9 rapido \u00e8 Bottas, che sfiora di poco il minuto e diciotto netto sul giro. Tra i primi s'inseriscono anche le Ferrari: Sainz Jr. \u00e8 terzo, mentre Charles Leclerc \u00e8 quinto, staccato entrambi di pochi decimi dal tempo del finlandese. In seguito Pierre Gasly scala terzo, e anche P\u00e9rez si pone a meno di due decimi dal tempo di Bottas.\nLe vetture sono molto vicine, e molti piloti si rilanciano negli ultimi istanti della sessione. R\u00e4ikk\u00f6nen coglie, come nelle libere del mattino, il miglior tempo provvisorio nel primo settore, ma ci\u00f2 non gli basta per superare la Q1. Lando Norris, che si trova in posizione di classifica pericolosa, stampa il miglior tempo di sessione. Anche George Russell trova un tempo valido per il passaggio alla fase successiva, eliminando Yuki Tsunoda per pochi millesimi. Il giapponese \u00e8 staccato di meno di otto decimi dal miglior tempo della sessione, che viene mantenuto, fino alla fine, da Norris. Oltre al pilota della Scuderia AlphaTauri e a R\u00e4ikk\u00f6nen, sono eliminati i piloti della Haas e Nicholas Latifi.\nIn Q2 tutti i piloti decidono di montare gomme morbide. Verstappen \u00e8 il primo pilota a scendere sotto il minuto e diciassette secondi sul giro, staccando di mezzo secondo Bottas. Si trova in difficolt\u00e0, invece, l'altro pilota della Red Bull, P\u00e9rez, che risulterebbe tra i non qualificati alla fase decisiva, anche se la distanza tra Sainz Jr., quinto, e Sebastian Vettel, tredicesimo, \u00e8 di soli due decimi. Nella fase finale della sessione Hamilton batte il tempo di Bottas che, a sua volta, batte ancora il compagno, ma con entrambi i piloti della Mercedes che non riescono a limare il tempo ottenuto da Verstappen. Non passano alla sessione decisiva i due piloti dell'Aston Martin, Gasly, Antonio Giovinazzi e Russell.\nIn Q3 il tempo di Leclerc \u00e8 battuto da Sainz Jr. e Daniel Ricciardo. In seguito prende il comando Hamilton, che precede di 36 millesimi Verstappen e di poco pi\u00f9 di un decimo Bottas. P\u00e9rez, invece, rovina la sua prestazione con un testacoda. Con i secondi tentativi la pista sembra peggiorare, tanto che nessuno dei primi tre piloti \u00e8 capace di ottenere una prestazione migliore. Leclerc, che monta gomme nuove, scala quarto, mentre P\u00e9rez chiude con l'ottavo tempo. Hamilton conquista la sua centesima \"pole position\" in una gara valida per il mondiale di Formula 1. Per il britannico \u00e8 la sesta partenza al palo conquistata al Gran Premio di Spagna, la nona consecutiva per la Mercedes su questo tracciato.\nAl termine delle qualifiche Nikita Mazepin e Lando Norris vengono convocati dai commissari sportivi in quanto il pilota russo della Haas ha ostacolato il britannico della McLaren alla curva 14, durante la Q1. I commissari sportivi decidono di penalizzare di tre posizioni sulla griglia di partenza e di un punto sulla superlicenza il pilota russo. La penalizzazione non ha effetto pratico visto che Nikita Mazepin si \u00e8 qualificato in ultima posizione.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nIn partenza Max Verstappen passa, alla staccata della prima curva, Lewis Hamilton, conquistando il comando della gara. Alle sue spalle anche Valtteri Bottas deve cedere il passo a Charles Leclerc. La classifica vede poi Daniel Ricciardo, Sergio P\u00e9rez, Esteban Ocon e Carlos Sainz Jr..\nAl settimo giro si ferma, all'uscita della curva 10, Yuki Tsunoda, della Scuderia AlphaTauri, in posizione pericolosa, tanto che la direzione di gara \u00e8 costretta a inviare in pista la vettura di sicurezza. Uno dei pochi piloti a optare per il cambio gomme \u00e8 Antonio Giovinazzi, ma la sua sosta \u00e8 lunga in quanto uno degli pneumatici \u00e8 sgonfio, costringendo l'Alfa Romeo Racing a sostituire tutto il treno di gomme gi\u00e0 preparato.\nAlla ripartenza la classifica rimane immutata, anche se Leclerc tenta di passare Hamilton, alla prima curva, ma senza riuscire ad affiancare il britannico. Verstappen, al quindicesimo giro, gode di un margine di 1\"1 su Hamilton, 5\"4 su Leclerc, 6\"6 su Bottas e 11\"3 su Ricciardo. Tra il ventunesimo e ventiduesimo giro molti piloti effettuano la loro sosta, montando tutti gomme di mescola media. Al ventitreesimo passaggio si fermano Bottas, Ocon e Norris, mentre il giro seguente \u00e8 il turno di Verstappen. L'olandese, al rientro in pista, si trova davanti il compagno di scuderia P\u00e9rez, che gli lascia strada. Anche Ricciardo effettua il suo \"pit stop\", al venticinquesimo giro.\nAl comando c'\u00e8 Hamilton, seguito da Leclerc e Verstappen, staccato di oltre 19 secondi. P\u00e9rez si ferma al ventisettesimo giro, rientrando in gara ottavo. Ancora un giro e anche Hamilton e Leclerc entrano ai box, optando, come i piloti che li hanno preceduti, per le coperture medie. Il britannico rientra in gara alle spalle di Verstappen. Dopo le soste, Bottas ha preso la terza posizione a Leclerc. Al quinto posto si trova Ricciardo, poi P\u00e9rez e Sainz Jr..\nHamilton sembra potersi avvicinare a Verstappen. A sorpresa, al quarantaduesimo giro, la Mercedes richiama ai box il britannico: il campione del mondo monta gomme medie, rientra in pista terzo, staccato di oltre 22 secondi dalla vetta. Al quarantacinquesimo passaggio P\u00e9rez prende la quinta piazza a Ricciardo.\nGiro dopo giro Hamilton riduce prima il distacco da Bottas, superandolo al cinquantaduesimo giro, poi su Verstappen. Il finlandese si ferma poco dopo per la seconda sosta, per cercare il giro veloce. Bottas rientra in gara alle spalle di Leclerc, che per\u00f2 deve cedere il terzo posto temporaneo, dopo quattro giri. Il sorpasso al comando avviene al cinquantanovesimo giro. Anche l'olandese segue la stessa scelta di Bottas: entra ai box, per montare gomme morbide, e cercare il giro veloce che attribuisce il punto supplementare. Il pilota della Red Bull Racing lo fa suo al sessantaduesimo giro.\nHamilton si impone, per la novantottesima volta in un Gran Premio valido quale prova del campionato mondiale. Completano il podio Verstappen e Bottas. I primi tre classificati ripropongono lo stesso identico podio dell'edizione 2020: tale evento si era verificato solo per le edizioni 1964 e 1965 del Gran Premio di Gran Bretagna (con Jim Clark primo, Graham Hill secondo e John Surtees terzo), per le edizioni 1998 e 1999 dello stesso Gran Premio di Spagna (con Mika H\u00e4kkinen primo, David Coulthard secondo e Michael Schumacher terzo) e per le edizioni 2012 e 2013 del Gran Premio del Bahrein (con Sebastian Vettel primo, Kimi R\u00e4ikk\u00f6nen secondo e Romain Grosjean terzo). Curiosamente Hamilton, Verstappen e Bottas avevano gi\u00e0 stabilito questo primato nelle edizioni 2018 e 2019 della gara ma con il finlandese davanti all'olandese.\nSono stati tre i tempi cancellati ai piloti per non aver rispettato le istruzioni stabilite dal direttore di gara, in quanto andati larghi alla seconda curva non passando alla sinistra del paletto posizionato nella via di fuga. Si sono visti cancellare il tempo Nikita Mazepin, Fernando Alonso e Lance Stroll.\nRisultati.\nI risultati del Gran Premio sono i seguenti:\nMax Verstappen riceve un punto addizionale per aver segnato il giro pi\u00f9 veloce della gara.\nDecisioni della FIA.\nAl termine della gara, Fernando Alonso e Lance Stroll vengono convocati dai commissari sportivi per via del duello tra i due piloti in un tentativo di sorpasso alla seconda curva da parte del pilota canadese. I commissari decidono di non infliggere sanzioni ai due piloti in quanto si \u00e8 trattato di un normale episodio di gara."}
{"id": "8952111", "revid": "22475", "url": "https://it.wikipedia.org/wiki?curid=8952111", "title": "Calanchi di Marsiglia", "text": "I Calanchi di Marsiglia, sono costituiti da un susseguirsi di insenature che si estendono su pi\u00f9 di venti chilometri di costa sul Mar Mediterraneo tra i quartieri di Marsiglia di \"La Madrague de Montredon\" e \"Goudes\" da una parte, e dall'altra tra il \"Cap Croisette\" e la citt\u00e0 di Cassis. Sono distribuiti sulla costa dei massicci di Marseilleveyre e di Puget.\nPer comodit\u00e0 di linguaggio, questa zona montuosa \u00e8 anche chiamata il massiccio dei Calanchi. \u00c8 uno dei siti naturali pi\u00f9 notevoli in Francia e un'importante area visitata da quasi 3 milioni di persone all'anno, sia via terra che via mare. Esistono dei tour organizzati in battello che partono dal porto vecchio di Marsiglia. La parola calanco (dal provenzale \"\") designa una valle scavata da un fiume e poi riempita dalle acque del mare. Le insenature sono protette dal Parco nazionale dei Calanchi istituito nell'aprile 2012, il primo parco nazionale suburbano in Europa e il terzo nel mondo. Al fine di ricostituire le condizioni ottimali, in alcune aree del parco \u00e8 vietata la pesca.\nGli innumerevoli fossili incrostati nel calcare testimoniano una storia iniziata oltre cento milioni di anni fa, con l'accumulo di sedimenti sui fondali, e in seguito da un sollevamento nell'era Terziaria, l'epoca della formazione delle Alpi. L'erosione ha accentuato le fratture, per dare origine al tormentato rilievo che osserviamo oggi. La grotta Cosquer, situata nel massiccio, testimonia l'occupazione del sito da parte degli uomini in era preistorica.\nGeografia.\nPosizione e topografia.\nI calanchi sono scavati nei massicci di Marseilleveyre (432 m) e Puget (563 m), sui territori comunali di Marsiglia per la maggior parte e di Cassis (per quello di Port-Miou).\nCalanchi.\nDalla Madrague de Montredon a Cassis, ci sono 27 calanchi (insenature):\nPicchi principali.\nMarseilleveyre:\nPuget:\nIsole :\nGeologia.\nIl massiccio dei Calanchi \u00e8 costituito da rocce calcaree risalenti principalmente al Mesozoico (da 250 a 65 milioni di anni fa). Questa roccia sedimentaria si \u00e8 formata nei fondali marini del Giurassico e soprattutto del Cretaceo, per milioni di anni, dall'accumulo di particelle minerali e organiche compattate e cementate insieme sotto la pressione dell'acqua e degli strati di minerali. I fossili di organismi marini (alghe, ricci di mare, ecc.) testimoniano questa origine marina. Successivamente le rocce sono emerse e hanno subito movimenti tettonici di deformazione orizzontale e poi un lungo periodo di erosione che ne ha completamente appiattito il rilievo. Intorno a 1,5 milioni di anni addietro, un ultimo movimento tettonico ha sollevato l'intera regione, seguito da un nuovo periodo di erosione.\nIl nord di Marseilleveyre e il massiccio del Carpiagne sono costituiti dalle rocce pi\u00f9 antiche (Giurassico). Nella maggior parte del massiccio e delle isole si trova calcare urgoniano (bianco, formato in un mare tropicale poco profondo), ma anche alcune zone calcaree valanginiane, risalenti al Cretaceo.\nSu scala minore, la divisione della linea costiera sotto forma di decine di torrenti \u00e8 stata causata dall'erosione dei fiumi, dal taglio delle valli fino allo sbocco al mare e dalle successive variazioni del livello del mare.\nCalcare molto fessurato e fenomeni carsici hanno formato un gran numero di grotte e cavit\u00e0 sotterranee (\"Saint-Michel d'Eau Douce\") e fiumi sotterranei (\"Port-Miou\", \"Sugiton\").\nIdrografia.\nL'acqua del mare \u00e8 spesso pi\u00f9 fresca perch\u00e9 le scogliere sono a picco sul mare senza un vero e proprio altopiano costiero e perch\u00e9 molte fonti di acqua dolce sfociano nel mare, sotto la sua superficie, attraverso una rete sotterranea che raccoglie l'acqua che defluisce dalle montagne (Marseilleveyre) e altipiani (Carpiagne).\nTutte le coste calcaree hanno sperimentato questo fenomeno quando il mare \u00e8 disceso di 135 metri prima di risalire, annegando sorgenti e torrenti.\nCos\u00ec, un fiume sotterraneo di portata significativa (da 5 a 7 m3/s) termina nel calanco di Port-Miou a Cassis, quasi a livello del mare; sembra provenire dal Massiccio della Sainte Baume e sarebbe alimentato da una falda acquifera di 1 000 km2 esistente sotto la Provenza.\nUn tale flusso, in teoria, potrebbe fornire acqua potabile a pi\u00f9 di un milione di persone. Questa fonte \u00e8 nota fin dall'antichit\u00e0 (Pitea la menziona). Tuttavia, i campioni prelevati durante le immersioni mostrano che l'acqua del fiume \u00e8 troppo salmastra per essere utilizzata direttamente, anche molto a monte; subisce infatti risalite di acqua di mare da gallerie del sistema carsico che si sono formate molto in profondit\u00e0 nel calcare, all'epoca della crisi di salinit\u00e0 del Messiniano tra \u22125 960 000 e \u22125 330 000, un \"breve\" periodo su scala geologica durante il quale il Mediterraneo si \u00e8 prosciugato. L'acqua contiene anche piccole tracce di fango rosso (derivante dal trattamento della bauxite) scaricato a 300 metri di profondit\u00e0 al largo della baia di Cassis.\nUn'altra sorgente carsica finisce a meno di un metro sotto l'acqua della spiaggia di Bestouan (all'uscita occidentale di Cassis), rendendola estremamente fredda anche nel cuore dell'estate, cosa che sorprende i visitatori.\nClima.\nIl clima della zona \u00e8 mediterraneo, con forte aridit\u00e0. La maggior parte dell'umidit\u00e0 proviene dall'evaporazione marina e dalle piogge autunnali ed invernali, molto abbondanti ma intervallate da lunghi periodi di siccit\u00e0, delle quali beneficia, solo in parte, la vegetazione.\nLa piovosit\u00e0 media \u00e8 di circa 600 mm all'anno a \"Cap Croisette\", punto di ingresso ai Calanchi a sud di Marsiglia. Con 360 mm di media, \u00e8 la zona pi\u00f9 secca della Francia. La violenza di alcune precipitazioni \u00e8 estrema: M\u00e9t\u00e9o-France ha registrato, il 1\u00ba dicembre 2003, 218 e 235 mm di pioggia, rispettivamente a Marsiglia e a Cassis, a seguito di una bomba d'acqua della durata di due ore; da confrontare con i 100 mm registrati da M\u00e9t\u00e9o France durante la tempesta del 17 maggio 1971 sulla Dordogna, ritenuta di notevole entit\u00e0.\nTemperature elevate con fortissime variazioni di vento, maestrale e di nord-ovest, rappresentano un 43 % delle giornate ventose e questo ha grosse implicazioni sull'evaporazione, in particolare a livello della costa.\nNell'area marina questi venti inducono correnti molto forti e risalite di acque profonde e quando soffia il maestrale, a seconda della risalita delle acque profonde, si possono avere variazioni di temperatura che possono scendere in poche ore di \u221225 \u00b0C fino a 13\u221215 \u00b0C, temperatura delle acque profonde del Mediterraneo. Ma sono anche queste risalite di acque profonde che arricchiscono la zona di minerali e consentono una notevole biodiversit\u00e0 che pu\u00f2 svilupparsi abbastanza bene.\nFlora.\nIl massiccio dei Calanchi costituisce un ecosistema particolare. Il suolo \u00e8 quasi inesistente, le rupi calcaree estese dai ghiaioni sono attraversate da moltissime faglie e fessure in cui sono ancorate le radici delle piante.\nLa siccit\u00e0 associata alla nebbia salina condiziona la sussistenza di una vegetazione adeguata: brughiera di erica multiflora, spinosi cuscini di astragalo marsigliese, lauro, quercia kermes, salsapariglia, pino d'Aleppo e ginepro accompagnano specie endemiche come la felce millepiedi o l'erba Gouff\u00e9, quasi uno dei simboli dei Calanchi.\nIn totale, possiamo considerare che 83 specie sono protette a livello nazionale o regionale o incluse nell'elenco delle specie minacciate.\nL'inventario degli habitat, realizzato nell'ambito degli studi Natura 2000, individua ventisei habitat naturali ai quali vanno aggiunti quaranta habitat misti. Ci sono quattro aree principali: habitat rocciosi con scogliere e ghiaioni, habitat forestali con pinete culminanti, habitat aperti come prati e macchia mediterranea e habitat costieri. C'\u00e8 un quinto insieme di habitat di cui non si vedono le immagini, strettamente legato alle fonti d'acqua dolce. La loro superficie \u00e8 molto limitata, si tratta di habitat umidi, che sono rari e devono quindi essere protetti molto bene.\nFauna selvatica.\nLa fauna dei Calanchi si \u00e8 adattata, il pi\u00f9 delle volte e in particolare per gli insetti, o per specie relitte come l'aquila del Bonelli. Notevoli gli uccelli nidificanti e il massiccio ospita un'altissima percentuale di uccelli marini. Pi\u00f9 del 30% della popolazione di berte grigie e oceaniti tempestose di Francia si trova in questo massiccio, cos\u00ec come il 10% di berta del Mediterraneo.\nTra gli invertebrati, che si adattano molto bene all'ambiente, sono i coleotteri come il grande capricorno che hanno elitre che li proteggono dalla siccit\u00e0, o lepidotteri (farfalle e soprattutto micro farfalle).\nStoria.\nPreistoria.\nSe le tracce archeologiche sono rare, la presenza dell'uomo \u00e8 certa sull'attuale costa marsigliese, dal Paleolitico inferiore (da 1,5 milioni a 100 000 anni addietro) fino al Neolitico.\nLa \"Grotte des Tr\u00e9mies\" rivela le pi\u00f9 antiche tracce umane nei Calanchi, legate alla cultura dell'uomo di Neanderthal: esiste una casa \"pre-Musteriano\" (probabilmente prima di 300 000 anni addietro), con tracce di habitat, selce e strumenti tagliati in piccoli frammenti.\nLa grotta Cosquer si trova sopra il livello del mare, sotto la punta di Morgiou. Ha rivelato impronte di mani risalenti a 27 000 anni fa. I dipinti e le sculture successive, e alcuni strumenti (lampada), sono datati 18 000 anni addietro (periodo Solutreano). Questi uomini, che vivevano di caccia, pesca e raccolta di erbe incolte, erano insediati ai piedi delle scogliere, mentre il livello del mare era pi\u00f9 basso e la costa si trovava a quindici chilometri di distanza da quella attuale. Le figure preistoriche rappresentano cavalli, stambecchi, camosci, bisonti, uro, cervi, antilopi, felini ma anche alcune specie marine tra cui pinguini e foche, che testimoniano il clima estremamente freddo durante l'ultima era glaciale. L'ingresso, oggi a 37 metri, si trovava a quasi cento metri sul livello del mare all'epoca in cui furono realizzati i disegni e le impronte, durante la regressione marina causata dall'ultima era glaciale.\nLe tracce sono pi\u00f9 numerose relativamente a quelle di tempi pi\u00f9 recenti. Il rifugio del Pozzo di Sormiou ha rivelato strumenti magdaleniani. Sull'isola di Riou tracce di insediamenti umani (ceramiche, utensili, conchiglie) risalenti a circa 8 000 anni fa (neolitico) attestano l'occupazione del sito, che a quel tempo formava ancora una penisola collegata al massiccio di Marseilleveyre. Gli uomini vivevano principalmente di pesca. Con l'innalzamento del livello del mare, il massiccio del Riou ha cessato di essere accessibile a piedi nell'et\u00e0 del bronzo (intorno al 2000 a.C.).\nAntichit\u00e0.\nPrima dell'arrivo dei Focesi, la regione era occupata dalla trib\u00f9 dei liguri Segobrigi. Nessuna traccia della loro presenza \u00e8 stata scoperta nelle insenature, ma le rovine attestano la loro presenza ai margini del massiccio nel I millennio a.C.: \"Oppidum Baou Redoun\" e \"Baou de Saint-Marcel\". Elementi archeologici testimoniano anche la frequentazione dell'isola di Riou da parte di marinai liguri ed etruschi.\nCon le attivit\u00e0 di pesca e commercio dell'antico porto di Marsiglia (fondato intorno al 600 a.C.), molte barche navigavano lungo le coste dei Calanchi, come testimoniano gli antichi relitti ritrovati sulla costa. Le cave vennero sfruttate per la costruzione di strade ed edifici romani, come Port-Miou per l'estrazione di \"pietra di Cassis\". Alcune valli furono sviluppate per la coltivazione, fornendo principalmente cereali, ma anche frutta, olio di oliva e vino.\nMedioevo e tempi moderni.\nDall'antichit\u00e0 all'et\u00e0 moderna, i Calanchi sono stati principalmente sfruttati per pastorizia e agricoltura. Importanti tenute agricole (come Luminy) possono risalire all'antichit\u00e0. Qui si coltivavano cereali, ortaggi resistenti alla siccit\u00e0 (piselli), alberi da frutto (mandorle, ulivi) e viti.\nMolti allevatori pascolavano mandrie sulla terraferma e sull'isola di Riou (nota come \"Isola delle capre\") e hanno certamente contribuito al disboscamento del massiccio e delle isole, bruciando aree boschive per creare zone erbose. Resti di ovili attestano queste antiche attivit\u00e0.\nLa pesca e la lavorazione del corallo, attestata dall'antichit\u00e0, continuarono nel Medioevo. I falchi pellegrini dell'isola di Riou venivano catturati per essere venduti per la caccia con il falcone.\nIntorno al 1300 furono costruite delle torri di vedetta sulle vette di Marseilleveyre, Ma\u00efre, Riou, ed altre, per segnalare la presenza di pirati (Saraceni, Aragonesi). \nEpoca contemporanea.\nNel XVIII e XIX secolo, vennero costruite batterie militari, sulla costa e sulle isole, per combattere la pirateria e principalmente per avvistare gli attacchi e le incursioni della marina inglese: forte di cap Morgiou, batteria di Marseilleveyre, cap Croisette, Four de Caux, isola di Riou, sono alcuni esempi.\nDal XIX secolo, le attivit\u00e0 di pesca e pascolo diminuirono gradualmente, a favore di attivit\u00e0 industriali e artigianali quali estrazione di pietra, estrazione di calce e cemento, produzione di carbone e il cuore del massiccio venne abbandonato dalle attivit\u00e0 umane. Sulla costa e lungo le strade, all'inizio del XIX secolo, furono costruite fabbriche chimiche (\"Callelongue\", \"Sam\u00e9na\", \"Goudes\", \"Montredon\") per la produzione di soda, piombo, zolfo ed altro. Nel 1898 fu costruito il grande sbocco, che scaricava le acque reflue di Marsiglia nel Calanco de Cortiou. Le industrie sono gradualmente scomparse alla fine del XX secolo lasciando ciminiere e rovine a volte trasformati in discariche.\nDai primi anni del XX secolo, il cuore del massiccio dei Calanchi inizi\u00f2 gradualmente ad essere frequentato da escursionisti, su iniziativa, in particolare, degli escursionisti marsigliesi (1897) e del Club alpino che promuovevano questa attivit\u00e0 di svago e allestirono rifugi e sentieri escursionistici. Sulla costa e nelle insenature abitate, da Cassis a Goudes, l'attivit\u00e0 di pesca artigianale declin\u00f2 a partire dagli anni 1950, trasformando gradualmente i borghi marinari in porti turistici e mete turistiche (cabine per la balneazione). Dopo l'incidente aereo del 1946, in un terreno di difficile accesso, i servizi di soccorso nei Calanchi sono stati gestiti, dagli anni 1950, da una sezione specializzata in tecniche di soccorso alpino del battaglione dei vigili del fuoco di Marsiglia; attualmente, il gruppo SOS GRIMP.\nAttivit\u00e0.\nTurismo.\nNel 2008, i Calanchi hanno ricevuto due milioni di visitatori, sia via terra che via mare. Questo \u00e8 il motivo per cui, dopo anni di una gestazione difficile, \u00e8 stato creato il Parco nazionale dei Calanchi nell'aprile 2012, diventando il 10\u00ba Parco nazionale francese.\nSito per passeggiate ed escursioni.\nIl massiccio attira numerosi visitatori ed escursionisti durante tutto l'anno grazie alla vasta scelta di sentieri sospesi tra mare e terreno accidentato. Il GR 51-98 attraversa il massiccio da ovest a est. Questa zona incontaminata, vicino alle principali citt\u00e0, cristallizza i problemi del sovraffollamento in un ambiente naturale fragile.\nCome indicato nella mappa IGN \"Le Calanques, parco nazionale\" , sebbene in riva al mare, il massiccio presenta rischi simili a quelli del terreno montano: i sentieri sono ripidi, alcuni passaggi sono rischiosi per un escursionista inesperto, altri sono vertiginosi e pericolosi in caso di maestrale (rischio di sbilanciamento, soprattutto sui crinali).\nSul massiccio sono presenti rare fontanelle per l'acqua: una fontana presso la barriera Luminy (punto di partenza delle escursioni) e una presso il calanco Sormiou vicino al parcheggio. C'\u00e8 un pozzo in disuso a Cap-Gros e alcune zone di deflusso (acque non potabili) nel massiccio dove l'ombra \u00e8 scarsa.\nDal Calanco de Callelongue, a Cassis, ci sono 11 ore di cammino per percorrere tutte le insenature, il pi\u00f9 vicino possibile al mare. La durata e il chilometraggio sono variabili a seconda del livello del sentiero e del percorso scelto (comunque, la maggior parte degli escursionisti effettua questa traversata in due fasi): 8 ore per il sentiero a lunga percorrenza (GR 51-98, percorso pi\u00f9 diretto). La distanza percorsa varia da 20 km a 30 km o anche di pi\u00f9 a seconda delle varianti adottate.\nI segnali sono rari e soltanto alcuni segni di vernice segnano i sentieri escursionistici. I calanchi di Callelongue, Sormiou, Morgiou sono abitati e accessibili da strade a traffico regolamentato. Cassis \u00e8 anche un punto di partenza per visitare le insenature da Port-Miou.\nLa segnaletica dei sentieri escursionistici consiste in un segno di vernice sul terreno su rocce a filo o posto su punti caratteristici visibili da lontano. Uno specifico codice di colore (blu, verde, rosso, giallo, marrone, nero e rosso/bianco per il GR) \u00e8 associato ad una segnaletica (linee, tratteggi, croci) integrato da una numerazione (da 1 a 7) che permette di identificare chiaramente ogni percorso. La marcatura del terreno \u00e8 riprodotta integralmente sulla carta topografica serie IGN green (scala 1/15 000) e consente quindi l'orientamento istantaneo senza ricorrere alla bussola o all'altimetro. La mappa indica anche i punti pericolosi o difficili che caratterizzano determinate escursioni.\nTenuto conto della forte frequentazione di questo massiccio da parte degli escursionisti, il terreno costituito da roccia calcarea, levigata dai numerosi passaggi, pu\u00f2 essere molto scivoloso. Gli ingressi dal mare, a volte repentini, possono conferire un carattere molto montuoso all'escursione con l'aspetto di nebbia e un sensibile abbassamento delle temperature a seconda della stagione.\nA causa del rischio di incendio, l'accesso al massiccio \u00e8 regolamentato dal 1\u00ba giugno al 30 settembre (accesso limitato durante i periodi di forte calore, divieto totale in caso di vento, ecc.). Ogni anno, un decreto prefettizio definisce la durata e la natura dei divieti, che vengono poi adeguati, giorno dopo giorno, in base alle condizioni meteorologiche.\nAlcune aree sono esposte a frane: segnali di divieto avvertono i visitatori dei rischi connessi, e alcuni sentieri possono essere chiusi all'accesso, in modo permanente o temporaneo.\nArrampicata.\nLe scogliere calcaree dei Calanchi sono diventate un sito di arrampicata dalla fine del XIX secolo, dopo la scalata, nel 1879, della sommit\u00e0 della Grande Candelle da parte del console britannico Francis W. Mark. Da quel momento hanno costituito un campo di allenamento di alpinismo per gli escursionisti marsigliesi e la sezione locale del Club alpino. Dal 1900 si esplorano luoghi remoti (Val Vierge, Devenson, Castelvieil) e si scalano le principali vette e guglie: \"Rocher des Goudes\" (dal 1900), \"Aiguille de Sugiton\" (dal 1903), \"Aiguille de Sormiou\" (dal 1904). Negli anni 1920 furono aperte le principali vie lungo le principali fessure e creste, come la \"cresta di Marsiglia\" (1927) o \"la cresta della Cord\u00e9e\" (1928).\nA partire dagli anni 1930 furono aperte vie difficili e alpinisti marsigliesi come \u00c9douard Frendo (1910-1968), Gaston R\u00e9buffat (1921-1985) e Georges Livanos (1923-2004) si distinsero nelle famose scalate alpine. Successivamente sono state aperte vie estremamente tecniche con arrampicata artificiale su pareti compatte o strapiombanti, in particolare presso la \"Grotta dell'Eremita\", i \"Tetti Sugiton\" e la \"Parete Concava\".\nDagli anni 1960, si \u00e8 sviluppata l'arrampicata libera con l'influenza degli alpinisti americani (Hemming, Robbins, Harlin) incarnata in En-Vau dallo \"sperone degli americani\". I progressi compiuti nell'attrezzatura per l'arrampicata e le nuove scarpette da arrampicata, particolarmente adatte alla roccia dei Calanchi, hanno consentito agli alpinisti di spingersi oltre i propri limiti con l'apertura di vie sempre pi\u00f9 ardite.\nDagli anni 1970-1980, molte vie sono state attrezzate per l'arrampicata sportiva e la fama dei Calanchi si \u00e8 estesa a tutta la Francia e al resto d'Europa. Gli alpinisti francesi si sono distinti in vie di arrampicata libera sempre pi\u00f9 difficili, come Patrick Edlinger in \"Nymphodalle\" (7c, 1979), fino al nono grado con Fran\u00e7ois Legrand in \"Robi in The Sky\" (9a, 2000). L'equipaggiamento di nuove rotte \u00e8 proseguito nei decenni successivi, finanziato da club e comunit\u00e0 locali. La creazione del parco nazionale ha comportato il divieto di attrezzare nuove rotte e misure per proteggere la flora e la fauna (sentieri di accesso, falesie di nidificazione).\nCon circa 3 400 vie elencate (2 400 sportive e 1 000 avventurose), facile accesso e un clima favorevole in tutte le stagioni, i Calanchi sono oggi uno dei siti di arrampicata pi\u00f9 famosi in Francia e in Europa.\nNaturismo.\nIl naturismo, fenomeno sociale contemporaneo, apparve nel 1929 nei Calanchi di Marsiglia nel contesto delle conferenze e delle pubblicazioni di un medico marsigliese, il dottor Joseph Poucel (1881-1971). Era un rinomato igienista, uno dei pionieri del naturismo francese. Senza autorizzazione o divieto ufficiale, il naturismo \u00e8 praticato oggi in molti punti delle insenature, dall'ingresso del massiccio a Port-Pin, passando per il L\u00e8cque, ai piedi della baia dell'occhio di vetro, e persino all'interno del massiccio da alcuni appassionati di escursionismo naturista. Uno dei luoghi pi\u00f9 noti per la pratica del naturismo, il Calanco des Pierres Tomb\u00e9es, situato accanto a quello di Sugiton, \u00e8 stato teatro di una frana mortale nel febbraio 2006 ed \u00e8 in gran parte abbandonato. Un decreto comunale ne vieta l'accesso.\nGestione del massiccio.\nLa maggior parte dei Calanchi si trova nel territorio comunale della citt\u00e0 di Marsiglia (8\u00ba e 9\u00ba distretto). Solo quello di Port-Miou si trova nel territorio del comune di Cassis.\nProtezione in siti classificati.\nIl massiccio dei Calanchi e l'arcipelago di Riou formano un sito classificato dal 1975 per la terra e dal 1976 per la striscia di mare di 500 metri. La superficie dell'intero sito \u00e8 di circa 7 200 ettari, 5 585 terrestri e 2 207 marini.\nNel 2007 l'ONF e la F\u00e9d\u00e9ration fran\u00e7aise de la montagne et de l'escalade (Comitato dipartimentale 13) hanno istituito un nuovo piano di accesso alle vie di arrampicata del sito di Candelle, al fine di \"conciliare la pratica dell'arrampicata con la protezione di ambienti naturali notevoli\".\nLe GIP dei Calanchi.\nL'85% del massiccio appartiene a propriet\u00e0 pubbliche. Un gruppo di interesse pubblico (GIP) \u00e8 stato creato dallo Stato, dalla citt\u00e0 di Marsiglia, dal dipartimento delle Bocche del Rodano, dalla regione PACA, da associazioni e proprietari privati, il 17 dicembre 1999.\nIl suo obiettivo era duplice: consultazioni sulle misure di protezione e preparazione del progetto del parco nazionale dei Calanchi. Il GIP dei Calanchi, costituito per la durata di otto anni, \u00e8 stato la prima struttura nel campo dell'ambiente. La sua azione si \u00e8 conclusa con la creazione del parco nel 2012.\nIl parco nazionale dei Calanchi.\nDal 18 aprile 2012, con decreto del Primo Ministro, questo sito \u00e8 diventato il decimo parco nazionale francese."}
{"id": "8952113", "revid": "1318658", "url": "https://it.wikipedia.org/wiki?curid=8952113", "title": "The Baker Street Irregulars", "text": "The Baker Street Irregulars, spesso abbreviato in BSI, \u00e8 un'organizzazione di appassionati del personaggio di Sherlock Holmes fondata nel 1934 dallo scrittore Christopher Morley. La societ\u00e0 letteraria conta attualmente circa 300 membri in tutto il mondo.\nStoria.\nI BSI nacquero come una costola del gruppo informale fondato da Christopher Morley, il \"Three Hours for Lunch Club\" (letteralmente: il club delle tre ore di pausa pranzo) che si riuniva per discutere di arte e letteratura. La riunione inaugurale si tenne nel 1934 presso il ristorante Cella's di New York. Tra i primi partecipanti figuravano l'attore William Gillette, i critici letterari Vincent Starrett e Alexander Woollcott e l'ex pugile campione del mondo dei pesi massimi Gene Tunney. Morley mantenne per l'organizzazione un carattere informale, che divenne pi\u00f9 regolare quando la leadership pass\u00f2 nelle mani del vicepresidente della General Motors Edgar W. Smith.\nNel febbraio 1934 Elmer Davis, un amico di Morley, elabor\u00f2 una \"Costituzione\" per il gruppo che ne illustrava gli scopi e spiegando che chiunque avesse passato un determinato test avrebbe potuto essere ammesso a far parte della societ\u00e0. Questo test, un cruciverba realizzato dal fratello minore di Christopher Morley, Frank, fu pubblicato sul numero di maggio 1934 della rivista \"Saturday Review of Literature\". \nEdgar W. Smith guid\u00f2 i BSI dal 1940 fino al 1960, inizialmente con il titolo di \"Buttons\" e in seguito di \"Buttons-cum-Commissionaire\". Julian Wolff fu a capo dei BSI dal 1960 fino al 1986 e utilizz\u00f2 il titolo di \"Commissionaire\". Dal 1986 al 1997, Thomas L. Stix Jr. fu il leader della societ\u00e0, e us\u00f2 il titolo di \"Wiggins\" (un riferimento al ragazzino, capo degli \"Irregolari di Baker Street\", aiutanti informali di Sherlock Holmes nei romanzi \"Uno studio in rosso\" e \"Il segno dei quattro\"). Il titolo di \"Wiggins\" \u00e8 stato usato dal 1997 in poi, quando il ruolo venne assunto da Michael Whelan e successivamente, nel 2020, da Michael Kean.\nL'organizzazione per molto tempo non ha ammesso donne tra i propri membri, una politica che \u00e8 stata cambiata solo nel 1991. Questo ha favorito la nascita di una societ\u00e0 femminile, \"The Adventuresses of Sherlock Holmes\", le cui fondatrici avevano partecipato al picchettaggio di una delle riunioni dei BSI.\nI membri della societ\u00e0 partecipano al \"grande gioco\" sherlockiano in base al quale Sherlock Holmes e il dottor Watson erano personaggi reali e Sir Arthur Conan Doyle fosse semplicemente l'\"agente letterario\" di Watson.\nLa partecipazione alla societ\u00e0 avviene solo dietro invito e i membri sono cooptati secondo criteri che non vengono resi noti al pubblico. Ai membri viene assegnato un nome basato sul canone sherlockiano. Dalla sua costituzione, la societ\u00e0 ha avuto solo 711 membri.\nTra le personalit\u00e0 pi\u00f9 famose che fanno o hanno fatto parte dei Baker Street Irregulars rientrano i Presidenti degli Stati Uniti Franklin D. Roosevelt e Harry Truman (entrambi come soci onorari), numerosi scrittori tra i quali Isaac Asimov, Rex Stout, Frederic Dannay, Neil Gaiman, Manly Wade Wellmann, Poul Anderson, Vincent Starrett, Anthony Boucher, John Gardner, S. J. Rozan, Fletcher Pratt, H. C. Potter, Stuart Palmer, Nicholas Meyer, Nancy Holder, Laurie R. King, Lyndsay Faye, August Derleth, David Stuart Davies, Dana Cameron e il premio Pulitzer Michael Dirda; attori, come Edith Meiser, Douglas Wilmer e Curtis Armstrong; commediografi, come Ken Ludwig e artisti, come Frank Cho e Frederic Dorr Steele.\nL'organizzazione pubblica un periodico trimestrale, \"The Baker Street Journal\", tuttora edito fin dal 1946 tranne per una sospensione negli anni 1949-1951. \nI BSI hanno generato numerose societ\u00e0 affiliate, o \"scion societies\", molte delle quali (tra cui la societ\u00e0 italiana \"Uno Studio in Holmes\") sono ufficialmente riconosciute dai BSI. Altre societ\u00e0 sherlockiane indipendenti includono l'inglese \"Sherlock Holmes Society of London\", \"The Adventuresses of Sherlock Holmes\" e la canadese \"The Bootmakers of Toronto\"."}
{"id": "8952124", "revid": "1714743", "url": "https://it.wikipedia.org/wiki?curid=8952124", "title": "Margherita di Valois (1295-1342)", "text": "Figlia di Carlo di Valois e della prima moglie Margherit\u00e0 d'Angi\u00f2, il fratello Filippo VI divenne re di Francia.\nMatrimonio e discendenza.\nNel 1310 spos\u00f2 Guido I, conte di Blois. I due ebbero i seguenti figli:"}
{"id": "8952127", "revid": "1318658", "url": "https://it.wikipedia.org/wiki?curid=8952127", "title": "Paul Englishby", "text": "Biografia.\nPaul Englishby \u00e8 nato a Preston e ha studiato al Goldsmiths' College e alla Royal Academy of Music. Ha composto le colonno sonore di numerose serie televisive, tra cui \"Outcasts\" (2011), \"Inside Men\" (2012), \"Testimone d'accusa\" (2016) e \"Luther\" (2019); per la colonna sonora del film televisivo \"Page Eight\" ha vinto il Premio Emmy nel 2011.\nHa inoltre curato le colonne sonore di numerose opere teatrali portate in scena dalla Royal Shakespeare Company, tra cui \"Tutto \u00e8 bene quel che finisce bene\", \"Sogno di una notte di mezza estate\", \"La dodicesima notte\", \"Molto rumore per nulla\", \"Coriolano\", \"La bisbetica domata\", \"Il mercante di Venezia\", \"Amleto\" e \"Morte di un commesso viaggiatore\". Ha inoltre composto la colonna sonora di drammi e commedie teatrali del West End e di Broadway, tra cui \"The Audience\" con Helen Mirren (2013), \"Red Velvet\" con Adrian Lester (2016), \"Skylight\" con Carey Mulligan (2014) e \"The Inheritance\" (2018), per cui \u00e8 stato candidato al Tony Award alla migliore colonna sonora originale."}
{"id": "8952129", "revid": "2043251", "url": "https://it.wikipedia.org/wiki?curid=8952129", "title": "Jos\u00e9 Miguel G\u00f3mez Rodr\u00edguez", "text": "Biografia.\nNasce a Bogot\u00e0, sede arcivescovile nel dipartimento di Cundinamarca, il 24 aprile 1961 da Jos\u00e9 Antonio Gomez e Maria Teresa Rodriguez.\nFormazione e ministero sacerdotale.\nCompie gli studi primari al Collegio benedettino \"San Carlo\" di Bogot\u00e0 e, dopo il trasferimento a Manizales, studia, tra il 1974 e il 1979, al collegio \"SAFA San Luigi\", gestito dalla Compagnia di Ges\u00f9, dove consegue il diploma.\nNel 1979 entra nel seminario maggiore \"Nostra Signora del Rosario\" di Manizales, dove segue i corsi filosofici (1980 - 1982) e teologici (1983 - 1986).\nIl 2 febbraio 1987 \u00e8 ordinato presbitero nella basilica cattedrale \"Nostra Signora del Rosario\" di Manizales da Jos\u00e9 de Jes\u00fas Pimiento Rodr\u00edguez, arcivescovo metropolita di Manizales.\nDopo l'ordinazione si reca in Italia, dove ottiene la licenza in Sacra Scrittura presso il Pontificio Istituto Biblico di Roma.\nIncarichi pastorali:\nMinistero episcopale.\nIl 22 novembre 2004 papa Giovanni Paolo II lo nomina vescovo di L\u00edbano-Honda; succede al vescovo Rafael Arcadio Bernal Supelano, dimessosi per motivi di salute. Il 5 febbraio successivo riceve l'ordinazione episcopale, nella basilica cattedrale di Manizales, dall'arcivescovo Jos\u00e9 de Jes\u00fas Pimiento Rodr\u00edguez, coconsacranti gli arcivescovi Beniamino Stella, nunzio apostolico in Colombia, e Fabio Betancur Tirado, arcivescovo metropolita di Manizales, e il cardinale Pedro Rubiano S\u00e1enz, arcivescovo metropolita di Bogot\u00e0. Il 12 febbraio prende possesso della diocesi.\nIl 23 febbraio 2015, in seguito alla morte di Luis Antonio Nova Rocha avvenuta due anni prima, viene nominato vescovo di Facatativ\u00e1 da papa Francesco per poi entrare solennemente in diocesi il 21 marzo successivo. Rimane per\u00f2 amministratore apostolico della diocesi di L\u00edbano-Honda fino al 5 dicembre.\nIl 25 aprile 2021 \u00e8 nominato arcivescovo metropolita di Manizales, di cui prende possesso il 5 giugno.\nGenealogia episcopale.\nLa genealogia episcopale \u00e8:"}
{"id": "8952131", "revid": "84184", "url": "https://it.wikipedia.org/wiki?curid=8952131", "title": "Nannetti", "text": ""}
{"id": "8952132", "revid": "1613450", "url": "https://it.wikipedia.org/wiki?curid=8952132", "title": "John Robinson (attore 1985)", "text": ""}
{"id": "8952140", "revid": "287204", "url": "https://it.wikipedia.org/wiki?curid=8952140", "title": "Roni", "text": ""}
{"id": "8952141", "revid": "484362", "url": "https://it.wikipedia.org/wiki?curid=8952141", "title": "R\u00eaverie", "text": ""}
{"id": "8952145", "revid": "228587", "url": "https://it.wikipedia.org/wiki?curid=8952145", "title": "Haroun Fall", "text": "Biografia.\nNato a Torino da una famiglia di origine senegalese, cresce presso una famiglia adottiva italo-inglese alla quale viene affidato all'et\u00e0 di otto mesi. Dopo un'iniziale passione per il calcio nella squadra giovanile della Juventus viene iscritto in giovanissima et\u00e0 a un corso di teatro.&lt;br&gt;\nEsordisce in televisione nel 2009 nella rubrica \"I Criticoni\" tenuta di Alessandra Comazzi all'interno della trasmissione per ragazzi \" Trebisonda\".&lt;br&gt;\nNegli anni successivi, tra il 2011 e il 2017, partecipa a diverse produzioni teatrali: viene ammesso alla Bernstein School Of Musical Theatre di Bologna ma rifiuta l'ammissione per trasferirsi a Roma all'et\u00e0 di 19 anni e nel 2015 viene ammesso al Centro Sperimentale di Cinematografia presso il quale si diploma nel 2018. Negli anni della frequentazione del Centro Sperimentale non sospende la sua attivit\u00e0 teatrale, e nonostante il panorama italiano offra pochi ruoli per attori di colore prende parte per tre anni consecutivi, alla tourn\u00e9e nazionale di \"La Classe\", testo scritto da Vincenzo Manna per la regia di Giuseppe Marini. Parallelamente partecipa come attore a diversi cortometraggi, tra cui \"Il porto e la tempesta\" per la regia di Lino Guanciale, ed esordisce al cinema nel 2018 con \"Arrivano i prof\". Seguono, sempre lo stesso anno, \"Cobra non \u00e8\" al cinema e le serie \" L'Allieva\" e \"L'amore strappato\" per la televisione, e nel 2019 la partecipazione al film \"Space Monkeys\" diretto da Aldo Iuliano.&lt;br&gt;\nIl primo ruolo di coprotagonista per il piccolo schermo arriva nel 2021 con la serie \" Zero\", la prima serie italiana con un cast principale interamente di colore, in cui interpreta la parte del giovane mulatto Sharif, di origini africane.&lt;br&gt;\nVita privata.\nNato da genitori senegalesi e cresciuto in affidamento presso una famiglia italiana, Haroun Fall ha dichiarato di essere in buoni rapporti con il suo padre biologico.&lt;br&gt;\n\u00c8 impegnato sul fronte dell'attivismo: nel 2019 ha partecipato alle dimostrazioni di Black Lives Matter in Italia prendendo la parola assieme ad altre personalit\u00e0 italiane di colore nel corso della manifestazione romana di Piazza del Popolo, in cui ha auspicato una riforma della legge sulla cittadinanza. Sul tema dell'integrazione nella societ\u00e0 e nella fattispecie nel cinema, Fall \u00e8 stato invitato a tenere anche degli incontri con gli studenti nelle scuole.\n\u00c8 sentimentalmente legato all'attrice Daniela Scattolin, conosciuta sul set di \"Zero\", e il 25 aprile 2021 la coppia ha annunciato di essere in attesa di una bambina.&lt;br&gt;\nOltre all'attivit\u00e0 di attore, Fall ha girato diversi videoclip musicali e ha partecipato, occasionalmente, ad alcuni d\u00e9fil\u00e9 di moda come modello.\nRiconoscimenti.\n2016: Premio per il miglior monologo al Roma Creative Contest - Short Film Festival"}
{"id": "8952176", "revid": "599013", "url": "https://it.wikipedia.org/wiki?curid=8952176", "title": "Jean-Fran\u00e7ois Rivi\u00e8re", "text": "Carriera.\nCalciatore.\nGioca tutta la sua carriera in patria, in particolare in Ligue 2, nella quale mette insieme 336 presenze con le maglie di , , , , , , e , e nel Championnat National, nel quale gioca con Niort e Amiens, conquistando due promozioni."}
{"id": "8952177", "revid": "173469", "url": "https://it.wikipedia.org/wiki?curid=8952177", "title": "Martino I di Aragona", "text": ""}
{"id": "8952180", "revid": "173469", "url": "https://it.wikipedia.org/wiki?curid=8952180", "title": "Pietro IV di Aragona", "text": ""}
{"id": "8952183", "revid": "173469", "url": "https://it.wikipedia.org/wiki?curid=8952183", "title": "Alfonso IV di Aragona", "text": ""}
{"id": "8952186", "revid": "484362", "url": "https://it.wikipedia.org/wiki?curid=8952186", "title": "Ritratto di Becuccio Bicchieraio", "text": ""}
{"id": "8952187", "revid": "173469", "url": "https://it.wikipedia.org/wiki?curid=8952187", "title": "Giacomo II di Aragona", "text": ""}
{"id": "8952190", "revid": "484362", "url": "https://it.wikipedia.org/wiki?curid=8952190", "title": "Ritratto di Domenico da Gambassi", "text": ""}
{"id": "8952191", "revid": "173469", "url": "https://it.wikipedia.org/wiki?curid=8952191", "title": "Alfonso III di Aragona", "text": ""}
{"id": "8952195", "revid": "716642", "url": "https://it.wikipedia.org/wiki?curid=8952195", "title": "Andrias Eriksen", "text": "Carriera.\nEriksen ha esordito con la nazionale maggiore l'8 settembre 2019 in una partita valida per le qualificazione al campionato europeo 2020 contro la , terminata con una netta sconfitta per 0-4"}
{"id": "8952196", "revid": "729019", "url": "https://it.wikipedia.org/wiki?curid=8952196", "title": "Siegfried Kasche", "text": "Biografia.\nKasche \u00e8 nata a Strausberg, dopo aver frequentato la scuola per cadetti a Potsdam e l'Accademia militare di Lichterfelde, trascorse gli anni 1919-20 nel Freikorps di Berlino e negli Stati baltici. Si un\u00ec alla Sturmabteilung nel 1925 e al partito nazista nel 1926. Era anche un leader delle SA in Pomerania. Dal 1928 al 1931 Kasche fu vice Gauleiter della regione di Ostmark e nel settembre 1930 fu eletto al Reichstag. Nel 1934 Kasche fu promosso a \"SA-Obergruppenf\u00fchrer\", un grado pari al tenente generale della Wehrmacht. Kasche \u00e8 stato uno dei pochi ufficiali generali delle SA a sopravvivere alla Notte dei lunghi coltelli. Kasche sopravvisse sostenendo la sua causa con G\u00f6ring fino a quando non fece in modo che Kasche rimanesse illeso.\nAmbasciatore in Croazia.\nNell'aprile 1941 Kasche fu assegnata al ministero degli Esteri per il servizio diplomatico. Il 15 aprile 1941, quando la Germania riconobbe lo Stato indipendente di Croazia, Kasche fu nominato ambasciatore. \u00c8 arrivato a Zagabria il 20 aprile. In una riunione della leadership nazista il 16 luglio fu designato come futuro Reichskommissar della colonia nazista pianificata chiamata Reichskommissariat Moskau, che doveva comprendere i principali territori della Russia centrale e settentrionale fino ai monti Urali. Le realt\u00e0 militari sul fronte orientale durante l'inverno 1941-42 ne impedirono l'insediamento, lasciando il progetto in fase embrionale.\nNello Stato indipendente di Croazia, Kasche ha sostenuto uno sforzo congiunto delle forze dell'Asse contro i partigiani jugoslavi. Poich\u00e9 era molto legato ad Ante Paveli\u0107 e alla \"rivoluzione degli ustascia\", ha giustificato la politica e le azioni degli ustascia, Hitler lo ha definito \"un croato pi\u00f9 grande di Paveli\u0107\". Kasche era in costante conflitto con Edmund Glaise-Horstenau, un generale plenipotenziario nello Stato indipendente della Croazia. Dopo il fallito complotto Lorkovi\u0107-Voki\u0107 nel 1944, un tentativo di allineare lo Stato indipendente di Croazia agli alleati, Kasche trov\u00f2 finalmente la possibilit\u00e0 di denigrare Horstenau e farlo allontanare dalla Croazia, poich\u00e9 era coinvolto nel complotto.\nDopoguerra.\nDopo la fine della guerra in Europa, Kasche fu restituito alla Jugoslavia dagli alleati. Fu processato dalla Corte Suprema della Repubblica popolare di Croazia nel maggio 1947, condannato e giustiziato per impiccagione il 7 giugno 1947.\nCrimini di guerra.\nDurante la seconda guerra mondiale, molti serbi furono deportati dalla Croazia, alcuni in Serbia e altri in Germania. L'ordine di deportare i serbi non ha avuto origine dai leader dello Stato indipendente di Croazia, che ha preferito uccidere o trattenere come schiavi i serbi all'interno dei loro confini. Secondo il Tribunale di Norimberga, si \u00e8 tenuta una conferenza nella delegazione tedesca presieduta da Siegfried Kasche, \"\"in cui \u00e8 stato deciso di evacuare con la forza gli sloveni in Croazia e Serbia, ed i serbi dalla Croazia in Serbia. Questa decisione \u00e8 il risultato di un telegramma del Ministero degli Affari Esteri, numero 389, del 31 maggio 1941\". Il 18 aprile 1944 rifer\u00ec a Berlino che \"la Croazia \u00e8 uno dei paesi in cui il problema ebraico \u00e8 stato risolto\"\"."}
{"id": "8952197", "revid": "148107", "url": "https://it.wikipedia.org/wiki?curid=8952197", "title": "Numero di Narayana", "text": "In matematica, data una griglia rettangolare nel 1\u00b0 quadrante di un sistema di riferimento cartesiano, il numero di Narayana, formula_1, descrive il numero di cammini possibili per arrivare dal punto di coordinate formula_2 al punto di coordinate formula_3 e dotati di formula_4 picchi, ammettendo di potersi muovere soltanto in diagonale verso destra senza poter mai scendere al di sotto della retta di equazione formula_5.\nFormula.\nI numeri di Narayana possono essere espressi in termini di coefficienti binomiali in questo modo:\nInterpretazioni combinatorie.\nLa successione di tali numeri, formula_7, che prendono il nome dal matematico canadese T. V. Narayana, pu\u00f2 essere arrangiata in una disposizione triangolare di interi, chiamata \"triangolo di Narayana\", che compare in diversi problemi di combinatoria enumerativa.\nLe prime dieci righe ti tale disposizione sono:\n \"k\" = 1 2 3 4 5 6 7 8 9 10\n \"n\" = 1 | 1\n 2 | 1 1\n 3 | 1 3 1\n 4 | 1 6 6 1\n 5 | 1 10 20 10 1\n 6 | 1 15 50 50 15 1\n 7 | 1 21 105 175 105 21 1\n 8 | 1 28 196 490 490 196 28 1\n 9 | 1 36 336 1176 1764 1176 336 36 1\n 10 | 1 45 540 2520 5292 5292 2520 540 45 1\nParole di Dyck.\nUn esempio di problema di enumerazione la cui soluzione pu\u00f2 essere data in termini di numeri di Narayana formula_8, \u00e8 il numero di stringhe contenenti formula_9 coppie di parentesi, disposte in maniera completa (ad ogni parentesi aperta ne corrisponde una chiusa) e logicamente coerente (le parentesi sono correttamente annidate e non vi \u00e8 mai una parentesi chiusa senza che prima ci sia la relativa parentesi aperta), e un numero formula_4 di annidamenti distinti. Ad esempio, formula_11, poich\u00e9 con quattro paia di parentesi si possono creare sei stringhe ognuna delle quali contenente due soli schemi :\n ()((())) (())(()) ((()))()\nDa questo esempio risulta evidente che formula_12, poich\u00e9 l'unico modo di avere una sotto-stringa \u00e8 avere tutte le parentesi aperte nelle prime formula_9 posizioni, seguite da tutte le parentesi chiuse. Inoltre formula_14, poich\u00e9 formula_9 annidamenti distinti possono essere ottenuti solo con la stringa .\nPi\u00f9 in generale si pu\u00f2 dimostrare che il triangolo di Narayana \u00e8 simmetrico:\nLa successione delle somme dei numeri presenti nelle righe del triangolo \u00e8 uguale alla successione dei numeri di Catalan:\nCammini reticolari monotoni.\nCome detto nell'incipit, dato un sistema di riferimento cartesiano, i numeri di Narayana rappresentano anche i cammini reticolari per andare dal punto di coordinate formula_2 al punto di coordinate formula_3 aventi formula_4 picchi, ammettendo si potersi muovere solo in diagonale verso destra e di non poter scendere al di sotto della retta di equazione formula_5.\nLe figure seguenti mostrano i numeri di Narayana formula_22, illustrando le simmetrie sopra citate:\nLa somma dei numeri formula_22 \u00e8 1 + 6 + 6 + 1 = 14, che \u00e8 il quarto numero di Catalan, formula_24. Tale somma coincide con l'interpretazione dei numeri di Catalan come numero dei cammini monotoni lungo i lati di una griglia di dimensione formula_25 che non passano al di sopra della retta di equazione formula_26.\nAlberi con radice.\nIl numero di alberi ordinati, e quindi radicati, con formula_9 cammini e formula_4 foglie \u00e8 rappresentato dal numero di Narayana formula_8.\nCi\u00f2 \u00e8 analogo agli esempi precedentemente illustrati:\nPartizioni.\nNello studio delle partizioni si vede che, dato un insieme di formula_9 elementi, \u00e8 possibile sezionare tale insieme in formula_41 modi diversi, dove formula_41 \u00e8 l'formula_43simo numero di Bell. In aggiunta a questo, il numero di modi in cui si pu\u00f2 sezionare tale assieme ottenendo formula_4 blocchi \u00e8 dato dal numero di Stirling di seconda specie formula_45. Volendo per\u00f2 tenere conto solamente delle partizioni non sovrapponenti di tutti gli formula_9 elementi di un insieme, si vede che esse sono rappresentate dall'formula_9 numero di Catelan, mentre le partizioni non sovrapponenti che vedono l'insieme sezionato esattamente in formula_4 blocchi sono rappresentate dal numero di Narayana formula_8.\nFunzione generatrice.\nLa funzione generatrice dei numeri di Narayana \u00e8:"}
{"id": "8952200", "revid": "173469", "url": "https://it.wikipedia.org/wiki?curid=8952200", "title": "Petronilla di Aragona", "text": ""}
{"id": "8952202", "revid": "173469", "url": "https://it.wikipedia.org/wiki?curid=8952202", "title": "Ramiro II di Aragona", "text": ""}
{"id": "8952204", "revid": "173469", "url": "https://it.wikipedia.org/wiki?curid=8952204", "title": "Pietro I di Aragona", "text": ""}
{"id": "8952205", "revid": "22475", "url": "https://it.wikipedia.org/wiki?curid=8952205", "title": "Rumex patientia", "text": "Rumex patientia \u00e8 una pianta appartenente alla famiglia delle Poligonacee, conosciuta con i nomi comuni Lapazio, Romice, Erba pazienza.\nUso alimentare.\nLe foglie sono ricche di minerali e possono essere raccolte in qualsiasi momento; possono essere utilizzate crude nelle insalate, cotte in zuppe e stufati o stratificate in piatti da forno come le lasagne. In primavera \u00e8 spesso consumato come ortaggio a foglia nell'Europa meridionale, soprattutto in Bulgaria (nel ciorb\u0103 de \u0219tevie), Macedonia del Nord, Romania e Serbia (nel sarmale).\nFarmacopea.\nIl lapazio \u00e8 annoverato fra le piante officinali. \u00c8 ricco di ossalato di potassio, acido crisofanico o \"rumicina\" e ferro combinato in forma organica. Il tempo balsamico \u00e8 il mese di settembre."}
{"id": "8952206", "revid": "173469", "url": "https://it.wikipedia.org/wiki?curid=8952206", "title": "Sancho Ram\u00edrez di Aragona", "text": ""}
{"id": "8952208", "revid": "173469", "url": "https://it.wikipedia.org/wiki?curid=8952208", "title": "Ramiro I di Aragona", "text": ""}
{"id": "8952215", "revid": "1602064", "url": "https://it.wikipedia.org/wiki?curid=8952215", "title": "Zodiaco occidentale", "text": "Lo zodiaco occidentale o zodiaco tropicale fa riferimento alla divisione dello zodiaco in dodici parti uguali di 30 gradi ciascuna, dell'eclittica realizzata dall'astrologia occidentale per determinare i dodici segni zodiacali tradizionali.\nLe dodici divisioni di 30 gradi partono e terminano nel punto vernale. Per quanto sopra, le date in cui il sole sta dentro i limiti di una costellazione non corrispondono alle date in cui sta dentro i limiti di un segno zodiacale nell'astrologia occidentale.\nOrigine del nome.\nSi utilizza la denominazione zodiaco tropicale per differenziarlo dallo zodiaco siderale. Il primo si basa sulle stagioni, mentre il secondo sulle costellazioni. Nello zodiaco tropicale, l'inizio del primo segno zodiacale, Ariete, coincide con l'equinozio di marzo (segnando l'inizio della primavera nell'emisfero boreale e dell'autunno nell'emisfero australe), che pu\u00f2 cadere, ogni anno, tra il 19 e il 21 di tale mese. L'inizio dello zodiaco occidentale coincide, dunque, con il punto vernale o primo punto d'Ariete. In quel momento, il Sole transita su un punto dell'eclittica dove passa dall'emisfero celeste australe all'emisfero celeste boreale.\nL'astrologia indiana \u00e8 un sistema astrologico orientale basato sullo zodiaco siderale.\nStoria.\nL'astrologia occidentale affonda le sue origini nel periodo precristiano in Babilonia e nell'antico Egitto. Nell'astrologia occidentale moderna sono riconoscibili le basi e principi di interpretazione, ma anche i calcoli, che sono stati ereditati dell'astrologia ellenistica, che alla sua volta li eredit\u00f2 della greco-egizia Alessandria. \u00c8 a partire da allora che sorge l'astronomia come un sistema di osservazione e rilevamento matematico del cielo libero di interpretazioni e fu relegata per molto tempo a scienza ausiliaria dell'astrologia.\nIl sistema dello zodiaco occidentale venne realizzato in Mesopotamia durante l'impero dei Caldei, intorno al 500 a. C. Vennero aggiunti allo zodiaco di allora (sviluppato secoli prima e composto da otto segni) quattro nuovi segni, chiamati, oggi, cardinali: Ariete, Cancro, Bilancia e Capricorno, creando in questo modo, le 12 divisioni in parti uguali della ruota dello zodiaco, in base ai punti cardinali del Sole che determinano l'inizio delle stagioni. Dunque, i momenti che corrispondevano agli equinozi (Ariete e Bilancia) e ai solstizi (Cancro e Capricorno) nell'emisfero boreale.\nTabella comparativa delle date dei tre zodiaci.\nLe date dell'anno che corrispondono ai dodici segni vengono mostrate nella seguente tabella, che compara le date dello zodiaco occidentale o tropicale, dello zodiaco siderale e dei transiti del Sole sulle costellazioni (usato dall'astrologo inglese Walter Berg e chiamato zodiaco di 13 segni):\nLe date astronomiche reali del Zodiaco indicano la costellazione nella quale \u00e8 situato il disco solare (nella sua totalit\u00e0 o in parte) in quel periodo dell'anno, tale e come si osserva dalla Terra. Tali date sono diverse delle date astrologiche siderali per varie ragioni:"}
{"id": "8952227", "revid": "1924342", "url": "https://it.wikipedia.org/wiki?curid=8952227", "title": "Monet192", "text": "Biografia.\nDi origini italiane, macedoni e tunisine, si \u00e8 fatto conoscere nel 2018 per mezzo dell'EP \"192\", che ha fatto il proprio ingresso nella Schweizer Hitparade alla 58\u00aa posizione. Ha in seguito inciso diversi singoli e collaborazioni, che hanno permesso all'artista di ottenere una candidatura agli MTV Europe Music Awards come Miglior artista svizzero, oltre a fruttargli una vittoria nella categoria \"Best Talent\" nell'ambito del Swiss Music Award, il principale riconoscimento musicale dell'industria musicale svizzera. Nel 2019 \u00e8 entrato a far parte della divisione tedesca della Warner Music Group e l'anno seguente ha conquistato la sua prima top ten sia nella hit-parade svizzera, nella austriaca che nelle Offizielle Deutsche Charts. Nel medesimo anno \u00e8 stato reso disponibile il primo album in studio \"Medical Heartbreak\", che ha esordito nella top forty della graduatoria della Svizzera. Il disco successivo, intitolato \"Four Seasons\" e uscito nel 2021, ha conseguito risultati maggiori poich\u00e9 si \u00e8 collocato al 4\u00ba posto della Schweizer Hitparade e in top twenty nella classifica tedesca, riuscendo a fare il proprio ingresso anche nella \u00d63 Austria Top 40. La popolarit\u00e0 riscontrata nel corso dell'anno precedente ha garantito all'artista due ulteriori candidature al SMA."}
{"id": "8952228", "revid": "76963", "url": "https://it.wikipedia.org/wiki?curid=8952228", "title": "Daryl Hine", "text": "Biografia.\nDaryl Hine nacque a Burnaby e crebbe a New Westminster, figlio adottivo di Robert Fraser ed Elsie James Hine. Studi\u00f2 alla McGill University e successivamente consegu\u00ec il dottorato di ricerca in letterature comparate all'Universit\u00e0 di Chicago nel 1967. Nei due decenni successivi insegn\u00f2 nella sua alma mater, alla Northwestern University e all'Universit\u00e0 dell'Illinois. Nel 1980 gli fu assegnata la Guggenheim Fellowship, mentre nel 1986 fu premiato con la MacArthur Fellowship.\nDichiaratamente gay dal 1975, fu impegnato in una relazione trentennale con il filosofo Samuel Todes. Mor\u00ec ad Evanston nell'agosto del 2012 all'et\u00e0 di settantasei anni."}
{"id": "8952241", "revid": "1993636", "url": "https://it.wikipedia.org/wiki?curid=8952241", "title": "Ramadanidi", "text": ""}
{"id": "8952249", "revid": "1318658", "url": "https://it.wikipedia.org/wiki?curid=8952249", "title": "Arcipelago di Vega", "text": "L'arcipelago di Vega si trova nel mare di Norvegia e corrisponde grossomodo al comune norvegese di Vega nella contea di Nordland. \nL'arcipelago \u00e8 composto da oltre 6500 tra isole, isolotti e scogli situati poco a sud del Circolo polare artico, si estende per un'area di ettari dei quali sono terre emerse.\nLe isole custodiscono tracce di insediamenti risalenti a anni fa e testimonianze dello stile di vita dei pescatori locali e dell'attivit\u00e0 tipica di costruzione di nidi e casette per le anatre marine, per questo motivo nel 2004 sono state incluse nel Patrimonio dell'umanit\u00e0 dell'UNESCO.\nTra gli edifici compresi nel patrimonio vi sono villaggi di pescatori, moli, magazzini, fari, fattorie e gli edifici per ospitare le anatre.\nL'arcipelago comprende una Important Bird Area istituita a tutela delle specie nidificanti e di transito."}
{"id": "8952253", "revid": "547034", "url": "https://it.wikipedia.org/wiki?curid=8952253", "title": "Paradox Development Studio", "text": "Paradox Development Studio \u00e8 uno studio di sviluppo di videogiochi di origine svedese. Associato fortemente alla compagnia e \"video publisher\" Paradox Interactive, la Paradox Development Studio \u00e8 molto conosciuta per i suoi giochi strategici a grande scala, fra i quali si possono ricordare Europa Universalis, Hearts of Iron, Crusader Kings, Victoria e Stellaris.\nStoria.\nLa Paradox Development Studio (PDS) \u00e8 stata fondata dalla Target Games, una compagnia di giochi da tavolo svedese che, nel 1995, decise di cominciare a produrre videogiochi di strategia a grande scala.\nNel 1999, la compagnia ormai in bancarotta, \u00e8 stata divisa in due: la Paradox Entertainment, con l'obbiettivo di concentrarsi sulla produzioni di giochi da tavolo, e la Paradox Interactive, quest'ultima con l'obbiettivo si concentrarsi specificamente sulla produzione e sviluppo di videogiochi per PC.\nNel 2012, la Paradox Interactive \u00e8 stata divisa a sua volta in due parti: la Paradox Interactive, produttrice e sviluppatrice di videogiochi di vario genere, e la Paradox Development Studio, unicamente concentrata nello sviluppo degli strategici a grande scala."}
{"id": "8952260", "revid": "38120", "url": "https://it.wikipedia.org/wiki?curid=8952260", "title": "Vasche di Maccarese", "text": "Le Vasche di Maccarese rappresentano, ad oggi, una delle principali oasi del litorale romano.\nL\u2019Oasi si estende per 33 ettari all\u2019interno del Comune di Fiumicino ed \u00e8 occupata per la maggior parte da vasche d\u2019acqua artificiali. \nCostruiti nel 1970, questi bacini idrici servivano prettamente a scopo di caccia sportiva. Vennero poi riconvertiti per la pesca e la produzione controllata di diversi organismi acquatici, ma senza alcun successo. \nVisto lo scarso beneficio della riconversione, le Vasche vennero abbandonate, permettendo a flora e fauna tipiche degli ambienti umidi di popolare l\u2019intera zona.\nFlora e Fauna.\nL\u2019origine del luogo come artificio umano non ha impedito alla biodiversit\u00e0 di appropriarsi degli ambienti, tanto che, ad oggi, l\u2019Oasi conta oltre cento diverse specie di piante.\nLa vegetazione \u00e8 distribuita in modo da permetterne la divisione in quattro diverse zone:\n-terreno coltivato ad eucalipto (Eucalyptus globulus, Eucalyptus camaldulensis);\n-il canneto;\n-i prati;\n-aree a vegetazione acquatica.\nNelle zone interessate dalla presenza delle cannucce di palude (Phragmites australis) possiamo trovare fioriture di iris gialli (Iris pseudoacorus), mentre nei prati, stesi lungo i sentieri che dividono le vasche, si possono osservare fioriture di narciso (Narcissus tazetta), di orchidea acquatica (Anacamptis laxiflora) e di cencio molle (Abutilon theophrasti).\nOltre ai molti pesci, quali carpe, anguille, cefali e carassi, sono presenti anfibi come il rospo comune (Bufo bufo) e il rospo smeraldino (Bufo viridis).\nNel tempo \u00e8 stata introdotta anche la specie di rana toro (Lithobates catesbeianus).\nTra i rettili \u00e8 rilevante la presenza della testuggine d\u2019acqua (Emys orbicularis), della natrice dal collare (Natrix natrix), di quella tassellata, che si differenzia dalla Natrix natrix per via dell\u2019assenza del collarino pi\u00f9 chiaro, e del biacco (Hierophis viridiflavus). \nTra i mammiferi troviamo, invece, la nutria \u2013 anche questa specie introdotta dall\u2019uomo-, la donnola, il toporagno, l\u2019istrice e la volpe.\nLe Vasche di Maccarese, grazie all\u2019acquisizione nel tempo di un carattere sempre pi\u00f9 naturale, sono diventate luogo di permanenza, nella stagione pi\u00f9 fredda, di molte specie di uccelli, come volpoche (Tadorna tadorna), mestoloni (Spatula clypeata), alzavole (Anas crecca), morette (Aythya fuligula), canapiglie (Mareca strepera), codoni (Anas acuta) e moriglioni (Aythya ferina).\nDurante tutto l\u2019anno, invece, vi si possono trovare gallinelle d'acqua, folaghe (Fulica), tuffetti (Tachybaptus ruficollis) e germani reali.\nL\u2019abbondanza d\u2019acqua, con i suoi numerosi abitanti, permette la permanenza anche di cormorani e martin pescatori.\nCome loro, anche altri ospiti approfittano dell\u2019abbondanza di pesci, ad esempio il tarabuso (Botaurus stellaris), il falco di palude e il falco pescatore, presente, per\u00f2, solo durante la stagione autunnale.\nUn\u2019altra famiglia di volatili ampiamente presente \u00e8 quella degli ardeidi (Ardeidae), di cui fanno parte aironi bianchi maggiori, garzette, aironi cenerini e guardabuoi (Bubulcus ibis).\nIn primavera, invece, \u00e8 possibile ammirare il cavaliere d'Italia (Himantopus himantopus) e l'airone rosso (Ardea purpurea), entrambi uccelli di passo.\nQuando la stagione diviene pi\u00f9 fredda, da qualche tempo a questa parte, si pu\u00f2 osservare anche la presenza di alcuni fenicotteri rosa, in attesa che riprendano il volo per svernare nelle regioni calde del Nord Africa.\nProprio per agevolare la loro permanenza, gli operatori del WWF hanno appositamente abbassato il livello idrico della quarta vasca, cos\u00ec da permettergli di smuovere le acque del fondale alla ricerca di cibo."}
{"id": "8952262", "revid": "2519", "url": "https://it.wikipedia.org/wiki?curid=8952262", "title": "Vega\u00f8yan - Arcipelago di Vega", "text": ""}
{"id": "8952288", "revid": "372624", "url": "https://it.wikipedia.org/wiki?curid=8952288", "title": "Monumento ai martiri della rivoluzione fascista", "text": "Il monumento ai martiri della rivoluzione fascista, detto anche sepolcreto fascista, si trova nel campo Chiostro VI del cimitero monumentale della Certosa di Bologna, accanto a Monumento ossario ai caduti della Grande Guerra.\nDescrizione.\nIl sepolcreto fu costruito grazie a una sottoscrizione pubblica alla quale parteciparono le personalit\u00e0 pi\u00f9 in vista del fascismo bolognese, da Grandi a Federzoni. \nIn granito di Siena, venne edificato nel chiostro VI della Certosa su progetto dell'architetto Giulio Ulisse Arata, che si avvalse della collaborazione dello scultore Ercole Drei per i rilievi, in particolare le allegorie della \"Forza\" e della \"Gloria\".\nIl monumento venne inaugurato il 28 ottobre 1932, in occasione del decennale della marcia su Roma e si tenne la solenne cerimonia di traslazione nel nuovo sacrario della Certosa delle salme dei 53 caduti per la causa della rivoluzione fascista.\nSi presenta come un vasto ipogeo sovrastato dall'Ara dei caduti. All'ingresso del monumento \u00e8 murata la scritta \"Caduti per il fascismo Bologna memore qui li raccoglie e li onora in eterno\". "}
{"id": "8952303", "revid": "287204", "url": "https://it.wikipedia.org/wiki?curid=8952303", "title": "\u00c7ukurova", "text": "La \u00c7ukurova (pronuncia turca: [t\u0283u\u02c8ku\u027eova] ) o la Pianura cilicia (\"Cilicia Pedias\" nell'antichit\u00e0), \u00e8 una vasta pianura fertile nella regione della Cilicia, nella Turchia meridionale. La pianura si estende alla provincia pi\u00f9 orientale di Mersin, alla provincia meridionale e centrale di Adana, alla provincia occidentale di Osmaniye e alla provincia nord-occidentale di Hatay.\nEtimologia.\n\"\u00c7ukurova\" \u00e8 un portmanteau delle parole turche \"vuoto, depressione\" e \"pianure\". Il pi\u00f9 antico uso registrato del nome in turco pu\u00f2 essere fatto risalire all'opera della fine del XV secolo di \"Tev\u00e2r\u00eeh-i \u00c2l-i Osman\". L'area \u00e8 stata anche documentata da un registro ottomano datato al 1530 come \"Zulkadriye.\"\nStoria.\nLa storia della regione risale a oltre 6.000 anni. La presenza armena in Cilicia risale al I secolo a.C., quando sotto Tigrane il Grande, il Regno d'Armenia si espanse per un breve tempo e conquist\u00f2 una vasta regione del Levante. Nell'83 a.C., l'aristocrazia greca della Siria seleucide, indebolita da una sanguinosa guerra civile, offr\u00ec la propria fedelt\u00e0 all'ambizioso re armeno. Durante gli imperi romano e bizantino, la capitale della provincia di Cilicia era l'importante porto di Tarso, dove Marco Antonio incontr\u00f2 Cleopatra, e luogo di nascita di Paolo Apostolo e Teodoro di Tarso, tra gli altri importanti missionari.\nLa regione divenne un primo campo di battaglia tra le forze musulmane e cristiane durante la conquista musulmana del Levante, quando fu conquistata nell'VIII secolo e rimase parte del califfato abbaside fino alla riconquista delle forze bizantine nel 962. Poco dopo, nel 1080, Ruben fond\u00f2 il Regno armeno di Cilicia.\nQuando i turchi selgiuchidi conquistarono la regione nel XII secolo, molti turkmeni, compresi i clan O\u011fuz di Yure\u011fir, Afshari e Chepni si stabilirono nelle parti settentrionali della regione sotto la direzione dei Ramazanidi. Coloro che preservarono lo stile di vita nomade erano chiamati Y\u00f6r\u00fck. A partire dal XVIII secolo, l'Impero ottomano persegu\u00ec una politica volta a stabilire queste popolazioni in insediamenti permanenti; il processo fu pi\u00f9 o meno completo nell'Ottocento, sebbene avesse comportato molte difficolt\u00e0 e moltr tensioni.\nTra la Convenzione di K\u00fctahya del 1832 che lasci\u00f2 i guadagni territoriali acquisiti da Ibrahim Pasha d'Egitto alla sua amministrazione, fino alla Conferenza di Londra del 1841 convocata per risolvere la questione, la \u00c7ukurova rimase sotto il dominio del Chedivato d'Egitto. Sebbene il periodo del dominio egiziano, motivato dalla perenne necessit\u00e0 dell'Egitto, di legname per la marina, fosse relativamente breve, lasci\u00f2 segni importanti in aree come l'introduzione della produzione di cotone su scala industriale e di nuovi arrivi nel tessuto della popolazione della regione.\nNel 1869, il Vilayet di Adana (provincia di Adana) fu incorporato dopo la scissione della provincia di Aleppo. I confini del Vilayet di Adana sono simili all'odierna regione della \u00c7ukurova.\nIn questo periodo inizi\u00f2 anche lo sviluppo di Mersin come porto principale. Di conseguenza, le citt\u00e0 della regione divennero importanti centri di commercio, agricoltura e industria. Oggi Adana \u00e8 la quinta citt\u00e0 pi\u00f9 grande della Turchia e un centro vitale di molti prodotti agricoli come il cotone.\nGeografia.\nStoricamente, la regione era conosciuta come Kizzuwatna dagli Ittiti ed era divisa in due parti, Uru Adaniya (Cilicia piatta) e Cilicia occidentale (Tarza), nota anche come Cilicia montuosa. I valichi che consentono il passaggio dalla \u00c7ukurova all'altopiano dell'Anatolia centrale attraverso le montagne del Tauro, sono le cosiddette porte della Cilicia dell'antichit\u00e0, che oggi si chiamano Passo G\u00fclek. Il passo Belen che collega la regione a sud-est (al moderno distretto di D\u00f6rtyol nella provincia di Hatay) e il passo Sertavul costituiscono altri importanti punti di passaggio. La regione \u00e8 inclusa nella regione mediterranea della Turchia e confina con l'Anatolia centrale (la Cappadocia storica) a nord e l'Anatolia sud-orientale a est.\nRisorse naturali.\nAgricoltura.\nLa pianura della \u00c7ukurova ha alcuni dei terreni pi\u00f9 fertili al mondo in cui si possono effettuare tre raccolti all'anno. La regione ha la seconda flora pi\u00f9 ricca del mondo ed \u00e8 la produttrice di tutti i prodotti agricoli della Turchia ad eccezione di nocciole e tabacco. La \u00c7ukurova guida la Turchia nella raccolta di soia, arachidi e mais ed \u00e8 un importante produttrice di frutta e verdura. La met\u00e0 delle esportazioni di agrumi della Turchia proviene dalla \u00c7ukurova. Anamur \u00e8 l'unica area subtropicale della Turchia dove \u00e8 possibile raccogliere banane, mango, kiwi e altri prodotti subtropicali.\nla \u00c7ukurova \u00e8 la seconda area pi\u00f9 grande nella produzione di miele in Turchia dopo la regione di Mu\u011fla- Ayd\u0131n. Samanda\u011f, Yumurtal\u0131k, Karata\u015f e Bozyaz\u0131 sono alcune delle citt\u00e0 della regione in cui la pesca \u00e8 la principale fonte di reddito. Triglie, spigole, calamari e orate sono alcuni dei pesci pi\u00f9 apprezzati della regione. Ci sono aziende di acquacoltura nei laghi Akyatan, Akya\u011fan, Yumurtal\u0131k e nel Seyhan Reservoir. Sebbene non siano comuni come altre forme di agricoltura, in tutta la regione vengono prodotti anche latticini e bestiame.\nParchi e aree protette.\nIl lago di Akyatan \u00e8 un grande rifugio per la fauna selvatica che funge da scalo per gli uccelli migratori che viaggiano dall'Africa all'Europa. Il rifugio della fauna selvatica ha un'area di composta da foreste, lagune, paludi, terre sabbiose e canne. Il lago di Akyatan presenta piante endemiche e specie di uccelli in via di estinzione che vivono in esso insieme ad altre specie di piante e animali. 250 specie di uccelli sono state osservate durante uno studio nel 1990. L'area di conservazione si trova a 30\u00a0km a sud di Adana, vicino a Tuzla.\nLa Riserva Naturale di Yumurtal\u0131k copre un'area di 16.430 ettari all'interno del delta Seyhan-Ceyhan, con i suoi laghi, lagune e un'ampia collezione di specie animali e vegetali. L'area \u00e8 un luogo importante per molte specie di uccelli migratori, il cui numero aumenta durante gli inverni quando i laghi diventano un rifugio quando gli altri laghi pi\u00f9 a nord gelano.\nIl Parco Nazionale Karatepe-Aslanta\u015f \u00e8 posto sulla riva occidentale del fiume Ceyhan nella provincia di Osmaniye. Il parco include la fortezza di Karatepe Hittite e un museo a cielo aperto.\nLa Riserva naturale di Tekk\u00f6z-Kengerlid\u00fcz, situata a 30\u00a0km a nord di D\u00f6rtyol, \u00e8 nota per avere un ecosistema diverso dal Mediterraneo. Le principali specie di alberi intorno a Kengerliduz sono il faggio, la quercia e l'abete, e intorno a Tekkoz sono il carpino, il frassino, la spiaggia, il pino nero e la betulla argentata. Le principali specie animali presenti nella zona sono la capra selvatica, il capriolo, l'orso, la iena, il gatto selvatico, il lupo, lo sciacallo e la volpe.\n\u00c7ukurova nella cultura popolare.\nCulturalmente, la vita e le difficolt\u00e0 affrontate dalla gente comune di \u00c7ukurova sono state portate sullo schermo da molti registi turchi tra cui Y\u0131lmaz G\u00fcney, specialmente nella sua opera del 1970 \"Umut\" (\"La speranza\"). In riferimento alla \u00c7ukurova lo scrittore Ya\u015far Kemal ha dato alla regione dimensioni leggendarie."}
{"id": "8952308", "revid": "73843", "url": "https://it.wikipedia.org/wiki?curid=8952308", "title": "Jason Grimes", "text": "Biografia.\nAll-American per l'Universit\u00e0 del Tennessee, nel 1981 vinse la medaglia d'oro alle Universiadi correndo con la staffetta 4\u00d7100 statunitense.\nAl Campionati mondiali del 1983 vinse l'argento nel salto in lungo preceduto dal connazionale Carl Lewis."}
{"id": "8952310", "revid": "1020989", "url": "https://it.wikipedia.org/wiki?curid=8952310", "title": "Aynu", "text": ""}
{"id": "8952311", "revid": "1910023", "url": "https://it.wikipedia.org/wiki?curid=8952311", "title": "Remember the Name", "text": ""}
{"id": "8952321", "revid": "1442080", "url": "https://it.wikipedia.org/wiki?curid=8952321", "title": "Shamrock Rovers Football Club 2021", "text": "Questa voce raccoglie le informazioni riguardanti lo Shamrock Rovers Football Club nelle competizioni ufficiali della stagione 2021.\nRosa.\n\"Aggiornata al 23 aprile 2021\""}
{"id": "8952324", "revid": "1924342", "url": "https://it.wikipedia.org/wiki?curid=8952324", "title": "Impreza (singolo)", "text": "Impreza \u00e8 un singolo del rapper polacco Sobel, pubblicato il 23 novembre 2019.\nVideo musicale.\nIl video musicale, in versione animata, \u00e8 stato reso disponibile in concomitanza con l'uscita del brano."}
{"id": "8952325", "revid": "300067", "url": "https://it.wikipedia.org/wiki?curid=8952325", "title": "Walter Nachtwey", "text": ""}
{"id": "8952330", "revid": "124905666", "url": "https://it.wikipedia.org/wiki?curid=8952330", "title": "Monumento ai caduti in Russia della seconda guerra mondiale", "text": "Il Monumento ai caduti in Russia della seconda guerra mondiale, detto anche \"monumento ai caduti di Russia 1941-1945\" o \"monumento per i militari italiani caduti in Russia durante la seconda guerra mondiale\", si trova nel campo del Chiostro VIII del cimitero monumentale della Certosa di Bologna.\nDescrizione.\nIl monumento, del 1955, \u00e8 opera in bronzo di Cesarino Vincenzi, che al soldato che monta la guardia d'onore nella neve ha voluto dare il proprio volto. Sempre nel campo del Chiostro VIII \u00e8 presente anche una cappella dedicata ai caduti di Russia e numerosi monumenti dedicati ai caduti della Grande Guerra.\nNel 1993, il cardinale Biffi celebr\u00f2 il rito solenne in San Petronio per accogliere le urne con i resti dei bersaglieri emiliani caduti nella campagna di Russia.\nIl giorno precedente, all'ospedale militare, una cerimonia in onore dei caduti \u00e8 stata officiata dalla medaglia d'oro don Enelio Franzoni, il cappellano degli alpini, che affront\u00f2 una lunga prigionia in Russia pur di non abbandonare i compagni feriti.\nTra i resti mortali figurano quelli della Medaglia d'oro al valor militare Quinto Ascione, ufficiale del 6\u00ba Reggimento bersaglieri, che il 13 agosto 1942 port\u00f2 in salvo \"con grande rischio\" il capitano Aurelio Barnab\u00e8, ferito sulle rive del Don e che, grazie a questa azione eroica, fu tra i pochi superstiti della III compagnia."}
{"id": "8952333", "revid": "110157", "url": "https://it.wikipedia.org/wiki?curid=8952333", "title": "Museo delle terre di confine", "text": "Il tema del confine caratterizza il Museo delle terre di confine, da cui il nome.\nDescrizione.\nInaugurato nel 2008 all'interno dell'antico palazzo della famiglia Mancini, il museo valorizza una peculiarit\u00e0 del territorio: infatti Sonnino dal medioevo all'et\u00e0 moderna ha continuamente avuto a che fare con questioni riguardanti i confini essendo posto sulla linea di confine tra lo Stato Pontificio ed il Regno delle Due Sicilie. La frontiera la troviamo nelle cronache del tempo per questioni territoriali con i comuni limitrofi, per le questioni legate al brigantaggio (Antonio Gasbarrone di Sonnino, Fra Diavolo di Itri e Alessandro Massaroni di Vallecorsa), per la manifestazione \"Le torce\" che ogni anno in occasione dell'Ascensione ripercorre i confini del Comune di Sonnino.\nL'allestimento \u00e8 organizzato in varie stanze scenografiche, con la finalit\u00e0 di legare storia ed etnografia, interpretazioni e significati, in modo da fornire al visitatore uno spazio di riflessione sul significato di identit\u00e0 e di cambiamento."}
{"id": "8952334", "revid": "767487", "url": "https://it.wikipedia.org/wiki?curid=8952334", "title": "The Happier Man", "text": "The Happier Man \u00e8 un cortometraggio muto del 1915 diretto da Frank Cooley. Di genere drammatico, prodotto dalla American Film Manufacturing Company, il film aveva come interpreti Irving Cummings, Virginia Kirtley, Joe Harris, Fred Gamble, Gladys Kingsbury.\nTrama.\nMary Fuller, giovane reporter, invidia la fortuna che ha accompagnato la vita di William Summer, un milionario ancora scapolo che ha fatto i soldi con le miniere. Quando per\u00f2 lo intervista per il suo giornale, scoprir\u00e0 che non \u00e8 tutto oro quello che riluce.&lt;br&gt;\nAncora giovane, Summer era partito per l'Ovest con l'amico Harry Warden. Entrambi erano innamorati della stessa ragazza, Lucille, ma il sogno della ricchezza e dell'oro annebbiarono Summer che decise di non tornare indietro, come fece invece Warden, preferendo continuare la sua ricerca del prezioso metallo.&lt;br&gt;\nDopo molti anni, Summer torna indietro, ormai milionario, per trovare il vecchio socio felicemente sposato con Lucille, l'amore della loro giovinezza. La vita di Warden \u00e8 piena e appagata, colma di amore e tenerezza; quella di Summer, vuota e spenta. Mary ha imparato che ci sono gioie nella vita che la ricchezza non pu\u00f2 comperare.\nProduzione.\nIl film fu prodotto dalla American Film Manufacturing Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale statunitensi il 16 febbraio 1915."}
{"id": "8952337", "revid": "458786", "url": "https://it.wikipedia.org/wiki?curid=8952337", "title": "\u00c9tienne Green", "text": ""}
{"id": "8952341", "revid": "322321", "url": "https://it.wikipedia.org/wiki?curid=8952341", "title": "Edwin Mulandu", "text": "Biografia.\nNasce a Mufulira, capoluogo distrettuale nella diocesi di Ndola, il 15 luglio 1969.\nFormazione e ministero sacerdotale.\nDopo l'anno propedeutico, frequentato presso l\"'Emmaus Spirituality Centre\", continua gli studi presso il seminario maggiore \"Sant'Agostino\" di Mpika, dove ottiene il diploma, per poi ricevere il baccalaureato presso il seminario maggiore \"San Domenico\" di Lusaka.\nIl 4 agosto 2001 \u00e8 ordinato presbitero.\nDopo l'ordinazione \u00e8 vicario parrocchiale della parrocchia di Masala. Sempre nel 2001 viene nominato economo della diocesi di Ndola; dal 2004 \u00e8 anche parroco presso la cattedrale di Cristo Re di Ndola.\nLasciati questi incarichi, dal 2005 \u00e8 a Dublino per un corso \"BPP Professional\"; ritorna in patria nel 2007.\nNel 2007 \u00e8 nominato parroco della parrocchia di San Michele in Kalulushi (fino al 2010) e nello stesso anno economo e docente della \"Zambia Catholic University\"; ricopre questi incarichi fino al 2013.\nDal 2013 al 2015 \u00e8 invece parroco della parrocchia di San Pietro di Kitwe.\nNel 2014 \u00e8 nominato vicario foraneo del decanato di Kamfinsa. Diventa contemporaneamente membro del Consiglio presbiterale e del Collegio dei consultori della diocesi di Ndola.\nDal 2015 fino alla nomina episcopale \u00e8 direttore nazionale delle Pontificie Opere Missionarie in Zambia.\nMinistero episcopale.\nIl 24 aprile 2021 papa Francesco lo nomina vescovo di Mpika; succede a Justin Mulenga, deceduto il 20 marzo 2020. Il 3 luglio seguente riceve l'ordinazione episcopale, nella cattedrale di Ges\u00f9 Bambino a Lusaka, dall'arcivescovo Gianfranco Gallone, coconsacranti gli arcivescovi Ignatius Chama e Alick Banda. Il 10 luglio prende possesso della diocesi.\nGenealogia episcopale.\nLa genealogia episcopale \u00e8:"}
{"id": "8952345", "revid": "599013", "url": "https://it.wikipedia.org/wiki?curid=8952345", "title": "Bal\u00e1zs Csisz\u00e9r", "text": "Caratteristiche tecniche.\n\u00c8 un terzino destro.\nCarriera.\nCresciuto nella squadra della sua citt\u00e0 natale, il , inizia la propria carriera professionistica in prestito al , dove debutta il 24 febbraio 2019 in occasione dell'incontro di Nemzeti Bajnoks\u00e1g II pareggiato 2-2 contro lo ; al termine della stagione viene acquistato a titolo definitivo al .\nStatistiche.\n\"Statistiche aggiornate al 5 maggio 2021\"."}
{"id": "8952354", "revid": "392652", "url": "https://it.wikipedia.org/wiki?curid=8952354", "title": "Improvviso n. 1 (Chopin)", "text": "L'Improvviso in La bemolle maggiore op. 29 \u00e8 una composizione per pianoforte di Fryderyk Chopin scritta nel 1837.\nStoria.\nIl 1837 fu un anno di profonda crisi per Chopin. La sua speranza di coronare con un matrimonio il fidanzamento con la contessina Maria Wodzi\u0144ska era svanito per l'opposizione dei familiari di lei che non volevano per la figlia un semplice borghese per di pi\u00f9 di salute malferma. Avendo bisogno di distrazione, a luglio accett\u00f2 l'invito dell'amico Camille Pleyel a recarsi in Inghilterra dove rimase solo una ventina di giorni rientrando presto a Parigi. Fra le diverse composizioni di questo periodo vi \u00e8 l\"'Improvviso\" in La bemolle maggiore che, subito dopo essere stato composto, venne pubblicato, il 29 ottobre 1837, dall'editore Moritz Schlesinger; egli approfitt\u00f2 di questa nuova composizione per offrirla in omaggio ai suoi lettori, unendola alla \"Revue et Gazette Musicale de Paris\" per invogliarli ad abbonarsi alla stessa. L'opera piacque subito, ottenendo successo e interesse anche fra gli altri musicisti fra cui Robert Schumann.\nAnalisi.\nDopo aver ascoltato l\"'Improvviso\" Schumann scrisse subito una lunga recensione affermando fra l'altro: \"non saprei paragonarlo ad un'altra composizione, \u00e8 una cantilena richiusa al principio e alla fine da un grazioso insieme di figure, \u00e8 cos\u00ec fine nella forma e un cos\u00ec vero \"Impromptu\" che nessuna delle altre composizioni di Chopin pu\u00f2 stargli accanto\".\nChopin aveva gi\u00e0 scritto un altro Improvviso nel 1835 nella tonalit\u00e0 di Do diesis minore, opera che fu pubblicata postuma nel 1855 col numero d'opus 66. Non conoscendolo Schumann non pot\u00e9 paragonare i due lavori che in realt\u00e0 sono assai simili per struttura e costruzione; sono infatti tutti e due composti sullo schema ABA con una Coda e la parte A \u00e8 presentata in ciclo ternario. La composizione che porta come indicazione \"Allegro assai, quasi presto\", presenta l'esposizione del primo tema con relativo sviluppo, quindi esposizione e sviluppo del secondo, una riproposta del primo tema e successivo sviluppo. L\"'Improvviso\" \u00e8 una vera e propria gemma di costruzione musicale per l'equilibrio della struttura e la fusione dei vari elementi. L'attacco incisivo e l'agilit\u00e0 creata dalla costruzione in terzine lo resero una delle composizioni che Chopin amava eseguire pi\u00f9 spesso, consentendogli un'interpretazione estremamente libera. Proprio questa libert\u00e0 di esecuzione indusse in seguito diversi pianisti a eseguire questo \"Improvviso\" velocemente, privando il brano di tutte le sue sfumature, degli accenti particolari e di quell'espressione \"rubata\" cos\u00ec caratteristica nella musica di Chopin."}
{"id": "8952375", "revid": "380654", "url": "https://it.wikipedia.org/wiki?curid=8952375", "title": "World Wide Wrestling Federation", "text": ""}
{"id": "8952379", "revid": "287204", "url": "https://it.wikipedia.org/wiki?curid=8952379", "title": "Guglielmo I di Besal\u00fa", "text": "Origine.\nGuglielmo, secondo il \"Gesta Comitum Barchinonensium\", era il figlio maschio primogenito del Conte di Besal\u00fa, Bernardo I e della moglie, Toda di Provenza, che secondo le Europ\u00e4ische Stammtafeln, volume II, tavola 187 (non consultato), era figlia del conte d'Avignone, conte di Provenza e marchese di Provenza, Guglielmo I e della prima moglie, Arsenda di Comminges; seconda altri invece era figlia del duca di Guascogna, Guglielmo S\u00e1nchez e di Urraca di Pamplona.\n&lt;br&gt;Bernardo I di Cerdanya, sia secondo il \"Gesta Comitum Barchinonensium\", sia secondo lo storico catalano Pr\u00f2sper de Bofarull i Mascar\u00f3, nel suo \"Los condes de Barcelona vindicados, Tome I\", era il figlio maschio secondogenito del Conte di Cerdanya, di Conflent e di Besal\u00fa, Oliba Cabreta e di Ermengarda d'Emp\u00faries (?-dopo il gennaio 995, data in cui compare citata in un documento) di cui non si conoscono gli ascendenti, come conferma il Bofarull.\nBiografia.\nMolto probabilmente Guglielmo era nato prima dell'anno 1000, in quanto viene citato assieme al padre (\"Bernardus comes cum filio suo Guilliermo\") nel documento n\u00b0 10 del \"Diplomatari i escrits literaris de l'abat i bisbe Oliba\" rammentando che erano sotto la protezione di papa Giovanni XV ( (\u2020 996)).\nIl documento n\u00b0 MMCLXX della \"Colecci\u00f3n diplom\u00e1tica del Condado de Besal\u00fa, Tome XV\", datato 1011, riporta la donazione del castello di Tautavel (\"castellum quem dicunt Talteuul\"), ricevuta da Guglielmo (\"filio meo Guillelmo\") da parte del padre, Bernardo I (\"Bernardus gratia Dei comes\") e sottoscritta da suo zio, il fratello del padre, Oliva (\"Oliba vice comes\").\nNel 1012, Guglielmo assieme ai genitori, Bernardo I e la moglie chiamata Adalez (\"Bernardus gratia Dei comes et eius conniunx nomine Adalez prolique eorum Wielmo\") fecero una donazione alla chiesa di Santa Maria del castello di Besal\u00fa, come riporta il documento n\u00b0 9 del \"Un cartoral de la can\u00f2nica agustiniana de Santa Maria del castell de Besal\u00fa (segles X-XV)\".\nNel 1017, suo padre, Bernardo I (\"Bernardus gratia Dei comes\"), conferm\u00f2 una proprieta al vescovo di Besal\u00f9, come riporta il documento n\u00b0 CLXXVII della \"Marca Hispanica sive Limes Hispanicus\", controfirmato da sua madre, Toda (\"Tot\u00e6 comitiss\u00e6\") e da Guglielmo (\"Vuillelmi\").\nNel 1018, Guglielmo, ancora assieme ai genitori, Bernardo I e Toda, chiamata Adalez, (\"Bernardus gratia Dei comes et uxor mea Tota comitissa que vocatur Adalet et filius meus Wielmus\") fecero un'altra donazione alla chiesa di Santa Maria del castello di Besal\u00fa, come riporta il documento n\u00b0 12 del \"Un cartoral de la can\u00f2nica agustiniana de Santa Maria del castell de Besal\u00fa (segles X-XV)\".\nSecondo il \"Chronicon alterum Rivipullense\", suo padre, Bernardo I, mor\u00ec nel 1020 (\"1020. obiit Bernardus comes\"); il \"Gesta Comitum Barchinonensium\" riporta che Bernardo mor\u00ec in Provenza, annegando nell'attraversamento del Rodano mentre si recava al matrimonio di Guglielmo, che gli succedette nella contea di Besal\u00f9.\n&lt;br&gt;Nel mese di ottobre, prima di partire, Bernardo I aveva fatto testamento, dove ricorda la moglie, Toda, tutti i figli e i due fratelli, Goffredo e Oliva; il testamento \u00e8 riportato sia dal documento n\u00b0 65 del \"Diplomatari i escrits literaris de l'abat i bisbe Oliba\", che dal documento n\u00b0 XIX della \"Espa\u00f1a Sagrada, tomo XLV\".\nSecondo il documento n\u00b0 MMCLXXV della \"Colecci\u00f3n diplom\u00e1tica del Condado de Besal\u00fa, Tome XV\", datato 1020, Guglielmo assieme alla moglie Gerberga (Willelmus gratia Dei Comes et uxori me\u00e6 Girberga comitisa), fecero una vendita di una propriet\u00e0.\nSempre nel 1020, secondo il documento n\u00b0 19 del \"Un cartoral de la can\u00f2nica agustiniana de Santa Maria del castell de Besal\u00fa (segles X-XV)\", Guglielmo assieme alla moglie Adelaide (\"Willelmo gratia Dei comes et uxori sue Adalais\") fecero una donazione alla chiesa di Santa Maria. \nSecondo il documento n\u00b0 18 del \"Un cartoral de la can\u00f2nica agustiniana de Santa Maria del castell de Besal\u00fa (segles X-XV)\", datato 1026, Guglielmo assieme alla moglie Adelaide (\"Willelmo gratia Dei comitte, et uxori sue Adalais\") fecero una donazione alla chiesa di Santa Maria. \nSecondo il documento n\u00b0 DLXXIV della \"Colecci\u00f3n diplom\u00e1tica del Condado de Besal\u00fa, Tome XV\", datato 1027, Guglielmo assieme alla moglie Adelaide (\"Guillermo de Besal\u00fa y su esposa Adelaiza\") fece una donazione alla chiesa di Besal\u00fa.\nNel 1029, Guglielmo diede inizio alla costruzione del castello di Besal\u00fa.\nSecondo il documento n\u00b0 MMCLXXXI della \"Colecci\u00f3n diplom\u00e1tica del Condado de Besal\u00fa, Tome XV\", datato 1031, Guglielmo (\"Guilemus gratia Dei Comite\"), fece una vendita di una propriet\u00e0, nel territorio di Besal\u00f9 (\"comitatu Bisuldense\").\nSecondo il documento n\u00b0 MMCLXXXIII della \"Colecci\u00f3n diplom\u00e1tica del Condado de Besal\u00fa, Tome XV\", datato 1033, Guglielmo (\"Guillelmus Dei gratia comes resideret in castro Bisulduno\"), rinunci\u00f2 alla proprieta di un monastero.\n&lt;br&gt;Non ostante le varie donazioni che aveva fatto alla chiesa ed a vari monasteri, Guglielmo ebbe fama di aver tenuto un comportamento disdicevole nei confronto della chiesa, con soprusi e appropriazioni.\nNel 1036, Guglielmo con la moglie, Adelaide ed il figlio, Bernardo (\"Willelmus gratia Dei Comes simul cum coniuge mea Azaleiz et filio meo Bernardo\"), risolse una disputa all'interno del monastero di Santa Maria Arulas, come riporta il documento n\u00b0 CCXVII della \"Marca Hispanica sive Limes Hispanicus\".\nSiccome il comportamento di prepotenza nei confronti della chiesa era diffuso in tutte le contee catalane, nel 1049, fu convocato un concilio a Narbona, dove erano preseti tutti i vescovi catalani e dove tutti i colpevoli di comportamento aggressivo furono scomunicati ad eccezione di conti di Besal\u00f9 e Cerdayna; Guglielmo in cambio del perdono promise che assieme al figlio, Guglielmo, avrebbe difeso l'Abbazia di San Michele di Cuxa.\nGuglielmo fu il primo conte di Besal\u00f9 che batt\u00e9 moneta con il proprio nome.\nSecondo il \"Chronicon alterum Rivipullense\", Guglielmo mor\u00ec nel 1052 (\"1052. obiit Guillelmus comes Bisull.\"); il \"Gesta Comitum Barchinonensium\" riporta che Guglielmo detto il Grosso mor\u00ec nel 1052, fu inumato assieme alle spoglie del padre, nel monastero di Santa Maria di Ripoll e che gli succedettero entrambi i figli.\nMatrimonio e discendenza.\nVerso il 1020, Guglielmo aveva sposato Adelaide (o Gerberga) di Provenza ( \u2020 dopo il 1036), di cui non si conoscono gli ascendenti.\n&lt;br&gt;Il matrimonio viene confermato da alcuni documenti in cui Adelaide (o Gerberga) viene citata col marito.\n&lt;br&gt;Guglielmo da Adelaide (o Gerberga) ebbe tre figli:"}
{"id": "8952382", "revid": "22475", "url": "https://it.wikipedia.org/wiki?curid=8952382", "title": "Venus Club", "text": "Venus Club \u00e8 stato un programma televisivo italiano di genere talk show, andato in onda in seconda serata su Italia 1 per sei puntate dal 6 maggio al 10 giugno 2021. Nel programma, la conduttrice Lorella Boccia \u00e8 stata affiancata anche da Iva Zanicchi e Mara Maionchi.\nIl programma.\nIl programma \u00e8 di genere talk show, ed \u00e8 stato trasmesso su Italia 1 ogni gioved\u00ec in seconda serata per sei puntate dal 6 maggio al 10 giugno 2021.\nIl \"Venus Club\", realizzato e prodotto da Arcobaleno tre, nasce da un'idea di Lorella Boccia e Marco Salvati, scritto in collaborazione con Armando Vertorano, Marco Zampetti e Alberto Di Pasquale."}
{"id": "8952388", "revid": "6923", "url": "https://it.wikipedia.org/wiki?curid=8952388", "title": "Marcia alpina di regolarit\u00e0", "text": "La marcia alpina di regolarit\u00e0 o marcia di regolarit\u00e0 \u00e8 una disciplina sportiva amatoriale.\nStoria.\nLa marcia di regolarit\u00e0, o marcia alpina di regolarit\u00e0, trae le sue origini dalle esercitazioni di marcia, con rispetto dei tempi prestabiliti per il percorso in zona montano alpina, alle quali erano dediti gli allievi ufficiali e sottufficiali nella Scuola Militare del Corpo Alpini gi\u00e0 nella fine del ventennio del secolo scorso.\nLa regolamentazione come pratica sportiva fu adottata dalla FIE (Federazione Italiana Escursionismo) dai primi anni \u201950 nei comitati regionali a quel tempo federati: Liguria, Piemonte, Lombardia e Veneto.\nInizialmente, prettamente maschile per pattuglie di tre elementi, con caratteristiche di gran fondo (oltre i 25 km, per pi\u00f9 di 4 ore di marcia ininterrotta e dislivelli complessivi di salita tra 1200 e 1800 metri), nella seconda met\u00e0 anni 1960 \u00e8 stata integrata con la categoria per pattuglie femminili e contemporanea riduzione dei percorsi entro 20 km e si organizzano le prime prove a partecipazione individuale con percorsi entro i 15 km e dislivelli compresi tra 800 e 1200 metri.\nDal 1985 viene inserita la categoria \u201cjunior\u201d (12, 13, 14 anni) mentre i quindicenni gi\u00e0 dagli anni 1960 erano ammessi nelle categorie maschile e femminile. Oltre le specialit\u00e0 individuale e coppie Junior, viene modificata la partecipazione femminile da pattuglie a coppie.\nNel 1995 con il frazionamento tra \u201camatori\u201d e \u201csenior\u201d per la categoria maschile viene inserita anche la specialit\u00e0 a coppie.\nConsiderando la particolarit\u00e0 del movimento sportivo della marcia di regolarit\u00e0 che, come nell\u2019escursionismo, permette la compartecipazione di maschi e femmine - \u201cSport delle Pari Opportunit\u00e0\u201d -, per l\u2019attivit\u00e0 competitiva si applicano categorie di tesseramento indivise di genere, ma diversificate per scelta da parte del marciatore:\nSolo per i minorenni sono previste le categorie per fasce d\u2019et\u00e0: Ragazzi (10-12 anni), Cadetti (13-15), Junior (16-18).\nAmbiente e organizzazione.\nIl territorio dove si svolgono le gare competitive tradizionalmente \u00e8 la zona montana delle vallate pedemontane delle Prealpi, con alcune escursioni nell\u2019Appenino centro-meridionale.\nMa tutte le attivit\u00e0 della marcia di regolarit\u00e0 FIE possono essere proposte anche in luoghi collinari o pianeggianti.\nSostanziale \u00e8 la conoscenza del territorio per variare il percorso di gara tra sentieri e mulattiere ben segnalati, con raccordi transitabili e il ripristino di sentieri ormai abbandonati o la tracciatura di nuovi tratti, oltre che la normale viabilit\u00e0 in centri abitati. Particolarit\u00e0 della gara \u00e8 la segretezza del percorso per i concorrenti, che ne scoprono il tracciato seguendo le apposite segnalazioni via via che procedono.\nOrganizzando queste manifestazioni in luoghi diversi dalle sedi delle associazioni, ne risulta l\u2019attitudine alla ricerca di collaborazione con persone ed associazioni pratiche dell\u2019ambiente naturale delle zone prescelte, come annualmente avviene per i campionati nazionali organizzati in localit\u00e0 con buona ricezione turistica ma fuori dal normale circuito delle gare di marcia.\nAll\u2019attivit\u00e0 sportiva principale si uniscono quindi gli interventi di manutenzione del territorio, utili al mantenimento dell\u2019agibilit\u00e0 dei sentieri anche per altri frequentatori.\u00a0 \u00a0\nLa preparazione di un medio percorso (10 -15 km) impegna pi\u00f9 persone nell\u2019arco dei mesi che precedono la manifestazione, per uscite successive: di osservazione del territorio, di individuazione e pulizia del percorso (taglio erba, deforestazione) lasciando per\u00f2 intatta la conformazione del terreno che diventa un elemento da interpretare dai concorrenti per l\u2019impostazione della loro tabella di marcia.\nUltimi interventi saranno la misurazione dei vari settori in cui sar\u00e0 diviso il percorso, da farsi con apposita ruota, la verifica delle medie orarie assegnabili nei vari settori ed infine, possibilmente non anteriormente al giorno precedente la gara, la segnatura con bolli di tinta delebile (mulattiere, tratti di asfalto o cemento), bandierine (in campo aperto) o bande di nastro colorato appese a rami, siepi, ecc., provvedendo a fine gara a raccogliere questi segnali.\nParticolare attenzione dovr\u00e0 porsi nella distribuzione dei settori di salita, discesa, saliscendi o piano, evitando la salita ripida nel primo settore e possibilmente settori con durata di oltre un\u2019ora.\nAspetto sportivo-competitivo.\nI settori sono inclusi tra due controlli orari (CO) dove viene rilevato l\u2019orario di transito alla frazione di minuto (ora, minuti, secondi). Solo nel CO di termine gara l\u2019orario viene rilevato al decimo di secondo, per la discriminante nel caso di parit\u00e0 di penalit\u00e0 totali in classifica.\nL\u2019orario viene rilevato dal cronometrista al transito del concorrente (l\u2019ultimo della coppia o pattuglia) sulla linea indicante la posizione del CO.\nIl transito \u00e8 a ingresso libero, a preferenza del concorrente, con il vincolo di non interrompere o modificare la marcia negli ultimi 20 m (segnalati) in vista del CO.\nI settori sono concatenati e l\u2019orario di transito al CO vale contemporaneamente come orario di inizio per il settore successivo.\nPer ogni settore viene attribuita una penalit\u00e0 (PE) per ogni secondo di anticipo o ritardo acquisito rispetto al tempo teorico di percorrenza.\nIl tempo teorico di settore \u00e8 mantenuto segreto sino all\u2019esposizione degli orari di transito di tutti i concorrenti al CO.\nLa classifica viene stabilita sommando tutte le penalit\u00e0 (PE) conseguite nei vari settori.\nPer le classifiche finali dei campionati regionali e nazionali, previsti su pi\u00f9 prove, viene assegnata una penalizzazione (PZ) ad ogni gara, attribuendo il valore \u201c0,00\u201d al primo classificato ed a seguire una penalizzazione uguale alle maggiori penalit\u00e0 (PE) conseguite rispetto al primo classificato."}
{"id": "8952393", "revid": "309289", "url": "https://it.wikipedia.org/wiki?curid=8952393", "title": "Pacha\u010da", "text": "Il Pacha\u010da () \u00e8 un fiume della Russia estremo-orientale. Scorre nell'Oljutorskij rajon del Territorio della Kam\u010datka.\nConosciuto dalla met\u00e0 del XVII secolo; su disegni e mappe russi, l'immagine del fiume apparve all'inizio del XVIII secolo. L'interesse per quest'area era associato principalmente al famoso zibellino Pacha\u010din. La prima descrizione della foce del fiume fu data da Fridolf H\u00f6\u00f6k nel 1885.\nDescrizione.\nIl fiume ha origine sull'altopiano dei Coriacchi; scorre in direzione prevalentemente meridionale e sfocia nel golfo Oljutorskij. Il fiume ha una lunghezza di 293\u00a0km, il bacino misura 11\u00a0700\u00a0km\u00b2.\nIl congelamento inizia tra la fine di ottobre e l'inizio di novembre, dura in media 220-240 giorni. Lo spessore massimo del ghiaccio raggiunge i 120\u00a0cm. La deriva del ghiaccio inizia tra la fine di aprile e l'inizio di maggio, e si formano spesso incagliamenti del ghiaccio che portano all'inondazioni degli insediamenti. Il villaggio di Pacha\u010di si trova vicino alla foce del fiume, e pi\u00f9 a nord, lungo il suo corso, Srednie Pacha\u010di.\nIttiofauna.\nCi sono molti pesci nel fiume: salmone rosso, salmone argentato, salmerino artico, \"Thymallus arcticus mertensii\" (temolo artico della Kam\u010datka), \"Coregonus sardinella\", \"Prosopium cylindraceum\", bottatrice dalla coda fine (\"Lota lota leptura\")."}
{"id": "8952396", "revid": "574302", "url": "https://it.wikipedia.org/wiki?curid=8952396", "title": "Fangoria Chainsaw Awards", "text": "I Fangoria Chainsaw Awards sono dei riconoscimenti statunitensi a livello cinematografico e televisivo assegnati annualmente dal 1992 .\nStoria.\nIl premio \u00e8 stato istituito nel 1992 e riconosce tutti i grandi sforzi di attori e registi che in qualche modo possono cambiare la storia del cinema. Dal 1995 sono state introdotte due nuove categorie: \"Miglior attore in una serie TV\" e \"Miglior attrice in una serie TV\".\nCeremonie.\n1992 1993 1994 1995 1996 1997 1998 1999 2000 2001 2002 2003 2004 2005 2006 2009 2010 2011 2012 2013 2014 2015 2016 2017 2019 2020 2021"}
{"id": "8952398", "revid": "1314312", "url": "https://it.wikipedia.org/wiki?curid=8952398", "title": "Attentato all'Universit\u00e0 Ebraica di Gerusalemme", "text": "L'attentato all'Universit\u00e0 Ebraica di Gerusalemme (o massacro dell'Universit\u00e0 Ebraica) fu un attacco terroristico palestinese di Hamas avvenuto il 31 luglio 2002 in una caffetteria nel campus del Monte Scopus dell'Universit\u00e0 Ebraica di Gerusalemme. L'attentato uccise 9 persone, inclusi 5 studenti statunitensi, e ne fer\u00ec circa 100. Venne condotto da una cellula di Hamas con sede a Gerusalemme Est i cui membri stanno scontando pi\u00f9 ergastoli nelle carceri israeliane per questo attentato ed altri. L'attentato, che scaten\u00f2 festeggiamenti a Gaza, venne condannato dall'allora segretario generale delle Nazioni Unite Kofi Annan e da diversi Paesi.\nNel febbraio 2015, una giuria statunitense ritenne l'Autorit\u00e0 Palestinese e l'Organizzazione per la Liberazione della Palestina responsabili di aver sostenuto e contribuito a finanziare attacchi terroristici negli anni 2000 e le condann\u00f2 a risarcire danni per un importo di 218,5 milioni di dollari statunitensi alle vittime di questi attacchi.\nL'attacco.\nL'attacco avvenne durante il periodo estivo degli esami, mentre si tenevano corsi estivi di lingua ebraica. L'esplosione avvenne all'ora di pranzo in un'affollata caffetteria nel Frank Sinatra International Student Center nel campus universitario di Monte Scopus. Nei minuti successivi all'esplosione, studenti scioccati e sporchi di sangue uscirono dall'edificio.\nVittime.\n6 donne e 3 uomini rimasero uccisi nell'attacco. Sette morirono immediatamente e due morirono per le ferite riportate nelle settimane successive. Le vittime, secondo il Ministero degli affari esteri israeliano, furono:\nCirca 100 persone rimasero ferite nell'attacco, tra cui israeliani, arabi, 4 americani e 3 sudcoreani.\nConseguenze.\nHamas rivendic\u00f2 la responsabilit\u00e0 per il massacro in una manifestazione con 10.000 persone a Gaza, annunciando future operazioni. Israele, il presidente dell'Universit\u00e0 Ebraica, il segretario generale delle Nazioni Unite, gli Stati Uniti, la Cina e il Sudafrica condannarono l'attentato. Dopo l'attentato, Israele inizi\u00f2 a demolire le case degli attentatori suicidi e l'Universit\u00e0 Ebraica adott\u00f2 misure di sicurezza pi\u00f9 stringenti."}
{"id": "8952401", "revid": "1314312", "url": "https://it.wikipedia.org/wiki?curid=8952401", "title": "Attentato dell'Universit\u00e0 Ebraica di Gerusalemme", "text": ""}
{"id": "8952403", "revid": "1314312", "url": "https://it.wikipedia.org/wiki?curid=8952403", "title": "Massacro dell'Universit\u00e0 Ebraica di Gerusalemme", "text": ""}
{"id": "8952404", "revid": "439868", "url": "https://it.wikipedia.org/wiki?curid=8952404", "title": "Chiesa di San Giorgio (Terento)", "text": "La chiesa di San Giorgio (in tedesco \"Pfarrkirche St. Georg\") \u00e8 la parrocchiale di Terento in provincia autonoma di Bolzano. Appartiene al decanato di Brunico della diocesi di Bolzano-Bressanone e risale al XII secolo.\nStoria.\nLa prima citazione del luogo di culto a Terento risale al 1362 ma \u00e8 verosimile che l'edificio fosse stato edificato almeno due secoli prima perch\u00e9 Hartmann di Bressanone, vescovo della diocesi, nel 1162 vi consacr\u00f2 un altare. \nImportanti lavori di ampliamento furono realizzati nel biennio 1683-1684 quando alla navata originaria ne venne affiancata una seconda e verso la fine della met\u00e0 del XIX secolo un ulteriore ampliamento ne prolung\u00f2 la sala. In quel momento la chiesa fu modificata secondo lo stile neoromanico. Nel 1896 le pitture sul soffitto vennero restaurate.\nDurante i necessari lavori di ristrutturazione realizzati negli anni sessanta del XX secolo si ebbe un'importante scoperta archeologica perch\u00e9 vennero rinvenute tracce di antiche fondazioni romane.\nDescrizione.\nEsterno.\nLa parte che si \u00e8 maggiormente preservata nella sua forma originale neogotica \u00e8 la torre campanaria, che si alza lateralmente sulla sinistra della struttuta, in posizione arretrata ed addossata alla chiesa. Le finestre sono a monofora ogivale con una divisoria centrale data da una piccola colonna.\nInterno.\nLa navata della sala si presenta in stile neoromanico con tipica volta a botte arricchita da decorazioni ad affresco opera del pittore austriaco Christoph Brandst\u00e4tter. \nCappella di Santa Croce.\nLa piccola cappella si trova nelle immediate vicinanze della parrocchiale e riveste pure essa importanza storico artistica, essendo stata edificata nel XVI secolo e consacrata nel 1520. Nel piccolo luogo di culto \u00e8 conservato un interessante coro ligneo a pianta poligonale."}
{"id": "8952407", "revid": "110157", "url": "https://it.wikipedia.org/wiki?curid=8952407", "title": "Museo Agro Pontino", "text": "Il museo raccoglie le vicende storiche della citt\u00e0 di Pontinia e del territorio circostante; si pone come obiettivo la conservazione, la conoscenza e la valorizzazione del patrimonio dei beni culturali locali.\nDescrizione.\nViene inaugurato nel 2011 all'interno del vecchio mercato coperto comunale di Pontinia. La struttura \u00e8 organizzata in 3 macro-aree: "}
{"id": "8952412", "revid": "2128130", "url": "https://it.wikipedia.org/wiki?curid=8952412", "title": "Dipartimento del Bradano (1799)", "text": "Il Dipartimento del Bradano fu un dipartimento della Repubblica Napoletana istituito nel 1799. Prendeva il suo nome dal fiume Bradano e aveva come capoluogo Matera.\nStoria.\nIl dipartimento fu istituito ufficialmente il 9 febbraio 1799 durante l'occupazione francese del Regno di Napoli e la nascita della Repubblica Napoletana. Il 26 febbraio fu nominato come commissario dipartimentale Don Nicola Palomba. Capoluogo ufficiale del dipartimento era Matera, ma quando questa citt\u00e0 si schier\u00f2 dalla parte dei realisti, la sede del governo dipartimentale fu spostata nella vicina Altamura. Di fatto esistette per soli 3 mesi dal momento della sua fondazione, ovvero fino agli inizi di maggio, quando dopo i combattimenti di Altamura e di Picerno e lo sbarco di 1400 soldati russi a Bisceglie, fu conquistato dai sanfedisti comandati dal Cardinale Fabrizio Ruffo. Con la prima restaurazione dei Borboni sul trono di Napoli nel giugno 1799, il dipartimento del Bradano torn\u00f2 a far parte della provincia della Basilicata.\nSuddivisione amministrativa.\nCon la legge del 21 piovoso anno VII, il territorio del Bradano fu suddiviso in 12 cantoni:&lt;br&gt;\n1. Cantone di Matera&lt;br&gt;\n2. Cantone di Altamura&lt;br&gt;\n3. Cantone di Molfetta&lt;br&gt;\n4. Cantone di Bisceglie&lt;br&gt;\n5. Cantone di Trani&lt;br&gt;\n6. Cantone di Barletta&lt;br&gt;\n7. Cantone di Irsina&lt;br&gt;\n8. Cantone di Potenza&lt;br&gt;\n9. Cantone di Marsico Nuovo&lt;br&gt;\n10. Cantone di Montemurro&lt;br&gt;\n11. Cantone di Stigliano&lt;br&gt;\n12. Cantone di Pisticci"}
{"id": "8952425", "revid": "123358369", "url": "https://it.wikipedia.org/wiki?curid=8952425", "title": "Residenza di Salisburgo", "text": "La Residenza di Salisburgo (in lingua tedesca: Salzburger Residenz) \u00e8 un palazzo storico sito a Salisburgo in Austria, in posizione adiacente a quella del duomo cittadino. Per centinaia di anni fu residenza ufficiale dei Principi Arcivescovi di Salisburgo, massimo centro di potere nella regione e sede della stravagante e lussuosa corte dei regnanti. Quando con le guerre napoleoniche il Sacro Romano Impero cadde il Principato Arcivescovile di Salisburgo cess\u00f2 di esistere quale unit\u00e0 amministrativa e il palazzo, non pi\u00f9 cuore della macchina dello Stato, fu gradualmente abbandonato. Oggi \u00e8 propriet\u00e0 del land, che lo impiega per cerimonie ed eventi. Il palazzo \u00e8 altres\u00ec visitabile.\nGli spazi ospitano anche una galleria d'arte.\nStoria.\n\u00c8 nel 1232 che per la prima volta si fa riferimento in un documento scritto a un palazzo adibito a residenza degli arcivescovi presso Salisburgo.\nFu con la fine della annosa lotta per le investiture per\u00f2 che la costruzione del fabbricato ebbe veramente inizio. La costruzione di un palazzo tanto lussuoso fu finanziata attraverso le tasse imposte sul commercio del sale che rimaneva comunque redditizio e largamente praticato grazie all'altissima reperibilit\u00e0 di questo oro bianco del quale il sottosuolo di Salisburgo \u00e8 ricchissimo: il nome stesso della citt\u00e0, Salisburgo appunto, deriva proprio da questa attitudine, Salisburgo significa proprio infatti \"citt\u00e0 del sale\". Nel 1519 il Principe Arcivescovo Wolf Dietrich von Raitenau comand\u00f2 la prima di una serie di campagne di lavori che si concluderanno solo nel 1586 e che imposteranno quello che \u00e8 l'impianto architettonico del palazzo. Tra XVII e XVIII secolo la residenza acquis\u00ec il volto che noi oggi vediamo. Anzitutto il cortile si chiuse nella forma di un quadrato con l'edificazione di una nuova ala verso la Domplatz. Furono predisposti lo scalone e i principali ambienti di rappresentanza mentre gli appartamenti privati non furono modificati nella disposizione degli spazi ma furono completamente ridecorati.\nQuando nel 1808 i principati tedeschi caddero a seguito della dissoluzione del Sacro Romano Impero anche i Principi Arcivescovi furono detronizzati perdendo potere e ricchezze stupefacenti. Il palazzo rimase ancora sede dell'arcivescovado fino alla Seconda guerra mondiale alla fine della quale fu trasferito in un altro palazzo. Oggi la residenza \u00e8 aperta alle visite ed \u00e8 impiegata dallo stato per cerimonie e manifestazioni di vario tipo. \nArchitettura.\nLa Residenza di Salisburgo \u00e8 parte insieme al duomo e ad altre costruzioni circostanti di un pi\u00f9 ampio complesso architettonico, il Quartiere del Duomo, DomQuartier in tedesco.\nIl fabbricato ha facciate dalle linee severe e austere. Incornicia un cortile quadrangolare al quale accessi principali si hanno dalla Residenzplatz e dalla Domplatz attraverso criptoportici. Accedendo al cortile dalla Residenzplatz si trova in fondo al cortile lo scalone d'onore a rampa frontale che si apre al primo piano in un vestibolo dal quale si accede alla sala dei carabinieri. La sala dei carabinieri \u00e8 lo spazio pi\u00f9 grande di tutto il palazzo, si tratta di un'aula immensa lunga 50 metri larga e alta 12 dove montava la guardia d'onore del principe arcivescovo, i carabinieri appunto, e venivano ricevuti i dignitari prima che si incamminassero per la fuga di stanze che portava fino a quella delle udienze. Il soffitto \u00e8 decorato da tre affreschi, il pavimento \u00e8 di marmo rosso. A est attraverso un portale si accede alla sala dei cavalieri mentre a ovest a quella imperiale. La sala dei cavalieri \u00e8 una grande anticamera dove i cortigiani si riunivano attendendo il principe. \u00c8 da qui che si accede a un passaggetto coperto che conduce fino al duomo utile agli arcivescovi per recarsi non visti alla sacrestia dello stesso. Seguono la sala delle conferenze dove il principe arcivescovo riuniva il suo consiglio privato e la anticamera dove coloro che avevano udienza con l'arcivescovo attendevano rigorosamente in piedi in segno di rispetto il loro turno. La sala successiva \u00e8 proprio la sala delle udienze dalla quale si accede all'appartamento privato. Si compone di appena quattro stanze. Anzitutto la \"retirade\" impiegata come studio, seguono la sala blu usata come salotto e la camera da letto. Da questa si accede all'oratorio, una piccola cappella privata adibita all'uso particolare del solo principe. Un ingegnoso sistema di pannelli lignei e tappezzerie permette una volta tirati di nascondere l'accesso a questo stanzino dissimulandolo dietro quella che sembra essere una parete come le altre. Oltre l'appartamento del principe si trovano ulteriori stanze di rappresentanza che chiudono il circuito del palazzo. La prima \u00e8 la galleria delle bellezze impiegata per l'esposizione delle opere d'arte pi\u00f9 belle in possesso dei principi. Seguono la sala del trono e due sale per ricevimenti e feste, la sala bianca e quella verde. L'ultima \u00e8 la sala imperiale nella quale i Sacro Romano Imperatori venivano ricevuti.\nAltri spazi venivano impiegati come Wunderkammer per l'esposizione quindi di meraviglie e curiosit\u00e0 attitudine questa molto in voga tra i regnanti dal rinascimento fino a tutta l'et\u00e0 moderna. Il palazzo non dispone di giardini."}
{"id": "8952443", "revid": "1543377", "url": "https://it.wikipedia.org/wiki?curid=8952443", "title": "Angelo Minghetti", "text": "Biografia.\nMinghetti risiedeva a Bologna, dove aveva studiato all'Accademia di Belle Arti. Si trasfer\u00ec ad Ancona, dove prest\u00f2 servizio nell'Esercito Pontificio e fu accusato di furto di provviste. Nel 1843 fu assolto e torn\u00f2 a Bologna, fondando una fabbrica per la produzione di maiolica. Le sue sculture, come figure e busti, erano spesso dipinte. Alla morte dell'artista, la fabbrica pass\u00f2 in mano ai figli Gennaro e Arturo. Nel 1908 Aurelio, figlio di Gennaro, diede all'azienda il nome di \"Ceramiche Artistiche Angelo Minghetti &amp; Figli.\" L'attivit\u00e0 fu chiusa definitivamente nel 1967. Angelo Minghetti present\u00f2 il suo lavoro in varie esposizioni nazionali, tra cui quella del 1880 a Torino e quella del 1883 a Roma.\nAngelo Minghetti \u00e8 sepolto nel Cimitero monumentale della Certosa di Bologna."}
{"id": "8952445", "revid": "439868", "url": "https://it.wikipedia.org/wiki?curid=8952445", "title": "Shores", "text": ""}
{"id": "8952451", "revid": "547034", "url": "https://it.wikipedia.org/wiki?curid=8952451", "title": "Ryder Cup 1993", "text": "La 30\u00aa edizione della Ryder Cup si \u00e8 tenuta al The Belfry nel paese di Whishaw, Warwickshire, in Inghilterra, dal 24 al 26 settembre 1993.\nLa squadra americana si present\u00f2 alla competizione come detentrice della coppa. I capitani dei team erano Bernard Gallacher per l\u2019Europa e Tom Watson per gli USA. La formazione statunitense vinse nuovamente con un punteggio di 15 a 13: fu, ad oggi, sia la sua ultima vittoria in Europa sia l\u2019ultima volta in cui essa riusc\u00ec a mantenere il trofeo.\nDopo un iniziale pareggio, gli europei conquistarono un vantaggio di tre punti dopo la terza sessione, restando poi avanti di uno in vista dell\u2019ultima giornata. Il punto decisivo venne assicurato da Davis Love III che sconfisse Costantino Rocca.\nFormato.\nLa Ryder Cup \u00e8 un torneo match play, in cui ogni singolo incontro vale un punto. Il formato dell'edizione 1993 era il seguente:\nOgni incontro si disputa su un massimo di 18 buche. La vittoria di ogni incontro assegna un punto, nel caso di parit\u00e0 del match si assegna \u00bd punto a ciascuno, per un totale di 28 punti disponibili. 14\u00bd punti sono necessari per vincere, ma 14 punti (ovvero un pareggio) sono sufficienti alla squadra che difende per mantenere la coppa.\nRisultati.\nI sessione.\nFoursome\nII sessione.\nFour-ball\nIII sessione.\nFoursome\nIV sessione.\nFour-ball\nV sessione.\nSingoli"}
{"id": "8952457", "revid": "125973239", "url": "https://it.wikipedia.org/wiki?curid=8952457", "title": "R-Type Final 2", "text": "R-Type Final 2 \u00e8 un videogioco uscito nel 2021, di tipo sparatutto a scorrimento orizzontale (talora anche verticale), sviluppato da Granzella e pubblicato per PlayStation 4, Xbox One, Xbox Series X e Microsoft Windows. La grafica \u00e8 in 3D e in 2.5D. \nEnnesimo capitolo della serie di \"R-Type\", incentrata sullo scontro tra i terrestri e i nemici Bydo, prende le mosse da uno dei tre epiloghi di \"R-Type Final\" (uscito nel 2003) e contempla a sua volta tre possibili diversi livelli conclusivi. Anche qui uno solo di essi mostra la sconfitta definitiva dell'impero Bydo (ma coi terrestri che stavolta pagano un prezzo altissimo). Un altro livello finale vede invece soccombere completamente le forze del Bene (come nel secondo dei finali di \"R-Type Final\"). E ce ne \u00e8 poi uno in cui gli eroi riportano sui Bydo una grande vittoria che per\u00f2 non \u00e8 risolutiva ; ci\u00f2 lascia la porta aperta su futuri tentativi di rivincita dei nemici. \nMa ci sono anche altre modalit\u00e0 di gioco: all'inizio della partita viene infatti data la possibilit\u00e0 di cimentarsi in una delle tre \"Homage Stages Course\", contenenti revival di livelli contenuti in precedenti titoli della serie e aggiornati per l'occasione con modifiche di grafica e di gameplay. Tale offerta costituisce un'alternativa alla trama di \"R-Type Final 2\" vera e propria (che \u00e8 invece denominata \"Main Course\").\nModalit\u00e0 di gioco.\nIl giocatore pu\u00f2 selezionare la navicella tra tutte quelle disponibili nel menu, ma ne sbloccher\u00e0 eventualmente altre tra un livello e quello successivo. Molte di esse erano gi\u00e0 apparse in \"R-Type Final\". Ogni velivolo ha ovviamente tecniche di attacco personalizzate.\n\u00c8 presente anche qui il Force, l'elemento mobile da posizionare a prua, o a poppa, oppure come modulo separato: con esso si otterranno le pi\u00f9 svariate tipologie di attacco. \nAltri potenziamenti, tra cui le piccole sfere satellitari Bit e i missili, anch'essi gi\u00e0 noti al giocatore, sono ottenibili in seguito all'eliminazione di alcuni nemici comuni.\nNella maggior parte dei livelli si dovranno affrontare orde di nemici comuni (alcuni dei quali indistruttibili) per poi sostenere uno scontro col boss di turno.\nTre sono le vite a disposizione, senza punti ferita: bisogna dunque evitare di andare in collisione coi nemici, coi loro proiettili e con le pareti. Se andranno perse tutte, sar\u00e0 possibile continuare il gioco con una nuova partita ma fino a un massimo di 10 volte.\nQuanto finora detto vale per tutte le modalit\u00e0 di gioco, tuttavia in alcuni livelli delle modalit\u00e0 alternative il giocatore guider\u00e0 una creatura Bydo. \n\"Main Course\".\nIn \"Main Course\" \u00e8 contenuta la trama di \"R-Type Final 2\", che prende le mosse dal livello F-C di \"R-Type Final\", dove i Bydo venivano sconfitti ma non definitivamente. Le forze del Male sono tornate a colpire, e di esse fanno parte sia nemici redivivi sia antagonisti nuovi.\nIl giocatore pu\u00f2 scegliere il grado di difficolt\u00e0 con cui misurarsi. Cinque gradi sono disponibili per impostazione predefinita, mentre gli ultimi due, ossia quelli con difficolt\u00e0 pi\u00f9 elevata, diventano sbloccabili durante il corso della partita.\nCiascuno dei primi cinque livelli di \"Main Course\" costituisce una tappa obbligata, col giocatore che dovr\u00e0 fronteggiare i vari nemici comuni e il boss di turno. Il primo boss \u00e8 il redivivo, iconico Dobkeratops, caratterizzato da nuove tecniche di attacco, mentre nel terzo livello c'\u00e8 da affrontare l'ennesima astronave ammiraglia, la Warship Bydo Distraction, che a differenza delle precedenti non appare nella sua interezza (il boss del livello \u00e8 comunque anche stavolta il motore centrale di essa, secondo un copione ormai consolidato).\nPoco prima dello scontro col boss del quinto livello, Uroboros, appare Junction, un nemico comune di cui non esistono altri esemplari: una volta eliminato, esso rilascer\u00e0 quattro piastre di colore differente. Appena il giocatore avr\u00e0 raccolto una di queste piastre, le altre spariranno: si pu\u00f2 anche proseguire nell'azione senza prendere nulla. La scelta fatta dal giocatore determiner\u00e0 i tre possibili scenari successivi che si aprono dopo la distruzione del boss (livelli 6.0, 6.1, 6.2), da cui quindi i differenti atti conclusivi di \"Main Course\" (livelli 7.0, 7.1, 7.2). In dettaglio:\nNel livello 6.0 il boss \u00e8 Mabosterbern, un Bydo corallino. Il giocatore si ritrover\u00e0 poi in un cimitero trans-dimensionale, location del livello 7.0. Qui si scopre che una delle astronavi terrestri utilizzate a suo tempo in \"R-Type Final\", la R-9WB Happy Days, \u00e8 stata poi catturata in circostanze non chiare da Fenrir, un Bydo biomeccanico dall'aspetto di lupo (il nome \u00e8 desunto dal malvagio essere della mitologia germanica), che l'ha quindi posta sulla sua testa. Presente nel livello sin dall'inizio, Fenrir striscia per il cimitero, aumentando un po' alla volta la lunghezza corporea (questo avviene durante la sua permanenza nei depositi di rottami in cui via via entra) e attaccando la navicella del giocatore in vari modi; dal dorso lancia esseri Bydo o raggi laser, mentre dalla testa verr\u00e0 sparato l'armamento della R-9WB Happy Days. Per tutto il suo tragitto Fenrir \u00e8 indistruttibile e il giocatore dovr\u00e0 nel contempo fronteggiare anche altre creature Bydo, la cui eliminazione \u00e8 tutto sommato abbastanza semplice. Alla fine il lupo Bydo raggiunge un anfratto e qui, dopo essersi fermato, sacrifica la propria invulnerabilit\u00e0 mutandosi in Ahms Vault, il boss di questo livello conclusivo. Ahms Vault si configura nella sua prima forma come un enorme bozzolo munito di quattro arcate organiche con le quali appunto attacca la navicella; quando esse vengono distrutte dal giocatore, il bozzolo si rompe e di Ahms Vault rimane solo il nucleo dell'energia vitale, posizionato originariamente nella sua sezione pi\u00f9 interna. Questo assorbe il Force della navicella, che diventa un tutt'uno con esso assumendo quindi l'aspetto di un mostro fiammeggiante con tentacoli che crescono costantemente per attaccare il giocatore. La distruzione del boss comporter\u00e0 la perdita definitiva del Force. Durante i crediti finali, la navicella lascia il cimitero trans-dimensionale per far ritorno sulla Terra: nel rapporto inviato viene certificata la grande vittoria, che per\u00f2 non sancisce la fine dell'impero Bydo.\nNel livello 6.1 il boss \u00e8 Principle Wall, un granchio biomeccanico. Esso viene quindi distrutto dalla navicella che per\u00f2 si trasformer\u00e0 in un essere Bydo per effetto della contaminazione sprigionatasi, proprio come avveniva in uno dei tre percorsi di \"R-Type Final\" ad opera del boss Nomemayer. Questa volta c'\u00e8 una differenza: nella parte iniziale del successivo livello 7.1 il pilota terrestre conserva un barlume della personalit\u00e0 originaria, facendo fuoco sui Bydo da lui incontrati. Ma si tratta di una breve frazione, perch\u00e9 saranno poi le forze di difesa terrestri a venire attaccate. L'esito vittorioso di questa battaglia, come si vede durante i crediti finali, \u00e8 quindi in realt\u00e0 catastrofico per i terrestri, anche se nel rapporto che la flotta manda alla base viene affermato che la sconfitta \u00e8 stata causata da un incidente.\nAl livello 7.2, l'unico dove appare l'imperatore dei Bydo, si accede invece dopo aver eliminato il boss SIN-G nel livello 6.2. Prima ancora di arrivare al cospetto dell'antagonista supremo il giocatore far\u00e0 la conoscenza degli Psywave, micidiali proiettili ghiacciati a forma di cometa, indistruttibili e dalle traiettorie imprevedibili: sono presenti per gran parte del livello, affiancando la maggior parte dei nemici tranne la coppia Demonic Lovers - formata da un maschio e da una femmina Bydo simili a serpenti marini ma curiosamente emettenti versi umani - che fa da miniboss. Solo da ultimo si scopre che gli Psywave vengono direttamente inviati dall'imperatore, il cui nome \u00e8 Obsidian Pupil (di esso si vede infatti unicamente un enorme occhio con una pupilla scura). Coi suoi poteri egli tiene in vita ogni essere Bydo, ed \u00e8 dunque necessario ucciderlo per salvare l'universo. Se poi Obsidian Pupil viene finalmente sconfitto (con tanto di urlo atroce), durante la sua agonia riuscir\u00e0 a risucchiare la navicella terrestre, che apparentemente resta quindi imprigionata al suo interno. Tuttavia nei crediti finali si nota che dalla postazione in cui giace ci\u00f2 che rimane di Obisidian Pupil esce un piccolo Psywave, che nel suo allontanarsi incrocia tutti gli altri (che sembrano invece a loro volta finire risucchiati dal morente imperatore): \u00e8 da ipotizzare che si tratti della navicella del giocatore, soggetta appunto a tale trasformazione. In ogni modo il pilota terrestre non rientra alla base: la sua sorte rimane dunque avvolta nel mistero ma si sa per certo che egli ha fatto in tempo a inviare il rapporto sulla distruzione dell'impero Bydo.\n\"Homage Stages Course\".\nIn queste modalit\u00e0 di gioco non c'\u00e8 trama, in quanto ognuna di esse presenta sette livelli da considerarsi come scene staccate. I livelli della prima modalit\u00e0 presentano una numerazione preceduta da una X. Nella seconda modalit\u00e0 invece \u00e8 una Y ad apparire in testa alla sequenza alfanumerica dei livelli. Nella terza infine i livelli recano un codice alfanumerico caratterizzato da una Z iniziale.\n\"Homage Stages Course Vol. 1\".\nNella prima modalit\u00e0 due dei sette livelli sono desunti da \"R-Type\", uno da \"R-Type II\" e \"Super R-Type\", uno da \"R-Type Leo\", uno da \"\", uno da \"R-Type Delta\" e uno da \"R-Type Final\".\nAl di l\u00e0 della grafica, le differenze notevoli coi livelli dei precedenti capitoli della serie stanno essenzialmente nella giocabilit\u00e0; in linea di massima si pu\u00f2 dire che ci\u00f2 che prima era facile ora diventa impegnativo, e viceversa.\nIn \"Flame-Engulfed Arms Factory\", rivisitazione del complicato livello \"Fire Cask Factory\" di \"R-Type III: The Third Lightning\", \u00e8 mantenuta la formula del percorso da effettuare dapprima in un senso e successivamente in quello inverso, ma ora tutto risulta semplificato, coi due boss resi meno temibili e il giocatore che ha la possibilit\u00e0 di eliminare anche i nemici comuni originariamente invulnerabili; sono inoltre stati tolti i passaggi pi\u00f9 ostici.\nIl livello \"Inside of Ruins\" \u00e8 una ripresa, abbastanza fedele, dell'omonimo livello di \"R-Type Leo\", con difficolt\u00e0 meno elevata: ci\u00f2 vale sia per il boss Cyber-Brain sia per i nemici comuni (che come nel gioco originale non sono i Bydo).\nNel livello \"Crazed Craft\", basato su \"Lethal Weapon\" di \"R-Type Delta\", si ha un colpo di scena per quel che concerne il boss. Il giocatore dovr\u00e0 affrontare infatti non uno ma ben due Moritz-G (non per nulla vengono denominati Moritz-G Twins), in successione; dopo l'eliminazione del primo Moritz-G, alle spalle della navicella apparir\u00e0 il secondo. Le tecniche di attacco sono per il resto le stesse.\n\"Warship Out Of Hell\" riprende grossomodo il livello 3 di \"R-Type\"; la Warship Bydo Green Inferno \u00e8 ora per\u00f2 in grado di autoripararsi in alcune sezioni danneggiate. Non si registrano particolari differenze per quanto riguarda il suo motore centrale.\nNel livello \"Distorted Ecosystem\", ispirato a \"Twisted Ecology\" di \"R-Type Final\", il boss \u00e8 una versione adulta di Negus O' Shim, chiamato quindi Mature Negus O' Shim, in grado di spostarsi dappertutto (laddove in \"R-Type Final\" il \"cucciolo\" attaccava rimanendo immobile).\n\"Resource Quarry Ruins\" \u00e8 una sintesi dei livelli \"Resource Acquisition Area\" di \"R-Type II\" e \"Mining Field\" di \"Super R-Type\"; il boss \u00e8 ancora una volta Rios, ma molto pi\u00f9 aggressivo rispetto alle sue precedenti apparizioni.\nIl livello \"Encounter\", infine, tratto dall'omonimo livello di \"R-Type\", presenta Dobkeratops sempre come boss, supportato per\u00f2 da un'inedita tipologia di nemici comuni.\nNei crediti finali si vede l'astronave del giocatore vagare inizialmente da sola nello spazio, per poi venire scortata da altre navicelle che si ritireranno quindi una alla volta.\n\"Homage Stages Course Vol. 2\".\nI livelli di \"Homage Stages Course Vol. 2\" si presentano nel complesso molto pi\u00f9 difficili rispetto ai capitoli storici cui fanno riferimento. Due di essi prendono spunto da \"\", uno da \"R-Type\", uno da \"R-Type II\", uno da \"R-Type Delta\", uno da \"R-Type Final\" e uno dallo spin-off \"Image Fight\".\n\"Azure Grotto\" ricalca \"The Cave\", uno dei livelli pi\u00f9 semplici di \"R-Type II\". Non presenta significative differenze; solo il boss Barakus appare un po' pi\u00f9 resistente.\n\"Materialized Virtual Training Space\" \u00e8 un'audace trasformazione, in uno sparatutto a scorrimento orizzontale, del livello \"Fortress\" di \"Image Fight\", lo spin-off di \"R-Type\" interamente a scorrimento verticale dove i nemici non sono i Bydo ma i cyborg alieni della galassia Boondoggle; Michael fa anche qui da boss.\n\"Geirrod Fortress Stragetic War\" \u00e8 il primo dei due livelli desunti da \"R-Type Tactics II: Operation Bitter Chocolate\". In entrambi il giocatore guida un essere Bydo, che deve eliminare navicelle terrestri. Il boss \u00e8 una delle fortezze di controllo.\n\"Corrosion\" riprende, piuttosto fedelmente, il livello \"Invasion\" di \"R-Type Delta\" e il suo boss QT Cat. \n\"Forgotten Lab\", nuova versione di uno dei livelli di \"R-Type Final\", ovvero \"Deserted Lab\", sorprende non poco. Se in \"Deserted Lab\" alla fine appariva Dobkeratops Mattuchius - il mostro ottenuto dalla fusione di Dobkeratops e Bellmite, boss iconici della serie - ora invece c'\u00e8 da affrontare tre boss in uno. Dobkeratops Mattuchius \u00e8 infatti racchiuso in Subatomic, uno dei boss presenti sia in \"R-Type II\" sia in \"Super R-Type\" (nel quale era per\u00f2 denominato Zabtom). Il giocatore dovr\u00e0 inizialmente misurarsi con Subatomic e successivamente con le due parti di Dobkeratops Mattuchius (prima Dobkeratops e poi Bellmite, che qui ha la capacit\u00e0 di rigenerare i propri baccelli). Questo mostruoso ensemble di boss si chiama Subtom Nononis. Non manca a met\u00e0 livello il miniboss Cattepigard, alquanto rinnovato graficamente.\n\"Pluto Outer Base Glitnir Strategic War\" ripercorre il livello \"Glitnir Hyperspace Station di R-Type Tactics II: Operation Bitter Chocolate\" : come gi\u00e0 detto sopra, \u00e8 prevista l'inversione di ruoli col giocatore che si cala nei panni di una creatura Bydo in lotta con navicelle terrestri e una fortezza di controllo configurata come boss.\nCon \"Creature Cave\", livello tratto da \"R-Type\", si raggiunger\u00e0 un grado di difficolt\u00e0 veramente elevato: il percorso \u00e8 pi\u00f9 lungo, i nemici comuni sono gli stessi ma numericamente maggiori; inoltre il boss Gomander, che ha qui dimensioni enormi, risulta particolarmente ostico per via delle nuove tecniche di attacco.\nSviluppo.\n\"R-Type Final 2\", che ha visto la luce nell'aprile del 2021, era stato gi\u00e0 annunciato esattamente due anni prima come sequel diretto del titolo del 2003, sebbene dal 2007 la serie si fosse ampliata con altri giochi (l'ultimo di questi era stato \"R-Type Dimensions\", pubblicato nel 2014). \nIl gioco \u00e8 stato finanziato tramite crowdfunding. Il motore grafico utilizzato \u00e8 Unreal Engine 4.\nColonna sonora.\nI brani \"Monochrome\" e \"Light\", entrambi ascoltabili durante i crediti finali, sono eseguiti e interpretati dalla cantautrice Mai Iida. Tutte le altre musiche si devono a Yuki Iwai (la compositrice di \"R-Type Final\") e a suo marito Takayuki Iwai: per le due modalit\u00e0 di \"Homage Stages Course\" sono state utilizzate quelle gi\u00e0 presenti nei corrispondenti livelli dei precedenti capitoli della serie ma in versione remixata (al riguardo va tuttavia notato nella prima il curioso scambio dei temi caratterizzanti Recojunator e Creature 666, i due boss provenienti da \"R-Type III: The Third Lightning\")."}
{"id": "8952461", "revid": "1428602", "url": "https://it.wikipedia.org/wiki?curid=8952461", "title": "Edouard Boilly", "text": ""}
{"id": "8952464", "revid": "110157", "url": "https://it.wikipedia.org/wiki?curid=8952464", "title": "Assemblea legislativa dell'Ontario", "text": "L'Assemblea legislativa dell'Ontario (ufficialmente in inglese: \"Legislative Assembly of Ontario\", in francese: \"Assembl\u00e9e l\u00e9gislative de l'Ontario\") \u00e8 l'organo legislativo della provincia canadese dell'Ontario. L'Assemblea dell'Ontario, come altri parlamenti provinciali canadesi, \u00e8 unicamerale, a differenza del parlamento bicamerale del governo federale canadese. L'assemblea ha sede nella capitale provinciale di Toronto, Queen's Park, situata nel Palazzo legislativo dell'Ontario (in inglese: \"Ontario Legislative Building\"). I 124 rappresentanti del Parlamento sono eletti ogni quattro-cinque anni. Il leader del partito vincitore diventa il Premier dell'Ontario e forma il governo.\nIl lavoro legislativo si svolge in 9 comitati.\nUltime elezioni.\nLe elezioni pi\u00f9 recenti si sono tenute nel 2018, dopo di che il Partito Conservatore Progressista \u00e8 diventato il pi\u00f9 grande partito.\nJim Wilson si \u00e8 dimesso dal Partito Conservatore alla fine del 2018. Il motivo erano le accuse di molestie sessuali. Randy Hillier \u00e8 stato espulso dal Partito Conservatore nel 2019 a causa di commenti offensivi che aveva detto ai genitori di bambini autistici.\nDall'inizio del 2020, i seggi nelle due circoscrizioni, Ottawa-Vanier e Orl\u00e9ans, sono vacanti."}
{"id": "8952469", "revid": "768068", "url": "https://it.wikipedia.org/wiki?curid=8952469", "title": "Esprit de Famille", "text": "Esprit de Famille \u00e8 una raccolta postuma della cantante italo-francese Dalida, pubblicata il 29 maggio 2020 da Universal Music France.\nL'album \u00e8 una raccolta di brani a tema familiare.\nVenne pubblicato nel giorno dedicato, in Francia, alla festa della mamma."}
{"id": "8952472", "revid": "1005847", "url": "https://it.wikipedia.org/wiki?curid=8952472", "title": "Area Civica", "text": ""}
{"id": "8952474", "revid": "135224", "url": "https://it.wikipedia.org/wiki?curid=8952474", "title": "Tenofovir/emtricitabina", "text": ""}
{"id": "8952480", "revid": "1318658", "url": "https://it.wikipedia.org/wiki?curid=8952480", "title": "L\u00e9once Cohen", "text": "Biografia.\nCohen nacque a Parigi da una famiglia di mercanti alsaziani. All'et\u00e0 di tredici anni, Cohen inizi\u00f2 a studiare violino presso il Conservatorio di Parigi. In seguito, fece anche un corso di organo con Fran\u00e7ois Benoist e studi\u00f2 composizione musicale con Aim\u00e9 Leborne. Nel 1852 vinse il Prix de Rome con la cantata \"Le Retour du Virginie\".\nDurante i suoi studi, Cohen fu violinista presso il Th\u00e9\u00e2tre de la com\u00e9die italienne di Parigi. Nel 1855, entr\u00f2 a far parte, come violinista, del Th\u00e9\u00e2tre de la com\u00e9die italienne e del Th\u00e9\u00e2tre du Vaudeville. Dal 1875, fu violista nell'Orchestre de la Soci\u00e9t\u00e9 des Concerts du Conservatoire.\nNel 1858, compose l'operetta \"Mam'zelle Jeanne\" al Th\u00e9\u00e2tre des Bouffes-Parisiens e \"Bettina\" (1866). Nel 1862 pubblic\u00f2 \"\u00c9cole du musicien, ou solf\u00e8ge th\u00e9orique et pratique, avec accompagnement de piano\", che dedic\u00f2 ad Ambroise Thomas."}
{"id": "8952482", "revid": "1310927", "url": "https://it.wikipedia.org/wiki?curid=8952482", "title": "Luciano Guaycochea", "text": "Statistiche.\nPresenze e reti nei club.\n\"Statistiche aggiornate al 5 maggio 2021.\""}
{"id": "8952505", "revid": "1442080", "url": "https://it.wikipedia.org/wiki?curid=8952505", "title": "Yoshihisa Hirano (compositore)", "text": "Biografia.\nYoshihisa Hirano nacque a Wakayama, nel 1971. Studi\u00f2 composizione alla Juilliard School nel 1992 (con Stanley Wolfe), e successivamente alla Eastman School of Music (dove studi\u00f2 con Christopher Rouse e Joseph Schwantner). Alcune dei riconoscimenti da lui ricevuti furono il primo premio all'Axia Tape Competition durante gli anni del liceo e al New York's New Music for Young Ensembles. Compose musica per concerti, balletti, film, anime, videogiochi e programmi radiofonici, passando dalla musica classica al pop e contemporanea. Cur\u00f2 la musica anche delle celebrazioni del 2002 e 2004 del Tokyo DisneySea.\nHirano collabor\u00f2 con il pianista Masako Hosoda nel progetto Bleu, realizzando due album. Fu arrangiatore di alcuni brani degli album di Ali Project."}
{"id": "8952508", "revid": "1442080", "url": "https://it.wikipedia.org/wiki?curid=8952508", "title": "Morfismo \u00e9tale", "text": "In geometria algebrica, un morfismo \u00e9tale (dal francese: calmo, immobile, qualcosa lasciato a stabilirsi.) \u00e8 un morfismo di schemi che \u00e8 formalmente \u00e9tale ed \u00e8 localmente di presentazione finita. Un morfismo \u00e9tale \u00e8 l'analogo algebrico della nozione di isomorfismo locale nella topologia euclidea. I morfismi \u00e9tale soddisfano le ipotesi del teorema della funzione implicita, ma poich\u00e9 gli aperti nella topologia di Zariski sono grandi, tali morfismi non sono necessariamente isomorfismi locali. Nonostante ci\u00f2, i morfismi \u00e9tale conservano molte delle propriet\u00e0 degli isomorfismi analitici locali e sono utili per definire il gruppo fondamentale algebrico e la topologia \u00e9tale.\nDefinizione.\nSia formula_1 un omomorfismo di anelli. Allora formula_2 \u00e8 una formula_3-algebra. Sia formula_4 un polinomio monico in formula_5 e formula_6 un polinomio in formula_5 tale che la derivata formula_8 di formula_4 \u00e8 un'unit\u00e0 in formula_10 Si dice che formula_11 \u00e8 \"standard \u00e9tale\" se formula_4 e formula_6 possono essere scelti in modo che formula_2 sia isomorfo a formula_15 come formula_3-algebra e che formula_11 sia la mappa canonica.\nSia formula_18 un morfismo di schemi. Si dice che formula_4 \u00e8 \"\u00e9tale\" se e solo se soddisfa una delle seguenti propriet\u00e0 equivalenti:\nSia formula_55 localmente noetheriano e formula_4 localmente di tipo finito. Dato formula_35 sia formula_61 e sia formula_62 la mappa indotta sugli anelli locali completati. Allora le seguenti affermazioni sono equivalenti:\nInoltre, se tutte le mappe sui campi residui formula_80 sono isomorfismi o se formula_81 \u00e8 separabilmente chiuso, allora formula_4 \u00e8 \u00e9tale se e solo se per ogni formula_83 la mappa indotta sugli anelli locali completati \u00e8 un isomorfismo.\nTeorema della funzione inversa.\nI morfismi \u00e9tale formula_106 sono la controparte algebrica dei diffeomorfismi locali. Pi\u00f9 precisamente, un morfismo tra variet\u00e0 lisce \u00e8 \u00e9tale in un punto se e solo se il differenziale tra i corrispondenti spazi tangenti \u00e8 un isomorfismo. Questa \u00e8 a sua volta precisamente la condizione necessaria per assicurare che una mappa tra variet\u00e0 sia un diffeomorfismo locale, ossia per ogni punto formula_23 esiste un intorno aperto formula_125 di formula_39 tale che la restrizione di formula_4 a formula_125 sia un diffeomorfismo. Questa conclusione non vale nella geometria algebrica, perch\u00e9 la topologia \u00e8 troppo grossolana. Si consideri ad esempio la proiezione formula_4 della parabola formula_151 sull'asse formula_152 Questo morfismo \u00e8 \u00e9tale in ogni punto tranne che nell'origine formula_153 perch\u00e9 il differenziale \u00e8 dato da formula_154 che non si annulla in questi punti. Tuttavia non esiste un inverso (Zariski-)locale di formula_4 perch\u00e9 la radice quadrata non \u00e8 un morfismo algebrico, non essendo data dai polinomi. Ma, considerando la topologia \u00e9tale, esiste una soluzione a questo problema. Il risultato preciso \u00e8 il seguente: se formula_106 \u00e8 finito \u00e9tale, allora per ogni punto formula_27 esiste un morfismo \u00e9tale formula_158 che contiene formula_159 nella sua immagine (formula_160 pu\u00f2 essere pensato come un intorno aperto \u00e9tale di formula_159), tale che formula_162 \u00e8 unione disgiunta finita di sottoinsiemi aperti isomorfi a formula_160 (l'insieme formula_164 sarebbe la controimmagine di formula_160 rispetto a formula_4 se formula_160 fosse un intorno aperto di Zariski). In altre parole, \"\u00e9tale-localmente\" in formula_137 il morfismo formula_4 \u00e8 un rivestimento topologico finito.\nPer un morfismo liscio formula_170 di dimensione relativa formula_171 \"\u00e9tale-localmente\" in formula_107 e in formula_137 il morfismo formula_4 \u00e8 un'immersione aperta in uno spazio affine formula_175 Questa \u00e8 la versione \u00e9tale del teorema di struttura delle summersioni."}
{"id": "8952509", "revid": "1442080", "url": "https://it.wikipedia.org/wiki?curid=8952509", "title": "Localizzazione delle utenze", "text": "Con localizzazione delle utenze si intende il processo per cui vengono individuate e contrassegnate le strutture interrate quali cavi o tubi per evitare l'interruzione di servizi elettrici, idraulici o di telecomunicazione in seguito a lavori sotterranei.\nNegli Stati Uniti d'America sono in vigore codici colore per indicare i vari tipi di utenze ed \u00e8 in vigore il numero unico 811 per aiutare i cittadini nell'identificazione dei servizi sotterranei."}
{"id": "8952510", "revid": "2161976", "url": "https://it.wikipedia.org/wiki?curid=8952510", "title": "Helwa ya Baladi", "text": "Helwa ya Baladi \u00e8 una raccolta postuma della cantante italo-francese Dalida, pubblicata il 29 gennaio 2021 da Universal Music France.\nL'album comprende alcune delle canzoni in arabo che Dalida interpret\u00f2 nella sua carriera, la maggior parte delle quali vennero gi\u00e0 pubblicate nelle raccolte \"Dalida chante en arabe\" del 1999 e \"Arabian songs\" del 2009, nonch\u00e9 in altri album precedenti.\n\"Comment l'oublier\", brano scritto nel 1982 da Bernard Liamis, Gilbert Sinou\u00e9 e Jeff Barnel, \u00e8 un omaggio di Dalida in ricordo del presidente egiziano Anwar al-Sadat. Si tratta della versione in lingua francese di \"Helwa ya Baladi\" (che d\u00e0 il nome a questa raccolta). \nLa raccolta \u00e8 stata commercializzata sia in vinile che in CD; quest'ultimo contiene ulteriori due tracce: \nTracce (LP).\nLato ALato B"}
{"id": "8952511", "revid": "287204", "url": "https://it.wikipedia.org/wiki?curid=8952511", "title": "You're Welcome", "text": ""}
{"id": "8952524", "revid": "125178061", "url": "https://it.wikipedia.org/wiki?curid=8952524", "title": "Luxgen U5", "text": "La Luxgen U5 \u00e8 una crossover a 5 posti prodotta dalla casa automobilistica taiwanese Luxgen.\nNel 2020, Luxgen ha confermato che sia la S3 che la U5 usciranno di produzione sostituiti da modelli elettrici.\nPanoramica.\nIl crossover U5 viene realizzato sullo stesso telaio della berlina Luxgen S3 e so posizionato all'interno della gamma del costruttore sotto il crossover Luxgen U6. L'unico motore disponibile \u00e8 un benzina da un 1.6 litri che eroga 120 cavalli e .\nLe vendite della U5 sono iniziate a Taiwan nel settembre 2017, venendo proposto in cinque allestimenti: Big Screen, APA, AR, Hi-Fi e Vogue +. \nL'allestimento base comprende i cerchi in lega da 17 pollici, cruise control, climatizzatore, display da 12 pollici, ESC, TCS, HSA e doppi airbag. L'allestimento APA dispone in pi\u00f9 di 6 airbag e radar anteriore. Il modello AR aggiunge specchietti laterali ripiegabili elettricamente e AR Around View +. Il modello Hi-Fi aggiunge i fendinebbia e un maggior numero di altoparlanti per impianto audio. Il modello Vogue + \u00e8 dotato di vernice bicolore e tetto apribile."}
{"id": "8952525", "revid": "793215", "url": "https://it.wikipedia.org/wiki?curid=8952525", "title": "Ottone Mandelli", "text": " \nFu esponente di spicco dell'omonimo casato di antica tradizione signorile e influente membro dell'entourage visconteo. Nel 1383, il sostegno accordato a Gian Galeazzo Visconti gli valse l'infeudazione di Caorso, che determin\u00f2 il radicamento di una ramo della famiglia nel Piacentino. \nPrimogenito di Pietro e di Mazabora Crivelli, Ottone risiedeva a Milano in Porta Nuova, nella parrocchia di S. Damiano al Carrobbio. In data imprecisata contrasse matrimonio con Franchina Pagani, dalla quale ebbe Antonio, Raffaele, Tobia, Lucia (poi sposata con Gaspare Pusterla), Bianca (andata sposa a Vinciguerra d'Arco) e Caterina (che contrasse matrimonio con Jacopo Gonzaga). Era capitano generale di Gian Galeazzo Visconti nell'ottobre 1380 quando, entro il conflitto che opponeva Genova e Venezia (sostenuta dal Visconti), occup\u00f2 Novi; tre anni dopo il Visconti gli confer\u00ec in feudo Caorso. Nel 1385 acquist\u00f2 dal conte Antoniolo Porro il \"castrum\" e il territorio di Piovera e due anni pi\u00f9 tardi ottenne da Gian Galeazzo Visconti l'investitura di Dovera e Postino. La morte di Gian Galeazzo non allent\u00f2 il legame tra i signori di Milano e Pietro, che anzi fu tra i membri pi\u00f9 influenti dell'entourage di Caterina e di Gian Maria Visconti. Nel 1402, ad esempio, presenzi\u00f2 al giuramento di fedelt\u00e0 prestato dai rappresentanti del comune di Perugia a Gian Maria e Caterina Visconti gli cedette la localit\u00e0 di Pecetto Alessandrino, quale pegno di cospicui prestiti; nel 1406 fu ammesso in consiglio segreto; nel 1415 fu tra i procuratori nominati dal duca per ottenere da Sigismondo la conferma delle investiture del ducato di Milano e delle contee di Pavia e di Angera. \nCon tutta probabilit\u00e0 mori poco dopo aver dettato le sue ultime volont\u00e0 (1 dicembre 1419); il testamento ne ne documenta i solidi interessi patrimoniali in Milano e nel suo contado, in Brianza, nel Pavese.\nCollegamenti esterni.\nMandello, Ottone da"}
{"id": "8952532", "revid": "26630", "url": "https://it.wikipedia.org/wiki?curid=8952532", "title": "Orchestra Filarmonica della Scala", "text": ""}
{"id": "8952536", "revid": "1310927", "url": "https://it.wikipedia.org/wiki?curid=8952536", "title": "Ho\u00e0ng V\u0169 Samson", "text": ""}
{"id": "8952545", "revid": "767487", "url": "https://it.wikipedia.org/wiki?curid=8952545", "title": "Benedetta (film)", "text": "Benedetta \u00e8 un film del 2021 scritto e diretto da Paul Verhoeven.\nLa pellicola, basata sul saggio di Judith C. Brown \"Atti impuri - Vita di una monaca lesbica nell'Italia del Rinascimento\", \u00e8 ispirata alla vita di Benedetta Carlini, una suora del XVII secolo che, dopo essersi unita a un convento italiano, inizia una storia d'amore con un'altra donna.\nTrama.\nLa piccola Benedetta Carlini, figlia di una facoltosa famiglia toscana, entra nel convento di Pescia per intraprendere il percorso monacale. Da sempre propensa ad avere visioni e comunicare direttamente col Cristo, questi episodi sembrano intensificarsi quando conosce la giovane Bartolomea, umile popolana entrata in convento per fuggire le angherie della propria famiglia, della quale si invaghisce. I prodigi vissuti da Benedetta la faranno nominare badessa del monastero e venerare come mistica, ma ben presto la sua figura finir\u00e0 sotto accusa di blasfemia e saffismo, mentre nel resto del paese imperversa la peste.\nProduzione.\nIl film era stato originariamente intitolato \"Blessed Virgin\".\nPre-produzione.\nDopo il successo commerciale del suo precedente film \"Elle\", il regista Paul Verhoeven ha sviluppato diversi progetti, tra cui uno su Ges\u00f9 basato sul suo libro \"Ges\u00f9 of Nazareth\", uno sulla Resistenza francese nella seconda guerra mondiale e un ultimo su una storia medievale ambientata in un monastero. Il 25 aprile 2017, il produttore Sa\u00efd Ben Sa\u00efd ha reso noto che il terzo progetto era stato scelto per essere realizzato. Gerard Soeteman, che aveva collaborato con Verhoeven in diversi film, tra cui \"Fiore di carne\" (1973), \"Il quarto uomo\" (1983) e \"Black Book\" (2006), e che inizialmente era stato scelto per scrivere il film, ha preso le distanze dal progetto e ha fatto rimuovere il suo nome dai titoli di coda poich\u00e9 secondo lui la storia era troppo incentrata sulla sessualit\u00e0.\nIl 25 marzo 2018, Sa\u00efd Ben Sa\u00efd ha annunciato che Verhoeven aveva co-scritto la sceneggiatura con David Birke. Judith C. Brown, autrice del saggio adattato, ha affermato che \"Paul Verhoeven e David Birke hanno scritto un copione fantasioso e affascinante che esplora l'intersezione tra religione, sessualit\u00e0 e ambizione umana in un'epoca di peste e fede\".\nIl 4 maggio 2018 \u00e8 stato annunciato che il film era stato ribattezzato in \"Benedetta\".\nCast.\nL'attrice belga Virginie Efira, che gi\u00e0 aveva lavorato con Verhoeven, \u00e8 stata scelta per interpretare il ruolo della protagonista Benedetta Carlini, una suora del XVII secolo che soffre di inquietanti visioni religiose ed erotiche. Il 3 aprile 2018, Lambert Wilson ha rivelato di avere un ruolo nel film, mentre il 1\u00ba maggio seguente, \"Deadline\" ha reso noto che Charlotte Rampling era entrata in trattative per apparire nel film.\nRiprese.\nLe riprese principali sono iniziate il 19 luglio 2018 a Montepulciano, in Italia; e sono proseguite a Bevagna e nella Val d'Orcia, sempre in Italia, e nell'Abbazia di Silvacane e nell'Abbazia di Le Thoronet, in Francia.\nPromozione.\nLe prime immagini del film sono state diffuse il 29 agosto 2018, mentre il trailer \u00e8 stato pubblicato il 5 maggio 2021.\nDistribuzione.\nInizialmente era stato riferito che il film sarebbe stato presentato in anteprima al Festival di Cannes 2019, ma la Path\u00e9 il 14 gennaio dello stesso anno ha annunciato che la sua uscita era stata rinviata all'anno seguente, a causa di un ritardo nella post-produzione poich\u00e9 Verhoeven si stava riprendendo da un intervento chirurgico. In seguito, l'uscita \u00e8 stata nuovamente posticipata al 2021, in seguito alla cancellazione della 73\u00aa edizione del Festival a causa della pandemia di COVID-19 in Francia.\nLa pellicola \u00e8 stata presentata in anteprima, in concorso, al 74\u00aa edizione del Festival di Cannes il 9 luglio 2021."}
{"id": "8952552", "revid": "495269", "url": "https://it.wikipedia.org/wiki?curid=8952552", "title": "Luxgen U7", "text": "Il Luxgen U7, chiamato in precedenza Luxgen7 SUV, \u00e8 un SUV di 7 posti di medie dimensioni prodotto dalla casa automobilistica taiwanese Luxgen, che ha vinto due Taiwan Excellence Awards.\nDescrizione.\nIl veicolo \u00e8 stato sviluppato dal centro di ricerca e sviluppo di Yulon. Il Luxgen U7 \u00e8 stato esportato e venduto in Vietnam, Cina, Taiwan, Emirati Arabi Uniti, Arabia Saudita, Bahrain, Kuwait, Oman e Iran. \n\u00c8 disponibile sia a trazione anteriore che a quattro ruote motrici ed \u00e8 alimentato da un motore a 4 cilindri DOHC da 2,2 litri turbocompresso con intercooler, abbinato a un cambio manuale o automatico a 5 marce.\nNel 2014 \u00e8 stato sottoposto ad un restyling.\nDotazione e interni.\nLa dotazione di serie include il sistema Luxgen Think +, sviluppato in collaborazione con HTC, dotato di connessione dati tramite SIM HSPDA 3.5G, navigatore GPS e schermo LCD da 10,2 pollici. \nInoltre vi \u00e8 anche l'assistenza al parcheggio a 360 gradi chiamata \"Eagle View +\" che utilizza quattro telecamere per fornire una visione in tempo reale dell'ambiente circostante. La funzione \"Side View +\" che attraverso ina telecamera monitora l'angolo cieco del veicolo per ridurre la possibilit\u00e0 di incidenti durante i cambi di corsia. \nIl sistema di telecamere per la visione notturna chiamato \"Night Vision +\" aiuta a vedere la strada e a migliorare le condizioni di notte, oltre la portata dei fari. \nUn sistema chiamato \"LDWS +\" legge costantemente la superficie stradale alla ricerca di segnaletica, fornendo avvisi acustici e visivi quando il veicolo si avvicina alla linea di mezzeria. \nNel complesso, il SUV \u00e8 dotato di 23 ECU e 8 videocamere per fornire queste funzionalit\u00e0. Sono disponibili come optiot anche le portiere ad apertura elettrica e i rivestimenti in pelle."}
{"id": "8952557", "revid": "1543377", "url": "https://it.wikipedia.org/wiki?curid=8952557", "title": "Bl\u00e1hn\u00fakur", "text": "Il Bl\u00e1hn\u00fakur (in lingua islandese: \"Picco blu\"), (scritto anche Bl\u00e1hnj\u00fakur, pronuncia in lingua islandese: ) \u00e8 un vulcano situato nella regione del Su\u00f0urland, nella parte sud-occidentale dell'Islanda.\nDenominazione.\nLa denominazione \"Bl\u00e1hn\u00fakur\", che in lingua islandese significa \"picco blu\", gli \u00e8 stata attribuita da P\u00e1lmi Hannesson. Il nome fa riferimento al colore bluastro dei fianchi del vulcano, ricoperti di cenere vulcanica e residui bituminosi delle colate di lava.\nDescrizione.\nIl Bl\u00e1hn\u00fakur \u00e8 un vulcano alto 940 metri, situato nella regione montuosa del Landmannalaugar, nella zona degli Altopiani d'Islanda, vicino al vulcano Brennisteinsalda. Fa parte del territorio amministrativo del comune di Rang\u00e1r\u00feing ytra.\nIl vulcano si \u00e8 formato durante l'ultima era glaciale e fa parte del sistema vulcanico del Torfaj\u00f6kull.\n\u00c8 costituito in gran parte da roccia riolitica, emessa in eruzioni subglaciali nel corso dell'ultima era glaciale, che gli dona l'insolito colore grigio-bluastro. I tufi verdastri di cui \u00e8 costituito l'edificio vulcanico sono meno duri dei tufi di palagonite. Strutture colonnari di pece acida si alternano alle colonne di lava a cuscino. Il tutto \u00e8 ricoperto da strati di basalto, spesso fino a un metro di spessore.\nNella gola di Gr\u00e6nagil, che si trova a nord del vulcano, ci sono anche rocce di riolite beige e rossastra e rocce verdastre contenenti minerali di rame.\nEscursionismo.\nLa via pi\u00f9 semplice per raggiungere la sommit\u00e0 \u00e8 seguire la strada F 208, che parte dal rifugio nel Landmannalaugar e in un paio di ore permette di compiere l'intero percorso di andata e ritorno.\nCi sono sentieri segnalati che conducono in vetta alla montagna passando attraverso la gola di Gr\u00e6nagil, che si trova tra il vulcano e il campo di lava di Laugahraun. Dal Laugavegur si pu\u00f2 seguire anche un sentiero dal lato sud, passando nella valle di \u00de\u00f3rsm\u00f6rk.\nDalla sommit\u00e0 del monte sono visibili cinque ghiacciai."}
{"id": "8952558", "revid": "76963", "url": "https://it.wikipedia.org/wiki?curid=8952558", "title": "Hideki Taniuchi", "text": "Principalmente noto per la colonna sonora di \"Death Note,\" \"Real Drive,\" \"Akagi\" e \"Kaiji\", compose anche musiche usate in \"Aoi Bungaku\" e nell'\"Heian Arc\" dell'anime \"Otogi Zoshi\". Suon\u00f2 come chitarrista nella rock band Shocking Lemon, autrice della sigla di \"Hajime no Ippo\".\nNel maggio 2012, Taniuchi venne arrestato nella Prefettura di Kanagawa per possesso di marijuana."}
{"id": "8952561", "revid": "404449", "url": "https://it.wikipedia.org/wiki?curid=8952561", "title": "Area archeologica di Roselle", "text": ""}
{"id": "8952568", "revid": "327773", "url": "https://it.wikipedia.org/wiki?curid=8952568", "title": "Bl\u00e1hnj\u00fakur", "text": ""}
{"id": "8952586", "revid": "21880", "url": "https://it.wikipedia.org/wiki?curid=8952586", "title": "Ophrys passionis", "text": ""}
{"id": "8952589", "revid": "84184", "url": "https://it.wikipedia.org/wiki?curid=8952589", "title": "Beilicato di Hac\u0131emir", "text": "Il beilicato di Hac\u0131emir (chiamato anche \"Beylik di Bayram\") fu un beilicato nell'Anatolia settentrionale tra il XIV e XV secolo. I documenti storici sul beilicato sono scarsi. In alcune fonti il beilicato era chiamato \"Bayramo\u011fullar\u0131\" (figli di Bayran) e in altri \"Hac\u0131emiro\u011fullar\u0131\" (figli di Hac\u0131emir). In realt\u00e0 Hac\u0131emir era il figlio di Bayram. Nei documenti greci il nome del beilicato era \"Chalybes beylik\".\nOrigine.\nLa popolazione del beilicato era composta principalmente da \u00c7epni, un ramo dei turcomanni. Nell'XI e nel XII secolo erano nel regno di Danishmendidi. Dopo la conquista dei Danishmendidi da parte dei Selgiuchidi dell'Anatolia, alcuni di loro si stabilirono in altre parti dell'Anatolia, e altri rimasero nella loro vecchia terra. Dopo il crollo dei Selgiuchidi e la fine del dominio mongolo, fondarono una serie di piccoli beilicati, tra i quali il beilicato di Hac\u0131emir. La capitale era il villaggio di Kale vicino a Mesudiye nell'odierna provincia di Ordu.\nStoria antica.\nAll'inizio del XIV secolo la regione fu sotto i Mongoli e in seguito gli Eretnidi. Il beilicato dichiar\u00f2 l'indipendenza durante la guerra civile nelle terre mongole (1335-1336). Il primo Bey fu Bayram che combatt\u00e9 contro l'Impero di Trebisonda. Nel 1348, in alleanza con molti altri bey, pose l'assedio a Trebisonda ma la coalizione venne sconfitta. La data di morte di Bayram non \u00e8 nota. ma secondo i documenti dell'Impero di Trebisonda nel 1357, fu Hac\u0131emir, il figlio di Bayram, a fare una campagna contro Ma\u00e7ka. Tuttavia, nel 1358 sposandosi con Teodora, figlia di Basilio di Trebisonda, strinse rapporti familiari con l'Impero di Trebisonda. Tuttavia nel 1361 organizz\u00f2 una campagna per conquistareGiresun che si concluse con un fallimento. Form\u00f2 un'alleanza con il potente signore della guerra Kad\u0131 Burhanettin. Con questo supporto Hac\u0131emir riusc\u00ec a conquistare Ordu (l'antica \"Cotyora\") sulla costa del Mar Nero nel 1380. La nuova capitale del beilicato era nel villaggio di Eskipazar, oggi un sobborgo di Ordu\nS\u00fcleyman e la guerra civile nel beilicato.\nNel 1387, Hac\u0131emir si ammal\u00f2 e lasci\u00f2 in eredit\u00e0 il suo beilicato a suo figlio S\u00fcleyman. Quando per\u00f2 si riprese e cerc\u00f2 di riconquistare i suoi beni, caus\u00f2 una guerra civile con il figlio.Tacettin, il Bey del vicino beilicato approfitt\u00f2 della guerra civile con degli attacchi ma venne sconfitto e ucciso sul fronte di battaglia. Nel 1397 S\u00fcleyman conquist\u00f2 Giresun (l'antica \"Kerasous\").\nFine del beilicato.\nDopo la morte di Kad\u0131 Burhanettin, S\u00fcleyman accett\u00f2 la sovranit\u00e0 dell'Impero ottomano. Anche se gli ottomani furono sconfitti nella battaglia di Ankara e il beilicato di Hac\u0131emir speriment\u00f2 un secondo periodo di indipendenza, non arriv\u00f2 pi\u00f9 al suo antico splendore. Nel 1427 gli ottomani annessero il beilicato."}
{"id": "8952595", "revid": "547034", "url": "https://it.wikipedia.org/wiki?curid=8952595", "title": "Tzachas", "text": "Tzachas, noto anche come Chaka Bey () fu un comandante militare turco selgiuchide dell'XI secolo che govern\u00f2 uno stato indipendente con sede a Smirne. Originariamente al servizio bizantino, si ribell\u00f2 e conquist\u00f2 Smirne, gran parte delle coste dell'Egeo, dell'Asia Minore e le isole che si trovavano al largo, nel 1088-91. Al culmine del suo potere, si dichiar\u00f2 persino imperatore bizantino e cerc\u00f2 di assaltare Costantinopoli insieme ai Peceneghi. Nel 1092, una spedizione navale bizantina guidata dagli inflisse una pesante sconfitta e riprese Lesbo, mentre l'anno successivo fu ucciso a tradimento da suo genero Kilij Arslan I. Smirne e il resto del precedente dominio di Tzachas furono recuperati dai bizantini pochi anni dopo, nel 1097 circa.\nVita.\nSi sa molto poco della sua vita, e principalmente da una sola fonte, l\"'Alessiade\" della principessa bizantina Anna Comnena, figlia dell'imperatore Alessio I Comneno ( r . 1081\u20131118 ). \u00c8 anche menzionato nel \"XIII secolo come Chavuldur Chaka\" (), ma non \u00e8 una fonte molto affidabile a causa della natura semi-leggendaria del suo materiale.\nSecondo l\"'Alessiade\", Tzachas era originariamente un predone, che fu fatto prigioniero dai bizantini durante il regno di Niceforo III Botaniate (r . 1078\u20131081). Tzachas entr\u00f2 nel servizio bizantino e avanz\u00f2 rapidamente attraverso il favore imperiale, ricevendo il titolo di \"protonobilissimus\" e ricchi doni. Tuttavia, quando Alessio I Comneno depose i Botaneiati nel 1081, Tzachas perse la sua posizione e fugg\u00ec da Bisanzio.\nDal 1088 circa in poi, us\u00f2 la sua base a Smirne per fare la guerra contro i bizantini. Impiegando artigiani cristiani, costru\u00ec una flotta, con la quale cattur\u00f2 Focea e le isole dell'Egeo orientale di Lesbo (ad eccezione della fortezza di Metimna), Samo, Chios e Rodi. Una flotta bizantina al comando di Niketas Kastamonites fu inviata contro di lui, ma Tzachas la sconfisse in battaglia. Alcuni studiosi moderni hanno ipotizzato che le sue attivit\u00e0 durante questo periodo possano essere state in congiunzione, e forse anche in coordinamento, con due ribelli bizantini contemporanei, Rapsomate a Cipro e Karykes a Creta.\nNel 1090/91, i bizantini sotto Costantino Dalasseno recuperarono Chios. Imperterrito, Tzachas ricostru\u00ec le sue forze e riprese i suoi attacchi, proclamandosi persino imperatore (\"basileus\") e cercando di concludere un'alleanza contro Alessio I con i Peceneghi in Tracia per un attacco congiunto a Costantinopoli. Nel 1092, Dalassenos e il nuovo \"megaduca\", Giovanni Doukas, furono inviati contro Tzachas e attaccarono la fortezza di Mitilene a Lesbo. Tzachas resistette per tre mesi, ma alla fine dovette negoziare una resa alla fortezza. Durante il suo ritorno a Smirne, Dalassenos attacc\u00f2 la flotta turca, che fu quasi distrutta.\nSecondo l\"'Alessiade\", nella primavera del 1093, Tzachas attacc\u00f2 il porto di Abydos nel Mar di Marmara. Alessio I invi\u00f2 il sultano del Sultanato selgiuchide di Rum Kilij Arslan I ( r . 1092\u20131107), che era sposato con la figlia di Tzachas, Ay\u015fe Hatun, ed era quindi suo genero, per attaccarlo dalle retrovie. Il Sultano avanz\u00f2 ad Abydos, dove, con il pretesto di invitare Tzachas a un banchetto, fece assassinare suo suocero. Tuttavia, nel\u20091097 si dice che uno \"Tzachas\", forse il figlio originale di Tzachas, tenesse ancora Smirne quando l'esercito bizantino sotto Giovanni Doukas riconquist\u00f2 la citt\u00e0.\nEredit\u00e0.\nLe forze navali turche considerano ufficialmente il 1081, la cattura di Smirne da parte di Tzachas, come data di fondazione."}
{"id": "8952597", "revid": "799790", "url": "https://it.wikipedia.org/wiki?curid=8952597", "title": "Masaru Kitao", "text": "Principalmente un animatore chiave e un direttore dell'animazione per serie anime, Kitao ha anche occasionalmente rivestito il ruolo di \"character designer\", ottenendo fama soprattutto per il suo lavoro per \"Death Note\". Insieme al regista di \"Death Note\" Tetsur\u014d Araki, \u00e8 stato ospite d'onore all'Anime Expo 2007, dove ha rivelato che Elle \u00e8 il suo personaggio preferito. Ha anche dichiarato che gli piacerebbe lavorare su uno spin-off anime incentrato sull'investigatore e che i fan in America e in Giappone dovrebbero richiederne uno se anche loro sono interessati.\nSequenze come animatore.\nAll'Anime Expo 2007, Kitao ha descritto alcuni dei suoi lavori come animatore, in particolare delle sequenze di cui era stato personalmente responsabile in molte delle opere televisive e cinematografiche cui ha lavorato. In \"X\" del 1996, ha animato delle scene del personaggio Hinoto, oltre a occuparsi delle animazioni di edifici che crollano. Nel 1999, Card Captor Sakura - The Movie, come assistente alla regia dell'animazione, ha supervisionato la sequenza in cui Sakura e Tomoyo trascorrono la notte a casa di Syaoran a Hong Kong. Come capo animatore di \"\" nel 2000, \u00e8 stato responsabile della sequenza della Casa degli Specchi. Infine, nella serie del 2006 NANA, ha animato il pubblico che balla al concerto di Nana Osaki durante i titoli di testa."}
{"id": "8952612", "revid": "447535", "url": "https://it.wikipedia.org/wiki?curid=8952612", "title": "Paratici", "text": ""}
{"id": "8952623", "revid": "1993636", "url": "https://it.wikipedia.org/wiki?curid=8952623", "title": "Zachas", "text": ""}
{"id": "8952639", "revid": "125734280", "url": "https://it.wikipedia.org/wiki?curid=8952639", "title": "A babbo morto. Una storia di Natale", "text": "A Babbo morto. Una storia di Natale \u00e8 una graphic novel di Zerocalcare, con i colori di Alberto Madrigal, pubblicata da BAO Publishing l'11 novembre 2020.\nTrama.\nLa morte di Babbo Natale mette a rischio la sorte dell\u2019impero dei giocattoli Klauss Inc. che peggiora quando l\u2019erede Figlio Natale per rendere pi\u00f9 competitiva l\u2019azienda inizia a produrre articoli contraffatti. Non solo, quando Figlio Natale viene arrestato, la dirigenza passa a Figlia Natale che decide di cambiare l\u2019attivit\u00e0 di famiglia. I conseguenti numerosi licenziamenti dei folletti lavoratori produrranno manifestazioni di protesta e tumulti durante i quali muore il folletto Gaetano. \nLe controverse versioni delle autorit\u00e0 che provano a far cadere la colpa sui rivoltosi non frenano il clima di tensione e molti folletti vengono arrestati o uccisi: considerati dei sovversivi, i sopravvissuti abbandoneranno il loro villaggio. La Klauss viene ceduta a basso prezzo ad un'altra societ\u00e0: la Easter Krupp. Stessa sorte seguono i dipendenti di Be.fana: dopo le proteste non vengono rinnovati i contratti alle anziane rider ma si procede a nuove assunzioni: il mondo \u00e8 pieno di vecchi che vogliono lavorare!"}
{"id": "8952646", "revid": "1522738", "url": "https://it.wikipedia.org/wiki?curid=8952646", "title": "Seychelles People's United Party", "text": ""}
{"id": "8952647", "revid": "1522738", "url": "https://it.wikipedia.org/wiki?curid=8952647", "title": "Seychelles People's Progressive Front", "text": ""}
{"id": "8952650", "revid": "793215", "url": "https://it.wikipedia.org/wiki?curid=8952650", "title": "Massacro di Everett", "text": "Il Massacro di Everett \u00e8 stato un episodio avvenuto nella citt\u00e0 di Everett, nello stato di Washington il 5 novembre 1916, nel massacro furono coinvolti lavoratori e membri dell'Industrial Workers of the World. Il massacro avvenne nel corso di una manifestazione in favore dello sciopero dei lavoratori della Shingle Mill di Everett.\nStoria.\nI lavoratori della Shingle Mill, Grande azienda che si occupava del taglio della legna e della sua commercializzazione, erano da tempo in sciopero perch\u00e9 i proprietari della fabbrica si erano rifiutati di concedere un aumento dei salari nonostante i profitti dell\u2019azienda fossero in crescita. I membri dell\u2019Industrial Workers of the World videro nello sciopero un\u2019opportunit\u00e0 per organizzare e prestare appoggio ai lavoratori in lotta. Furono ad Everett per parlare in favore degli scioperanti e contro i proprietari delle fabbriche e del sistema economico che rappresentano.\nIl 30 ottobre 1916 nella stazione ferroviaria di Beverly Park si verificarono gravi scontri con i lavoratori. I Wobblies organizzarono un nuovo ritorno a Everett per domenica 5 novembre. Il barcone che portava i lavoratori e i sindacalisti, il piroscafo Verona, venne accolto al porto dallo sceriffo Donald MacRae che chiese immediatamente loro: \u00ab Chi sono i vostri capi ? \u00bb L\u2019intero carico di Wobblies grid\u00f2: \u00ab Noi tutti! \u00bb,Immediatamente dopo, qualcuno (mai identificato) inizi\u00f2 a sparare e cinque lavoratori della nave presto giacevano a terra morti o morenti. Probabilmente un\u2019altra dozzina furono uccisi in acqua dopo che il piroscafo si era rovesciato. Anche due deputati, Jefferson Beard e Charles Curtiss, furono assassinati con degli spari alla schiena."}
{"id": "8952670", "revid": "287204", "url": "https://it.wikipedia.org/wiki?curid=8952670", "title": "Massiccio di Marseilleveyre", "text": "Il massiccio di Marseilleveyre \u00e8 una cresta calcarea carsica situata sulla costa meridionale di Marsiglia. Culminando a 432 metri, \u00e8 un sito di escursionismo e arrampicata molto popolare che offre un panorama eccezionale sul porto di Marsiglia, le isole circostanti e le catene vicine: massiccio di Puget, massiccio del Saint-Cyr, massiccio del Garlaban, massiccio dell'Etoile, massiccio della Sainte-Baume, e altri ancora. D\u00e0 accesso ai calanchi di Marsiglia.\nToponomastica.\nIl verbo \"Veire\", che significa \"vedere\" si trova nel nome della seconda sommit\u00e0 del massiccio, leggermente ad ovest della prima che si chiama \"B\u00e9ouveyre\", letteralmente \"beau-voir\", o semplicemente \"belvedere\". La stessa etimologia potrebbe anche essere all'origine del nome della grotta dell'Occhio di Vetro situata poco distante in direzione di Cassis.\nSecondo Thierry Garcia e Fr\u00e9d\u00e9ric Mistral, il nome \"Marseilleveyre\" deriva dal nome provenzale \"Marsilho-Veire\". La parola \"Veire\" deriva dal latino \"Vetus\" che significa \"antico\". Quindi Marseille-le-Vieux in opposizione a Marseille-la-Moderne.\nGeografia.\nSituazione.\nIl massiccio di Marseilleveyre in senso stretto si estende da ovest a est per dieci chilometri dalla punta di Goudes, il \"Cap Croisette\", al calanco de Sugiton, dove \u00e8 a contatto con il monte Puget, che lo estende a est fino al bacino di Cassis.\nQuesti due massicci, con caratteristiche morfologiche simili (calcare, rilievo marcato, mare ostile, interno disabitato), costituiscono un insieme omogeneo, anche a livello turistico (escursionismo, cabotaggio nelle insenature). Sono spesso associati con il nome comune di \"Massiccio dei Calanchi\". Le loro coste confinanti riparano tutti i calanchi di Marsiglia. Alcuni li associano anche al \"massiccio di Saint-Cyr\", situato a nord di Puget. Tuttavia, questo terzo massiccio, sebbene geologicamente simile ai primi due e geograficamente vicino, non \u00e8 delimitato dal mare, e quindi ha una personalit\u00e0 distinta, che richiede di essere considerato separatamente.\nUna serie di isole confina con Marseilleveyre a sud-ovest: l'isola Ma\u00efre che tocca quasi la punta di Goudes (al Cap della Croisette a meno di 100 metri) fino all'isola di Riou un po' pi\u00f9 a sud (3 chilometri dalla costa), passando per le isole di Jarre e Calseraigne, tutte queste isole, della stessa natura geologica, erano collegate alla terraferma circa 20 000 anni addietro, durante la regressione marina causata dall'ultima era glaciale, quando gli uomini decorarono la famosa Grotta Cosquer.\nTopografia.\nQuesti massicci, e le isole associate, costituiscono un insieme roccioso di natura calcarea con rilievi molto marcati. Nessun ruscello li attraversa, ma portano il segno di un'antica erosione, di cui i calanchi sono la traccia pi\u00f9 nota; ma anche le valli che tagliano il massiccio sono particolarmente marcate, come il \"Malvallon\", sopra il calanco de Marseilleveyre. Ci sono anche grotte (\"Saint-Michel d'Eau Douce\" sopra Callelongue, \"Grotte Rolland\" sopra Montredon), doline o voragini (\"la Gardiole\"), rocce forate (\"gli archi di Trois\" nel Malvallon, lo \"Half-Moon\", ed altri ). Sul cosiddetto \"altopiano dell'uomo morto\" (probabile deformazione di un \"olmo morto\") \u00e8 presente una superficie carsica dove \u00e8 difficile camminare. A sud-ovest del massiccio, la roccia di Goudes \u00e8 una stretta \"lama\" con pareti verticali, collegate alla roccia di Saint-Michel da un \"pizzo\" che \u00e8 difficile da attraversare. \nPicchi principali.\nMarseilleveyre:\nIsole:\nClima.\nIl clima della zona \u00e8 mediterraneo, con forte aridit\u00e0. La maggior parte dell'umidit\u00e0 proviene dall'evaporazione marina e dalle piogge autunnali ed invernali, molto abbondanti ma intervallate da lunghi periodi di siccit\u00e0, delle quali beneficia, solo in parte, la vegetazione.\nLa piovosit\u00e0 media \u00e8 di circa 600 mm all'anno a \"Cap Croisette\", punto di ingresso ai Calanchi a sud di Marsiglia. Con 360 mm di media, \u00e8 la zona pi\u00f9 secca della Francia. La violenza di alcune precipitazioni \u00e8 estrema: M\u00e9t\u00e9o-France ha registrato, il 1\u00ba dicembre 2003, 218 e 235 mm di pioggia, rispettivamente a Marsiglia e a Cassis, a seguito di una bomba d'acqua della durata di due ore; da confrontare con i 100 mm registrati da M\u00e9t\u00e9o France durante la tempesta del 17 maggio 1971 sulla Dordogna, ritenuta di notevole entit\u00e0.\nTemperature elevate con fortissime variazioni di vento, maestrale e di nord-ovest, rappresentano un 43 % delle giornate ventose e questo ha grosse implicazioni sull'evaporazione, in particolare a livello della costa.\nNell'area marina questi venti inducono correnti molto forti e risalite di acque profonde e quando soffia il maestrale, a seconda della risalita delle acque profonde, si possono avere variazioni di temperatura che possono scendere in poche ore di \u221225 \u00b0C fino a 13\u221215 \u00b0C, temperatura delle acque profonde del Mediterraneo. Ma sono anche queste risalite di acque profonde che arricchiscono la zona di minerali e consentono una notevole biodiversit\u00e0 che pu\u00f2 svilupparsi abbastanza bene.\nFlora.\nIl massiccio dei Calanchi costituisce un ecosistema particolare. Il suolo \u00e8 quasi inesistente, le rupi calcaree estese dai ghiaioni sono attraversate da moltissime faglie e fessure in cui sono ancorate le radici delle piante.\nLa siccit\u00e0 associata alla nebbia salina condiziona la sussistenza di una vegetazione adeguata: brughiera di erica multiflora, spinosi cuscini di astragalo marsigliese, lauro, quercia kermes, salsapariglia, pino d'Aleppo e ginepro accompagnano specie endemiche come la felce millepiedi o l'erba Gouff\u00e9, quasi uno dei simboli dei Calanchi.\nIn totale, possiamo considerare che 83 specie sono protette a livello nazionale o regionale o incluse nell'elenco delle specie minacciate.\nL'inventario degli habitat, realizzato nell'ambito degli studi Natura 2000, individua ventisei habitat naturali ai quali vanno aggiunti quaranta habitat misti. Ci sono quattro aree principali: habitat rocciosi con scogliere e ghiaioni, habitat forestali con pinete culminanti, habitat aperti come prati e macchia mediterranea e habitat costieri. C'\u00e8 un quinto insieme di habitat di cui non si vedono le immagini, strettamente legato alle fonti d'acqua dolce. La loro superficie \u00e8 molto limitata, si tratta di habitat umidi, che sono rari e devono quindi essere protetti molto bene.\nFauna.\nLa fauna dei Calanchi si \u00e8 adattata, il pi\u00f9 delle volte e in particolare per gli insetti, o per specie relitte come l'aquila del Bonelli. Notevoli gli uccelli nidificanti e il massiccio ospita un'altissima percentuale di uccelli marini. Pi\u00f9 del 30% della popolazione di berte grigie e oceaniti tempestose di Francia si trova in questo massiccio, cos\u00ec come il 10% di berta del Mediterraneo.\nTra gli invertebrati, che si adattano molto bene all'ambiente, sono i coleotteri come il grande capricorno che hanno elitre che li proteggono dalla siccit\u00e0, o lepidotteri (farfalle e soprattutto micro farfalle).\nOccupazione umana.\nAgro-pastorizia.\nFino all'inizio del XX secolo, tutti i massicci circostanti Marsiglia erano boscosi o perlomeno cespugliosi, e ospitavano un importante allevamento di ovini. Troviamo qua e l\u00e0 alcuni resti di vecchie capanne di pastori, a volte importanti (il \"jasse\" del passo Luminy). Ma i greggi, soprattutto di capre, danneggiavano le colture, e i contadini non esitavano a bruciare la vegetazione, sia per ricavare erba fresca, sia per fare, dalla roccia calcarea, una calce molto richiesta in citt\u00e0. La maggior parte delle foreste \u00e8 cos\u00ec scomparsa e la vegetazione sostitutiva non ha alcun valore agricolo o per la pastorizia. Il rimboschimento \u00e8 attivamente perseguito, ma gli incendi, oggi maggiormente dovuti all'incuria degli escursionisti, stanno ancora provocando la distruzione della vegetazione. L'unica area veramente boscosa attualmente \u00e8 Luminy Park, mentre l'isola di Riou, a lungo chiamata l\"'isola delle capre\", \u00e8 ora abitata solo da topi e gabbiani.\nEstrazione di roccia.\nLa roccia calcarea \u00e8 stata ovviamente sfruttata. Il calanco de Port-Miou, a Cassis, \u00e8 stato gestito dalla compagnia Solvay, che ha trasformato la sua sponda settentrionale in una spianata delimitata da una scogliera. La vicina penisola di Cacaou \u00e8 un'ex cava, che lascia intravedere lo sfruttamento che \u00e8 stato effettuato. Si possono ancora vedere, piuttosto ben conservate, le installazioni mediante le quali i blocchi venivano calati sulle barche che li avrebbero portati a Marsiglia. Importanti cave sono ancora in funzione alle due estremit\u00e0 del Mont Saint-Cyr (la Cabot a Marsiglia, e vicino all'autostrada tra Aubagne e La B\u00e9doule). A Marseilleveyre troviamo in molti luoghi tracce di fornaci di calce risalenti al non molto lontano periodo in cui il massiccio era ricoperto di vegetazione; molti di queste fornaci sono state segnalate nel parco di Luminy.\nD'altra parte, il massiccio ha rivelato alcune risorse minerarie, il cui sfruttamento, ormai abbandonato, ha lasciato tracce in molti luoghi (intorno alla Madrague de Montredon, al calanco de Podestat, e in altre zone). Una curiosit\u00e0 merita attenzione: tra Grotte-Rolland e Les Goudes, esistono diverse ciminiere di vecchie fabbriche installate sul bordo della collina, poste a terra sul pendio fino a un punto abbastanza alto da far fuoriuscire il fumo lontano dalle case. Una di queste, ancora visibile sopra il Montredon, faceva passare il fumo attraverso una costruzione a forma di labirinto, assicurando cos\u00ec la depurazione del fumo prima di essere smaltito nell'aria.\nTorre di avvistamento.\nLa prima menzione di un punto di guardia sul massiccio risale al 1302: il \"Farossium in loco di Masselhaveyra\". \u00c8 il belvedere che si affaccia sull'isola di Riou, e che si trova in cima a 432 metri di altitudine. \u00c8 stato utilizzato fino al 1814. C'erano due vedette che comunicavano con la \"Turris di Gardia e il farot di Riou\". La \"Vigie de Marseilleveyre\" \u00e8 spesso avvolta dalla foschia o dalle nuvole provenienti da est. Nel 1864 fu sostituita dal faro Callelongue e trasformata in rifugio del Club alpino francese.\nTurismo.\nNessun itinerario turistico \u00e8 presente, visto che gli amanti di questo piccolo paradiso si preoccupano di tutelarne il carattere selvaggio. Solo due piccole strade, ad accesso limitato, lo attraversano da nord a sud per servire le insenature abitate di Morgiou (dalle baumettes) e Sormiou (dal cayolle). Inoltre, il massiccio \u00e8 delimitato a ovest da una strada che termina a Callelongue, e il mare oltre questo punto \u00e8 accessibile solo a piedi, mentre a nord dalla strada Marsiglia-Cassis, che attraversa il Col de la Gineste (altitudine 328 metri), tra Puget e Saint-Cyr.\nD'altra parte, il massiccio \u00e8 ampiamente aperto agli escursionisti da diversi punti alla periferia della citt\u00e0, tutti raggiungibili con l'autobus urbano. Questa vicinanza ai trasporti pubblici facilita, in particolare, le escursioni attraverso il massiccio, evitando gravosi viaggi di andata e ritorno in auto.\nMolti percorsi a piedi sono stati contrassegnati dagli escursionisti di Marsiglia. Il loro colore indica la loro natura: nero = mare, blu = linea di creste, rosso o verde = incrocio nord-sud, marrone o giallo = diagonali. Il sentiero a lunga percorrenza GR 98-GR 51 attraversa il massiccio da Callelongue a Cassis. Alcuni di questi sentieri sono facilmente accessibili, soprattutto intorno a Luminy, ma alcuni \"(compreso il GR)\" sono riservati ad escursionisti esperti, per via del loro tracciato a volte verticale in una roccia calcarea levigata dai passanti. Alcuni passaggi particolarmente delicati sono stati disattrezzati dall'ONF nella primavera del 2008 e rimangono chiusi all'accesso. I rari punti d'acqua che esistevano ancora dieci anni fa, tra cui il pittoresco \"rafrejo cuou\", sopra le pietre cadute, sono completamente scomparsi e solo tre calanchi (Morgiou, Sormiou, Marseilleveyre) sono abitati. \nL'accesso al massiccio \u00e8 vietato, con alcune eccezioni, durante i periodi di rischio di incendio, in particolare a luglio e agosto, o anche a settembre. Un decreto prefettizio definisce ogni anno le date e i luoghi autorizzati e un numero telefonico fornisce quotidianamente informazioni sullo stato dei divieti."}
{"id": "8952671", "revid": "767487", "url": "https://it.wikipedia.org/wiki?curid=8952671", "title": "Padre mio (film)", "text": "Padre mio \u00e8 un documentario del 2021 di Antonio D\u2019Ottavio.\nTrama.\nIl documentario nasce da un\u2019idea di Davide Cavuti e Antonio D\u2019Ottavio, per raccontare attraverso la poesia, la \"Passione di Cristo\": gli attori coinvolti interpretano le parole dei grandi poeti da Jacopone da Todi a Dante, da Mario Luzi a Madre Teresa.\nColonna sonora.\nLa musica \u00e8 composta da Davide Cavuti ed eseguita da Antonio Scolletta al violino, Giancarlo Giannangeli al violoncello, Paolo di Sabatino al pianoforte e l\u2019orchestra \"I Musici del Sirena\".\nNei titoli di coda \u00e8 presente il brano \"Stupor del mondo\" di Davide Cavuti cantato da Antonella Ruggiero. Il tenore Piero Mazzocchetti interpreta il \"Miserere\" di Saverio Selecchy e l\u2019\"Ave Maria\" di Charles Gounod."}
{"id": "8952672", "revid": "6923", "url": "https://it.wikipedia.org/wiki?curid=8952672", "title": "Musician (Porter Robinson)", "text": "Musician \u00e8 un singolo del musicista e cantante americano Porter Robinson,pubblicato con la Mom + Pop il 3 marzo 2021.\nLa traccia \u00e8 stata scritta col gruppo musicale britannico Kero Kero Bonito e ha un campionamento di una traccia dove essi collaborano con il produttore. Contiene anche altri due campionamenti: uno dalla traccia \"Think (About It)\" della cantante Lyn Collins e l'altro di \"It Takes Two\" dei Rob Base and DJ E-Z Rock.\nLa canzone parla sulla sua decisione di diventare un artista musicale."}
{"id": "8952674", "revid": "1543377", "url": "https://it.wikipedia.org/wiki?curid=8952674", "title": "Salete Chiamulera", "text": "Nipote di immigrati italiani oriundi dalla Comunit\u00e0 Chiamulera di Valle di Cadore (Cortina d' Ampezzo) possiede la cittadinanza italiana. \nNel 1985, ha partecipato al XI Concorso Pian\u00edstico Internazionale Fryderyk Chopin in Polonia dove \u00e8 rimasta per altri due anni (1985-1987) perfezionando la sua arte con una borsa di studio presso l'Accademia della Musica Frederic Chopin, a Varsavia. In questo periodo ha sviluppato un\u2019intensa attivit\u00e0 in centri culturali polacchi, diffondendo soprattutto le opere del compositore brasiliano Heitor Villa-Lobos.\nHa un Master in Pianoforte Performance presso la Kent State University (Ohio, USA) e un Dottorato presso l'Universit\u00e0 federale del Rio Grande do Sul. Fa la ricercatrice di Espressivit\u00e0 Musicale in basi concettuali dialogiche, applicando sugli studi della pratica interpretativa della musica, concetti sviluppati dal filosofo Mikhail Bakhtin e approfonditi dal pensatore italiano Augusto Ponzio. La sua tesi di Dottorato \"L'espressivit\u00e0 musicale Dialogica nel \"Rudepoema\" di Heitor Villa-Lobos\", composizione dedicata al pianista Arthur Rubinstein raccoglie aspetti della sistematica dell'espressivit\u00e0 in musica dai dialoghi realizzati dall'interprete della partitura con l'autore della composizione.\nProgetti Culturali.\nSalete Chiamulera \u00e8 autrice e coordinatrice di progetti culturali che promuovono diverse prospettive della pratica artistica. Il Progetto \"Hausmusik Brasil\" sviluppa connessioni fra le famiglie e gli artisti. Il suo motto \"Trasformando il soggiorno di casa tua in un \"palcoscenico temporaneo\" per l'Arte\" rinforza la manifestazione artistica in un contesto di vicinanza al suo pubblico. Il Progetto \"Mosaicos Bachianos\" integra l'apprezzamento di composizioni strumentali del compositore Johann Sebastin Bach con la vivenza delle Scritture Sacre. Il Progetto \"Aquamusical \u2013 Tuhus, Somos todos Tuhus\" parla della musica brasiliana e le composizioni di Heitor Villa-Lobos evidenziando l\u2019aspetto della \u201c\"brasilidade\"\u201d e della coscienza ecologica del patrimonio culturalle e naturale del Brasile. Questi progetti hanno rappresentato il Brasile (UNESPAR/EMBAP) in conferenze mondiali di educazione musicale organizzati dall'ISME (International Society Music Education) realizzate in Cina (2010), in Grecia (2012) e in Azerbaigian (2018).\nDurante le celebrazioni dei 30 anni della SPVS \u2013 Societ\u00e0 di Protezione della Vita Selvaggia \u2013 ha partecipato agli omaggi all\u2019ambientalista Douglas Tompkins nel film \"La natura del Brasile\" insieme al fotografo e documentarista Haroldo Pallo J\u00fanior.\nCollegamenti esterni.\nsito ufficiale http://www.saletechiamulera.com.br"}
{"id": "8952675", "revid": "767487", "url": "https://it.wikipedia.org/wiki?curid=8952675", "title": "Gli occhi di Liborio", "text": "Gli occhi di Liborio \u00e8 un documentario del 2021 di Remo Rapino, con la regia di Antonio D\u2019Ottavio. \n\u00c8 ispirato al libro \"Vita, morte e miracoli di Bonfiglio Liborio\" scritto da Remo Rapino e vincitore del Premio Campiello 2020.\nIn occasione dei premi Flaiano 2021, \"Gli occhi di Liborio\" riceve il premio speciale di letteratura per Rapino e D'Ottavio.\nTrama.\nIl documentario nasce da un\u2019idea del giornalista Carmine Perantuono e dello scrittore Remo Rapino, autore del libro.\nNel documentario, gli attori coinvolti interpretano brani del romanzo interpretati in lingua italiana e in dialetto: si ripercorre parte della storia d'Italia, dal fascismo all'autunno caldo e agli anni di piombo, con uno sguardo atipico, ossia attraverso le vicende del protagonista Bonfiglio Liborio (1926-2010), la \u00ab\"cocciamatte\"\u00bb del paese.\nColonna sonora.\nIl tema musicale originale \u00e8 firmato dal compositore Davide Cavuti. Fanno parte della colonna sonora alcune arie d\u2019opera e romanze dei grandi compositori del passato."}
{"id": "8952676", "revid": "2127728", "url": "https://it.wikipedia.org/wiki?curid=8952676", "title": "Edifici ad energia quasi zero e ad emissione quasi zero Italia", "text": "Il concetto di edifici ad energia quasi zero (c.d. nZEB) \u00e8 stato introdotto per la prima volta dalla direttiva 2010/31/CE (c.d. EPBD) e a partire dal 1\u00ba gennaio 2021, in Italia, \u00e8 stato previsto che tutti gli edifici privati di nuova costruzione o demoliti e in seguito ricostruiti siano a energia quasi zero. \nSi tratta di edifici ad altissima prestazione energetica, il cui fabbisogno di energia \u00e8 molto basso o quasi nullo e dovrebbe essere coperto in misura molto significativa da energia proveniente da fonti rinnovabili. \nAd oggi, la materia nZEB \u00e8 regolata dal d.lgs.17 giugno 2020, n. 48, le caratteristiche e i requisiti minimi richiesti affinch\u00e9 l\u2019edificio possa essere qualificato a energia quasi zero sono contenuti nel DM 26 giugno del 2015 e per favorire la crescita di questa tipologia di edifici \u00e8 stato adottato un Piano d'azione nazionale (c.d. PANZEB) contenuto nell\u2019Allegato I del DM 19 giugno 2017. \nGli edifici a energia quasi zero per\u00f2 non costituiscono l\u2019unica soluzione. Recentemente infatti, il World GBC, di cui fa parte Green Building Council Italia, ha attivato il progetto Advancing Net Zero per promuovere l\u2019obiettivo della decarbonizzazione e rimuovere gli ostacoli che ne limitano l\u2019attuazione. Il progetto prevede un impegno chiamato \u201cNet Zero Carbon Building\u201d e tale definizione indica proprio gli edifici ad emissione quasi zero (c.d.nZCB), e cio\u00e8 quelli che per funzionare provocano una quantit\u00e0 di emissioni gas serra nulla o quasi nulla, attraverso il consumo di energia rinnovabile e pulita, a basso impatto ambientale, e che ricorrono a soluzioni come il raffrescamento passivo, l\u2019isolamento dell\u2019involucro, la riduzione degli sprechi, lo sfruttamento di risorse locali e a soluzioni impiantistiche efficienti."}
{"id": "8952678", "revid": "6923", "url": "https://it.wikipedia.org/wiki?curid=8952678", "title": "Superbonus110", "text": "Tra i principali incentivi volti alla riqualificazione energetica degli edifici, il legislatore italiano ha introdotto, attraverso il Decreto Rilancio, il c.d. Superbonus 110%. \nTale misura di incentivazione si applica alle spese sostenute, a partire dal 1\u00ba luglio 2020 fino al 30 giugno 2022 mediante strumenti tracciabili, opportunamente documentate ed effettivamente rimaste a carico dei contribuenti che possiedano o detengano, sulla base di un titolo idoneo, l'immobile sul quale sono effettuati gli interventi di riqualificazione energetica o quelli antisismici. \nPer ottenere la detrazione \u00e8 necessario un miglioramento dell'efficienza energetica, relativo ad ogni unit\u00e0 immobiliare, di almeno due classi energetiche. Qualora ci\u00f2 non fosse possibile, bisognerebbe comunque ottenere il passaggio alla classe energetica immediatamente pi\u00f9 alta. In ogni caso, il miglioramento della classe energetica dovr\u00e0 essere accertato da soggetti abilitati a compiere la procedura di certificazione energetica degli edifici sulla base di requisiti tecnici minimi stabiliti dal Ministero dello sviluppo economico. Tale certificato dovr\u00e0 poi essere inviato per via telematica all'Enea entro 90 giorni dalla conclusione dell'intervento insieme all'attestato di prestazione energetica contenente per l'appunto i dati relativi all'efficienza energetica dell'edificio. \nAmbito soggettivo.\nHanno diritto alla detrazione fiscale del 110%, nei relativi limiti di spesa previsti dalla normativa, i seguenti soggetti: \nAmbito oggettivo.\nPer ottenere la detrazione fiscale del 110% \u00e8 necessario che le spese sostenute riguardino uno dei seguenti interventi prioritari (c.d. trainanti): \nSono soggette alla stessa agevolazione, se effettuate congiuntamente agli interventi c.d. trainanti, le spese sostenute per gli interventi secondari (c.d. trainati), ad esempio quelli previsti dalla normativa ecobonus nei relativi limiti di spesa previsti, l\u2019installazione di infrastrutture per la ricarica di veicoli elettrici o ancora l\u2019installazione di impianti fotovoltaici con relativi sistemi di accumulo integrati oppure impianti solari su strutture pertinenziali degli edifici. \nModalit\u00e0 di agevolazione.\nIl contribuente che sostiene le spese, cui viene riconosciuto il Superbonus 110%, pu\u00f2 optare per tre diverse modalit\u00e0 di agevolazione: "}
{"id": "8952679", "revid": "83531", "url": "https://it.wikipedia.org/wiki?curid=8952679", "title": "Edmund Haraldson", "text": "Fu portato in esilio a Dublino dalla conquista normanna dell'Inghilterra, insieme a due dei suoi fratelli, e da l\u00ec partecip\u00f2 due volte a spedizioni nell'Inghilterra sudoccidentale, ma con scarso successo. Scompare dalla storia all'inizio degli anni 70 del XI secolo.\nGenitori e biografia.\nLa data precisa di nascita di Edmund \u00e8 sconosciuta, ma pu\u00f2 essere stimata verso il 1049. La sua famiglia era una delle pi\u00f9 potenti dell'Inghilterra anglosassone: suo nonno paterno era Godwin del Wessex, e suo padre era Aroldo II, che in quel periodo eredit\u00f2 lo stesso titolo. Sua madre, Ealdgyth Swan-neck, sposata con Aroldo II d'Inghilterra, che avevano una forma di matrimonio non riconosciuta dalla Chiesa ma che all'epoca era ampiamente considerata legittima tra i laici. Aroldo I d'Inghilterra, ad esempio, \u00e8 salito al trono nonostante fosse il figlio di un tale matrimonio tra il re Canuto e \u00c6lfgifu di Northampton. Aroldo II d'Inghilterra aveva cinque figli, probabilmente non dalla stessa madre, ed Edmund sembra essere stato il secondo oppure il terzo di questi. Edmund prese probabilmente il nome da Edmondo II d'Inghilterra, il re inglese che nel suo breve regno guid\u00f2 la resistenza all'invasione danese. Si pu\u00f2 presumere che Edmund Haraldsson abbia ricevuto un'istruzione degna del figlio di un grande nobile, con l'enfasi sull'acquisizione di abilit\u00e0 militari e diplomatiche, e sebbene fosse apparentemente troppo giovane per combattere per suo padre, ora re d'Inghilterra, nella battaglia di Hastings, ha avuto l'opportunit\u00e0 di utilizzare queste abilit\u00e0 nei prossimi anni.\nResistenza nel sud-ovest dell'Inghilterra.\nLa sconfitta e la morte di Aroldo II d'Inghilterra alla battaglia di Hastings furono un disastro per la sua famiglia, soprattutto perch\u00e9 i magnati anglosassoni a Londra risposero eleggendo come re non uno dei figli di Aroldo ma Edgardo Atheling, pronipote di Edoardo il Confessore. Il breve \"regno\" di Edoardo - non fu mai effettivamente incoronato - termin\u00f2 quando Guglielmo il Conquistatore raggiunse Londra nel dicembre 1066. La nonna di Edmund, Gytha Thorkelsd\u00f3ttir, la vedova del conte Godwin del Wessex, si ritir\u00f2 nel sud-ovest d'Inghilterra per consolidare il suo potere in quella parte ancora non conquistata del paese, ma all'inizio del 1068 Guglielmo guid\u00f2 il suo esercito contro di lei e la assedi\u00f2 a Exeter. Edmund non \u00e8 specificamente menzionato nelle fonti contemporanee come parte di questa ribellione sud-occidentale, ma \u00e8 molto probabile che lui ei suoi fratelli Godwin e Magnus fossero l\u00ec, affermando la loro pretesa di essere leader dell'opposizione anglosassone. Dopo diciotto giorni Exeter si sottomise a Guglielmo, ma a quel punto Gytha, e forse i suoi nipoti, erano fuggiti e si erano rifugiati su un'isola nel Canale di Bristol, probabilmente Steep Holm.\nAssalti dell'Irlanda.\nQuell'estate Edmund era a Dublino sotto la protezione del re Diarmait di Leinster (? - 7 febbraio 1072), che molti anni prima aveva dato rifugio in modo simile a suo padre. Edmund era accompagnato dai suoi fratelli Godwin e Magnus, se vogliamo credere al cronista Giovanni di Worcester, o da Godwin e dal suo primo cugino Tostig (un figlio di Swein Godwinson) se crediamo al cronista anglo-normanno Geoffrey Gaimar. Sembra che avessero al loro servizio i restanti carlini di Aroldo II e avessero ancora le risorse per fare doni a Diarmait come lo \"stendardo di battaglia del re dei Sassoni\" menzionato dagli Annali di Inisfallen, e per assumere una forza di mercenari. Con una flotta di 52 navi navigarono verso il Canale di Bristol e prima attaccarono l'area intorno alla foce del fiume Avon, poi attaccarono Bristol, e dopo essere stati respinti dagli abitanti della citt\u00e0 tornarono sulla costa del Somerset e sbarcarono di nuovo. Potrebbero essersi aspettati un'accoglienza l\u00ec e progettare di reclutare pi\u00f9 uomini, dal momento che le uniche propriet\u00e0 terriere di Godwinalla morte di Edoardo il Confessore erano state due piccole manieri nel Somerset a Nettlecombe e Langford-in-Burrington, ma in tal caso furono delusi. Hanno incontrato una forza locale al comando di Eadnoth lo Staller (Eadnoth the Constable) che ha combattuto una sanguinosa battaglia con loro a Bleadon. Eadnoth \u00e8 stato uno dei morti, e forse anche il fratello di Edmund, Magnus. Dopo aver tormentato il Devon e la Cornovaglia, i fratelli sopravvissuti tornarono a Dublino, pi\u00f9 ricchi ma non avendo ottenuto un grande successo militare.\nDalle Fiandre alla Danimarca.\n\u00c8 probabile che Godwin ed Edmund accompagnassero la loro sorella Gytha, zia Gunnhild e nonna Gytha Thorkelsd\u00f3ttir quando fuggirono a Sant Omer nelle Fiandre forse tra la fine del 1069 o l'inizio del 1070. \u00c8 certo che in seguito si recarono alla corte del re Sweyn II di Danimarca insieme alla giovane Gytha. Senza dubbio speravano che Swein li avrebbe sostenuti in un'invasione dell'Inghilterra, ma non lo fece; Swein aveva recentemente fallito gravemente in un tentativo simile per proprio conto e pu\u00f2 aver avuto poca inclinazione a riprovare con la loro, soprattutto perch\u00e9 c'era cattivo sangue tra le due famiglie, il fratello di Swein era stato assassinato molto tempo fa da un fratello di Aroldo II. Gytha fu data in sposa a Vladimir II di Russia, a quel tempo principe di Smolensk, probabilmente nel 1074 o 1075, ma Godwin ed Edmund non compaiono pi\u00f9 nella storia. La data della loro morte di Godwin \u00e8 sconosciuta."}
{"id": "8952680", "revid": "1442080", "url": "https://it.wikipedia.org/wiki?curid=8952680", "title": "Interventi fiscali sull'energia termica in Italia", "text": "L'utilizzo di fonti di energia la cui combustione genera emissioni di anidride carbonica, provoca delle alterazioni al clima che necessitano di essere regolate adeguatamente poich\u00e9 altrimenti finirebbero per danneggiare smisuratamente l\u2019ambiente e insieme ad esso l'intera collettivit\u00e0 mondiale.\nCarbon Tax.\nIn adempimento agli impegni assunti in occasione della Conferenza di Kyoto del 1997, con l\u2019obiettivo di ridurre le emissioni di anidride carbonica, di stimolare l'efficienza energetica e l'innovazione tecnologica, nonch\u00e9 l'impiego di fonti rinnovabili, \u00e8 stato ritenuto opportuno utilizzare lo strumento della fiscalit\u00e0 ambientale ed \u00e8 stata perci\u00f2 istituita, con l\u2019articolo 8 c. 7 L. 23 dicembre 1998, n. 448 la c.d. Carbon Tax. \nIl comma in esame prevedeva un'imposta di mille lire a tonnellata sui consumi di carbone, coke petrolifero e il tipo di bitume denominato orimulsion cui erano tenuti gli esercenti dei grandi impianti di combustione anche se lo stesso comma venne successivamente abrogato mediante d.lgs. 2 febbraio 2007, n. 26. \nNonostante lo sforzo legislativo compiuto nel 1998, la carbon Tax costituisce un progetto che, almeno per quanto riguarda lo Stato italiano, non ha mai avuto una concreta attuazione. Non solo: il 2020 si \u00e8 chiuso senza la previsione, nell\u2019ultima legge di bilancio, di tagli ai moltissimi sussidi relativi alle fonti fossili previsti per le imprese e questo nonostante sia stata istituita un\u2019apposita Commissione denominata \u201cCommissione interministeriale per lo studio e l\u2019elaborazione di proposte per la transizione ecologica e per la riduzione dei sussidi ambientalmente dannosi\u201d . \nIn realt\u00e0, tra i possibili percorsi verso la riduzione delle emissioni indicati dal mondo scientifico, anche sulla base di quanto sostenuto dal Fondo monetario internazionale, la Carbon Tax costituisce lo strumento pi\u00f9 efficace e potente per combattere l\u2019emergenza climatica e per consentire una scelta orientata verso l\u2019utilizzo delle fonti rinnovabili. Sebbene la Carbon Tax potrebbe condurre a risultati significativi sia sull\u2019uso delle fonti rinnovabili che sulla riduzione delle emissioni essa non pu\u00f2 costituire l\u2019unica soluzione al problema ambientale e dunque dovr\u00e0 essere necessariamente affiancata ad ulteriori soluzioni, prima fra tutte l\u2019eliminazione dei sussidi alle fonti fossili e l\u2019investimento verso l\u2019innovazione delle tecnologie. In altre parole, occorrer\u00e0 una combinazione di fattori, all\u2019interno della quale maggior peso sar\u00e0 ricoperto proprio dalla Carbon Tax e in tal senso, proprio in vista del fatto che le cause e l\u2019impatto del cambiamento climatico costituiscono un tema d\u2019interesse per l\u2019intero globo, occorrer\u00e0 l\u2019azione coordinata fra tutte le Nazioni. \nRobin Hood Tax.\nUn ulteriore intervento fu poi la cd. Robin Hood tax, istituita dall\u2019art. 81 del D.L. 25 giugno 2008, n. 112, convertito con alcune modificazioni dalla L. 6 agosto 2008, n. 133, la quale prevedeva l\u2019addizionale all'Ires cui erano tenute, fra le altre, le imprese che avessero conseguito nel periodo di imposta un volume di ricavi superiore ai 25 milioni di euro e operanti nella raffinazione, produzione e commercializzazione di benzine, petroli, gasoli, GPL, nonch\u00e9 nella produzione e commercializzazione di energia elettrica. \nCon sentenza n. 10 del 9 febbraio 2015, la Corte costituzionale ne dichiar\u00f2 l\u2019illegittimit\u00e0 costituzionale per violazione dei principi di eguaglianza, ragionevolezza e capacit\u00e0 contributiva dettati dagli articoli 3 e 53 della Costituzione [54]. \nLa violazione dei suddetti principi era dovuta, ai sensi della Corte, a tre principali ragioni: in primo luogo, l\u2019addizionale Ires in questione costituiva un incremento di aliquota rispetto a tutto il reddito d\u2019impresa e non solo ai \u201csovra-profitti\u201d; in secondo luogo perch\u00e9 nonostante la sua istituzione fosse dovuta alla situazione di crisi economica e al contemporaneo rialzo dei prezzi delle materie prime essa aveva finito per divenire strutturale e infine perch\u00e9 non erano previsti idonei meccanismi atti a verificare che gli oneri fiscali non venissero trasferiti dagli operatori sui consumatori."}
{"id": "8952684", "revid": "974994", "url": "https://it.wikipedia.org/wiki?curid=8952684", "title": "Monumento a Ubaldino Peruzzi", "text": "Il Monumento a Ubaldino Peruzzi \u00e8 una scultura celebrativa di Firenze, situata in piazza dell'Indipendenza (quadrato sud) opposta al monumento a Bettino Ricasoli (quadrato nord). In bronzo, venne fusa nel 1897 dallo scultore Raffaello Romanelli e posta su un alto piedistallo in granito.\nStoria.\nNel 1859 il Governo Provvisorio della Toscana, al fine di arricchire l'ampio spazio della piazza e celebrare i grandi del tempo, band\u00ec un concorso per realizzare due monumenti celebrativi, uno dedicato al re Vittorio Emanuele II, l'altro a Napoleone III. Per quanto riguarda il bando relativo al monumento equestre del re Vittorio Emanuele questo fu vinto dallo scultore livornese Salvino Salvini, che inizi\u00f2 a formare il monumentale modello in gesso nel 1864. La fusione, che sarebbe risultata per le dimensioni dell'opera una delle pi\u00f9 impegnative mai tentate in Europa, non venne tuttavia mai realizzata, per il rifiuto da parte del Comune - impegnato nelle molte opere resesi necessarie per il ruolo assunto da Firenze come nuova Capitale d'Italia (1865-1871) - di accollarsi gli alti costi della traduzione in bronzo del modello. \nIl progetto fu cos\u00ec accantonato, anche per il tracollo economico del Comune seguito al trasferimento della Capitale a Roma. \nVerso la fine del secolo (1892) si tornarono tuttavia a istituire due comitati promotori ai quali fu affidato il compito di portare a termine l'impresa e amministrare i fondi messi a disposizione del Comune, questa volta per celebrare due personalit\u00e0 locali pi\u00f9 strettamente legate a quella titolazione in onore dell'indipendenza nazionale che la piazza aveva assunto attorno al 1870. \nCos\u00ec, entro il 1898, il giardino fu arricchito da due monumenti con statue in bronzo e alto basamento in granito, poste al centro di quelle che ora sono le due zone del giardino, una raffigurante Ubaldino Peruzzi, primo sindaco di Firenze e pi\u00f9 volte ministro del Regno (1896, Raffaello Romanelli), l'altra Bettino Ricasoli, per due volte presidente del Consiglio e, assieme al precedente, tra i pi\u00f9 autorevoli esponenti tra i moderati toscani (1897-1898, Augusto Rivalta). Ambedue i monumenti furono inaugurati nel corso di una solenne cerimonia il 27 aprile 1898 (data scelta per l'alto valore simbolico ricordando la partenza dell'ultimo granduca lorenese da Firenze), alla presenza dei sovrani e di numerose delegazioni nazionali e di paesi esteri (il complesso programma della giornata previde tra l'altro parate militari in varie vie del centro e, in piazza dell'Indipendenza, l'esecuzione di un coro in omaggio al re eseguito da pi\u00f9 di duemila alunni delle scuole comunali).\nLa scultura del Peruzzi fu restaurata una prima volta nel 1930 e ancora nel 1950. La cancellata \u00e8 stata oggetto di lavori nel 1924 e nel 1949. Un annunciato intervento di restauro in occasione delle celebrazioni per i 150 anni dell'Unit\u00e0 d'Italia (2011) non ha poi avuto seguito.\nDescrizione.\nLa scultura rappresenta appunto Ubaldino Peruzzi, raffigurato nel momento in cui, il 27 aprile del 1859, aveva parlato al popolo radunato in quella che allora era la piazza Maria Antonia per annunciare - come gi\u00e0 abbiamo accennato - la partenza dalla citt\u00e0 dell'ultimo granduca lorenese, Leopoldo II. \nNel basamento sono quattro rilievi in bronzo raffiguranti ulteriori episodi della vita del nostro: \"Ubaldino Peruzzi, in qualit\u00e0 di Capitano della Guardia Civica, che ottiene la liberazione dei toscani fatti prigionieri a Curtatone e Montanara\" (l'iscrizione sottostante precisa: Innsbruck 1848); \"Ubaldino Peruzzi che annuncia la partenza del granduca da Firenze\" (27 aprile 1859); \"Ubaldino Peruzzi che, davanti a palazzo Feroni allora sede del Comune, annuncia la presa di Roma\" (20 settembre 1870); \"Ubaldino Peruzzi che inaugura la statua dedicata al David al piazzale Michelangiolo\" (12 settembre 1875)."}
{"id": "8952685", "revid": "36426", "url": "https://it.wikipedia.org/wiki?curid=8952685", "title": "Presidente del Consiglio (Italia)", "text": ""}
{"id": "8952699", "revid": "1418004", "url": "https://it.wikipedia.org/wiki?curid=8952699", "title": "Claire Keegan", "text": "Biografia.\nNata nel 1968 nella Contea di Wicklow, ha studiato alla Loyola University New Orleans e ha conseguito un M.A. all'Universit\u00e0 del Galles e un M.Phil. al Trinity College.\nNel 1999 ha esordito nella narrativa con la raccolta di racconti \"Dove l'acqua \u00e8 pi\u00f9 profonda\" grazie alla quale \u00e8 stata insignita del Premio Rooney per la letteratura irlandese.\nInsegnante di scrittura creativa, \u00e8 considerata tra le nuove voci pi\u00f9 interessanti della narrativa breve irlandese."}
{"id": "8952707", "revid": "974994", "url": "https://it.wikipedia.org/wiki?curid=8952707", "title": "Monumento a Bettino Ricasoli", "text": "Il Monumento a Bettino Ricasoli \u00e8 una scultura celebrativa di Firenze, situata in piazza dell'Indipendenza (quadrato nord) opposta al monumento a Ubaldino Peruzzi (quadrato sud). In bronzo, venne fusa nel 1897 dallo scultore Augusto Rivalta e posta su un alto piedistallo in granito.\nStoria.\nNel 1859 il Governo Provvisorio della Toscana, al fine di arricchire l'ampio spazio della piazza e celebrare i grandi del tempo, band\u00ec un concorso per realizzare due monumenti celebrativi, uno dedicato al re Vittorio Emanuele II, l'altro a Napoleone III. Per quanto riguarda il bando relativo al monumento equestre del re Vittorio Emanuele questo fu vinto dallo scultore livornese Salvino Salvini, che inizi\u00f2 a formare il monumentale modello in gesso nel 1864. La fusione, che sarebbe risultata per le dimensioni dell'opera una delle pi\u00f9 impegnative mai tentate in Europa, non venne tuttavia mai realizzata, per il rifiuto da parte del Comune - impegnato nelle molte opere resesi necessarie per il ruolo assunto da Firenze come nuova Capitale d'Italia (1865-1871) - di accollarsi gli alti costi della traduzione in bronzo del modello. \nIl progetto fu cos\u00ec accantonato, anche per il tracollo economico del Comune seguito al trasferimento della Capitale a Roma. \nVerso la fine del secolo (1892) si tornarono tuttavia a istituire due comitati promotori ai quali fu affidato il compito di portare a termine l'impresa e amministrare i fondi messi a disposizione del Comune, questa volta per celebrare due personalit\u00e0 locali pi\u00f9 strettamente legate a quella titolazione in onore dell'indipendenza nazionale che la piazza aveva assunto attorno al 1870. \nCos\u00ec, entro il 1898, il giardino fu arricchito da due monumenti con statue in bronzo e alto basamento in granito, poste al centro di quelle che ora sono le due zone del giardino, una raffigurante Ubaldino Peruzzi, primo sindaco di Firenze e pi\u00f9 volte ministro del Regno (1896, Raffaello Romanelli), l'altra Bettino Ricasoli, per due volte presidente del Consiglio e, assieme al precedente, tra i pi\u00f9 autorevoli esponenti tra i moderati toscani (1897-1898, Augusto Rivalta). Ambedue i monumenti furono inaugurati nel corso di una solenne cerimonia il 27 aprile 1898 (data scelta per l'alto valore simbolico ricordando la partenza dell'ultimo granduca lorenese da Firenze), alla presenza dei sovrani e di numerose delegazioni nazionali e di paesi esteri (il complesso programma della giornata previde tra l'altro parate militari in varie vie del centro e, in piazza dell'Indipendenza, l'esecuzione di un coro in omaggio al re eseguito da pi\u00f9 di duemila alunni delle scuole comunali).\nPer quanto riguarda le vicende conservative si annotano interventi nel 1930 e quindi nel 1951. La cancellata \u00e8 stata oggetto di lavori nel 1924 e nel 1949. Un annunciato intervento di restauro in occasione delle celebrazioni per i 150 anni dell'Unit\u00e0 d'Italia (2011) non ha poi avuto seguito fino al 2020.\nDescrizione.\nL'opera raffigura appunto Bettino Ricasoli in atto di presentare al re Vittorio Emanuele II il plebiscito della Toscana per l'ammissione al Regno. Sulla base della statua \u00e8 un'iscrizione che ricorda come la fusione fosse stata eseguita dai fratelli Pietro e Leopoldo Galli nel 1897. \nNel basamento sono due rilievi ugualmente in bronzo raffiguranti: \"Bettino Ricasoli che presenta a Vittorio Emanuele II i risultati del plebiscito\" (in pratica una scena che meglio esplicita il significato della statua); \"Vittorio Emanuele in visita al castello di Brolio, possedimento dei Ricasol\"i, nel 1863. "}
{"id": "8952709", "revid": "767487", "url": "https://it.wikipedia.org/wiki?curid=8952709", "title": "Mrs. Cook's Cooking", "text": "Mrs. Cook's Cooking \u00e8 un cortometraggio muto del 1915 diretto da Frank Cooley. Di genere comico, prodotto dall'American Film Manufacturing Company su un soggetto di J. Edward Hungerford, il film aveva come interpreti Virginia Kirtley, Joe Harris, Fred Gamble.\nTrama.\nPur se la signora Cook \u00e8 una cuoca eccellente, suo marito ha sempre da lamentarsi di tutto quello che gli viene presentato nel piatto. Quando la signora decide di non sopportare pi\u00f9 quel lagnoso del marito, lui \u00e8 costretto ad andare al ristorante. Ma anche l\u00ec il suo comportamento non cambia: litiga con il proprietario e con i camerieri, finendo per provocare il finimondo nel locale, tanto che il gerente lo fa arrestare.&lt;br&gt;\nAlla stazione di polizia, Cook telefona alla moglie implorandola di correre in suo aiuto. Segretamente divertita, lei gli risponde che gli sta bene quello che gli \u00e8 successo e gli sbatte il ricevitore in faccia.&lt;br&gt;\nMesso in cella a pane e acqua, a Cook viene detto dai suoi carcerieri di mangiare quello oppure di morire di fame. Mentre sgranocchia la sua crosta secca, davanti agli occhi di Cook passano in rassegna i succulenti piatti preparati da sua moglie. Quando lo portano poi in aula, gli viene annunciato che se vuole uscire, dovr\u00e0 pagare al proprietario del ristorante trenta dollari per i danni. Visto che non ha tutti quei soldi, telefona nuovamente alla moglie, supplicandola freneticamente di salvarlo da trenta giorni di pane e acqua. Alla fine lei cede e paga, portandolo via con s\u00e9.&lt;br&gt;\nGuarito per sempre, Cook si trova al sicuro in casa, di nuovo davanti al suo tavolo da pranzo.\nProduzione.\nIl film fu prodotto dalla American Film Manufacturing Company.\nDistribuzione.\nDistribuito dalla Mutual, il film - un cortometraggio in una bobina - usc\u00ec nelle sale statunitensi il 9 febbraio 1915."}
{"id": "8952710", "revid": "36426", "url": "https://it.wikipedia.org/wiki?curid=8952710", "title": "Piazzale Michelangiolo", "text": ""}
{"id": "8952711", "revid": "458786", "url": "https://it.wikipedia.org/wiki?curid=8952711", "title": "Juan Jos\u00e9 C\u00e1ceres", "text": "Caratteristiche tecniche.\n\u00c8 un terzino destro.\nCarriera.\nCresciuto nel settore giovanile del , nel 2017 viene ceduto al ; debutta fra i professionisti il 14 novembre 2020 in occasione del match di Copa Diego Armando Maradona perso 2-0 contro l'.\nStatistiche.\nPresenze e reti nei club.\n\"Statistiche aggiornate al 5 maggio 2021.\""}
{"id": "8952713", "revid": "1564499", "url": "https://it.wikipedia.org/wiki?curid=8952713", "title": "Attilio Gallo Cristiani", "text": "Biografia.\nAttilio Gallo Cristiani nacque a Rocca di Neto \u2013 allora parte del mandamento VI di Strongoli nel circondario di Cotrone (oggi in provincia di Crotone) \u2013 il 18 aprile 1885 da Domenico, medico e patriota, fratello di Vincenzo e per lungo tempo perseguitato dai Borbone, e dalla nobildonna Vittoria Cristiani. Dopo aver completato gli studi superiori al Liceo Ginnasio di Santa Severina si iscrisse inizialmente alla Scuola Normale di Matera, dove ottenne ottimi voti; al secondo anno per\u00f2 fu costretto a lasciare il capoluogo lucano per motivi di salute e trasferirsi alla Regia Scuola Normale \"Francesco De Sanctis\" di Lacedonia (AV), in Irpinia, dove complet\u00f2 gli studi divenendo maestro di scuola elementare nel luglio 1909.\nNel 1914 si iscrisse alla Scuola Universitaria di Pedagogia di Napoli e, nel contempo, si dedic\u00f2 anche all'attivit\u00e0 di giornalista collaborando per alcune testate calabresi, napoletane e siciliane; nel 1916, per\u00f2, venne chiamato alle armi servendo nella brigata Bologna e, dopo aver sostenuto gli esami da telegrafista nelle Ferrovie dello Stato, venne dapprima assegnato al 3\u00ba Reggimento genio telegrafisti e poi trasferito al campo di aviazione di Mirafiori, dove studi\u00f2 da radiotelegrafista. Come tale pass\u00f2 a Roma per un breve periodo e infine assegnato alla \"4\u00aa zona semaforica\" di Taranto della Regia Marina. Essendo egli insostituibile in questo incarico (tra l'altro molto delicato), Gallo Cristiani fu costretto a ritardare il congedo di almeno sei mesi.\nNel 1918, al termine della Grande Guerra, riprese con maggior intensit\u00e0 la sua attivit\u00e0 di insegnante e gli venne assegnata dall'allora Ministero dell'istruzione \u2013 all'epoca guidato da Agostino Berenini \u2013 la medaglia d'argento di secondo grado in qualit\u00e0 di benemerito della pubblica istruzione; anche la Croce Rossa Italiana gli riconobbe meriti speciali, assegnandogli la medaglia di bronzo al merito.\nDi orientamento fascista, nel 1922 si iscrisse al PNF di Benito Mussolini e prosegu\u00ec la sua attivit\u00e0 di scrittore e di giornalista pubblicista, acquisendo sempre maggior notoriet\u00e0 e ammirazione da parte di alcune importanti personalit\u00e0 dell'epoca: tra questi vi furono i professori Guido Della Valle, illustre pedagogista, e Raffaele Corso, etnologo dell\u2019Universit\u00e0 di Napoli; il filosofo e pedagogo Giuseppe Michele Ferrari dell\u2019Universit\u00e0 di Bologna; Guido Mazzoni dell\u2019Universit\u00e0 di Firenze; Giuseppe Brambilla dell\u2019Universit\u00e0 di Milano; Giovanni Vidari e il filosofo Nicol\u00f2 d'Alfonso dell\u2019Universit\u00e0 \"La Sapienza\" di Roma. Ebbe anche rapporti culturali con poeti e scrittori tra cui Roberto Bracco, Sem Benelli, Ada Negri e Salvatore Di Giacomo.\nIl 1\u00ba dicembre 1949 si ritir\u00f2 dal mondo della scuola. Si spense improvvisamente nella sua Rocca di Neto, all'et\u00e0 di 64 anni, il 17 marzo 1950.\nIl pensiero pedagogico di Attilio Gallo Cristiani.\nCome maestro di scuola elementare conobbe e istru\u00ec nel suo paese d'origine tanti ragazzi, di cui molti di questi erano figli di contadini o artigiani, ma nonostante ci\u00f2 Gallo Cristiani volle adottare negli anni una serie di iniziative tendenti ad accrescere sia il livello intellettuale che morale dei bambini che istruiva. Il suo pensiero pedagogico parte dunque dall'educazione che - secondo Gallo Cristiani - deve essere impartita ai bambini gi\u00e0 sin dagli asili per l\u2019infanzia in preparazione delle scuole elementari; la metodologia didattica di insegnamento adottata dal pedagogista rocchitano anticip\u00f2 in modo evidente i metodi educativi adottati nella scuola contemporanea: il suo modo di fare scuola, infatti, non era basato soltanto sul tradizionale leggere, scrivere e contare i numeri, ma anche su altre attivit\u00e0 ricreative come il teatro e la musica. A tal fine volle fondare e dirigere a sue spese un teatro educativo permanente, che lui chiam\u00f2 \"Balilla\" nel 1914; inoltre dot\u00f2 il teatro di un pianoforte, fond\u00f2 una biblioteca scolastica e anche una piccola fanfara."}
{"id": "8952715", "revid": "1005847", "url": "https://it.wikipedia.org/wiki?curid=8952715", "title": "Giovanni Giudice", "text": "Biografia.\nDocente di anatomia comparata e biologia dello sviluppo presso l'Universit\u00e0 degli Studi di Palermo, dal 1977 al 1983 fu componente del comitato scientifico dell'Istituto superiore di sanit\u00e0 di Roma, mentre dal 1980 al 1994 fu direttore dell'istituto di biologia dello sviluppo del CNR. \nAlle politiche del 1976 si candid\u00f2, in qualit\u00e0 di indipendente, nelle liste del Partito Comunista Italiano, venendo eletto al Senato per il collegio di Alcamo; in occasione delle politiche del 1979 approd\u00f2 alla Camera (23.717 preferenze), terminando il mandato parlamentare nel 1983.\nNel 1996 ricevette il premio Feltrinelli."}
{"id": "8952716", "revid": "404449", "url": "https://it.wikipedia.org/wiki?curid=8952716", "title": "Giuseppe Isnardi", "text": "Prese parte alla lotta contro l'analfabetismo nell'Italia meridionale, in collaborazione con l'Associazione nazionale per gli interessi del Mezzogiorno d'Italia, e fu autori di numerosi studi storico-geografici, incentrati principalmente sulla Calabria. Scrisse articoli sulla geografia calabra per conto dell\"'Enciclopedia Treccani\".\nBiografia.\nLaureatosi in lettere all'Universit\u00e0 degli Studi di Torino nel 1907, si trasfer\u00ec a Catanzaro nel 1912 per insegnare al ginnasio, iniziando a interessarsi allo studio della questione meridionale. Per conto dell'Associazione nazionale per gli interessi del Mezzogiorno d'Italia (ANIMI), divenne dirigente di tutte le scuole gestite dall'ente in Calabria dal 1921 al 1928. Continu\u00f2 poi l'attivit\u00e0 di insegnante a Grosseto, presso il liceo classico \"Carducci-Ricasoli\", dal 1928 al 1934, e poi a Pisa, fino al 1951.\nStabilitosi a Roma, riprese il suo ruolo di consulente didattico per l'ANIMI e fu anche co-direttore della rivista \"Archivio Storico per la Calabria e la Lucania\" insieme a Umberto Zanotti Bianco. Dal 1963 al 1965, anno della sua morte, fu direttore della biblioteca di studi meridionali \"Giustino Fortunato\"."}
{"id": "8952721", "revid": "2218732", "url": "https://it.wikipedia.org/wiki?curid=8952721", "title": "The Lie (film 2018)", "text": "The Lie - La bugia (\"Between Earth and Sky\") \u00e8 un film del 2018 diretto da Veena Cabreros Sud.\nTrama.\nDopo che la loro figlia ha confessato di aver ucciso la sua migliore amica due genitori cercano di fare in modo di coprire la verit\u00e0 su quello che \u00e8 accaduto.\nDistribuzione.\nIl film \u00e8 stato distribuito sulla piattaforma Amazon Prime Video dal 13 settembre 2018."}
{"id": "8952722", "revid": "458786", "url": "https://it.wikipedia.org/wiki?curid=8952722", "title": "Luciano Ferreyra", "text": "Caratteristiche tecniche.\n\u00c8 un centrocampista offensivo tecnico e rapido che ama svariare sul fronte offensivo, spostandosi spesso sulla fascia sinistra.\nCarriera.\nCresciuto nel settore giovanile del , nell'ottobre 2020 viene promosso in prima squadra; debutta fra i professionisti il 3 novembre seguente giocando da titolare il match di Copa Diego Armando Maradona vinto 2-1 contro il .\nStatistiche.\nPresenze e reti nei club.\n\"Statistiche aggiornate al 5 maggio 2021.\""}
{"id": "8952726", "revid": "709565", "url": "https://it.wikipedia.org/wiki?curid=8952726", "title": "European Le Mans Series 2021", "text": "La stagione 2021 dell'European Le Mans Series \u00e8 la diciottesima edizione del campionato organizzato dall'ACO. La stagione \u00e8 iniziata il 18 Aprile e si concluder\u00e0 il 24 Ottobre, per un totale di sei gare. In Belgio il Team WRT N\u00b041, composto da Robert Kubica, Louis Del\u00e9traz e Ye Yifei si laurea campione nella serie con una gara d'anticipo.\nCalendario.\nDi seguito il calendario della stagione 2021:\nPartecipanti.\nDi seguito i partecipanti divisi nelle diverse classi.\nLMP2.\nTutte le vetture di classe LMP2 sono euipaggiate con un motore Gibson GK428 V8 e pneumatici Goodyear. A partire da questa stagione viene creata una classifica separata all'interno della classe LMP2, la LMP2 Pro-Am Cup, riservata agli equipaggi con almeno un pilota classificato come Bronze. \nInnovative car.\nPer la prima volta, nel 2021, partecipa alla ELMS un equipaggio formato da soli piloti affetti da disabilit\u00e0. \nLMP3.\nTutte le vetture di classe LMP3 sono equipaggiate con motore Nissan VK56DE 5.6L V8 e pneumatici Michelin.\nRisultati.\nIn grassetto sono indicati i vincitori assoluti.\nClassifica.\nI punti vengono assegnati secondo la seguente struttura:"}
{"id": "8952730", "revid": "458786", "url": "https://it.wikipedia.org/wiki?curid=8952730", "title": "Luca Mart\u00ednez", "text": "Caratteristiche tecniche.\n\u00c8 un centravanti.\nCarriera.\nNato in Messico da padre argentino, cresce nel settore giovanile del , dove approda in prima squadra nel 2020; debutta fra i professionisti il 3 novembre dello stesso anno in occasione del match di Copa Diego Armando Maradona vinto 2-1 contro il . Il 15 febbraio 2021 realizza la sua prima rete aprendo le marcature dell'incontro vinto 2-1 contro l'.\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8952731", "revid": "458786", "url": "https://it.wikipedia.org/wiki?curid=8952731", "title": "Luca Mart\u00ednez Dupuy", "text": ""}
{"id": "8952733", "revid": "36426", "url": "https://it.wikipedia.org/wiki?curid=8952733", "title": "Convento di Sant'Anna sul Prato", "text": ""}
{"id": "8952734", "revid": "15756", "url": "https://it.wikipedia.org/wiki?curid=8952734", "title": "Pino Martini", "text": "Biografia.\nPino Martini si avvicina alla musica sin dall'infanzia a Paulilatino ed Oristano grazie al nonno, Giuseppe Obinu, noto \"Musennore\" (era il suonatore ufficiale di ballo sardo di Paulilatino citato nel libro di Giovanni Dore \"Gli strumenti della musica popolare della Sardegna\") ed al padre Ugo, suonatore di \"ballo civile\".\nInizia a suonare in numerose formazioni praticando il rock degli anni settanta. In questo periodo entra nei Salis con i quali conosce la formazione milanese degli Stormy Six, uno dei gruppi portavoce delle nuove forme di creativit\u00e0 giovanile degli anni settanta, che aderisce alla lega artistica europea Rock In Opposition. Dopo alcune collaborazioni come musicista esterno, nel 1977 entra nel gruppo come membro stabile della formazione ufficiale. Nell'album \"Macchina maccheronica\" del 1980 appare una sua prima composizione. L'apice della collaborazione \u00e8 il disco \"Al volo\" del 1982 in cui quattro brani sono composti da Pino Martini (\"Roma\", \"Non si sa dove stare\", \"Reparto novit\u00e0\", \"Parole grosse\").\nNell'estate del 1983 Pino Martini con Franco Fabbri e Umberto Fiori partecipa, assieme a tre membri del quartetto \"avant-rock\" tedesco Cassiber (Chris Cutler, Heiner Goebbels e Alfred Harth) al \"Cantiere Internazionale d'Arte di Montepulciano\". Il sestetto, denominato Cassix (Cassiber/Stormy Six), compone per l'occasione una serie di brani che, oltre ad essere eseguiti nel concerto finale del \"Cantiere\", furono registrati da uno studio mobile della RAI.\nL'attivit\u00e0 di Pino Martini prosegue negli ambienti milanesi con il progetto avant-jazz dei \"Capricorno\", guidato dal trombettista Guido Mazzon. Il progetto nasce in seguito a una improvvisata jam session al Teatro Arsenale di Milano. Segue una parentesi fusion col Trio Matisse di cui fanno parte Salvatore Garau ed il chitarrista Chicco Santulli, esibendosi nei locali principali della scena jazz milanese: Le Scimmie, l'Orient Express, il Macedonia, il Ventaglio, il Magia Music Meeting, The Door Pub, il Ciao Maria e l'Osteria Tri Basei. Negli anni ottanta Pino Martini partecipa come sessionman al Club Tenco e si esibisce con il cabarettista-cantautore David Riondino e con Ricky Gianco.\nNegli anni novanta, assieme a Laura Fedele, Max Furian e Pierluigi Ferrari, partecipa al progetto \"Bluesimodo\".\nNel 1993 Pino Martini sale di nuovo su un palco con gli Stormy Six in occasione di una \"reunion\" al teatro Orfeo di Milano da cui fu registrato il cd dal vivo \"Un concerto\". Nei quindici anni successivi Pino Martini \u00e8 tornato ad esibirsi in pi\u00f9 occasioni con gli Stormy Six: a Torino nel 1997 per \"Settembre Musica\"; al \"Mittelfest\" di Cividale del Friuli nel 2005; al \"Carroponte\" di Sesto San Giovanni, nel 2008, per il concerto \"Dopo quarant'anni\" nell'ambito dell'iniziativa \"Suoni &amp; visioni\", insieme a Ivan della Mea, Donovan, Claudio Rocchi, Eugenio Finardi e Riki Belloni.\nDal 2006 Pino Martini si dedica all'insegnamento del canto sardo e popolare.\nNel 2009 Martini intraprende una collaborazione con Ambra Pintore per cui cura la produzione nel 2010 del disco \"Muriga\" (\"mescola\" in sardo), in cui \u00e8 anche coautore e arrangiatore di alcuni brani. La collaborazione con Ambra Pintore si conclude nel 2011.\nAltri progetti.\nMartini Bank.\nNel 1987 Pino Martini form\u00f2 la \"Martini Bank\". Il progetto musicale eseguiva brani di generi vari comprendenti il funky acido, il rythm &amp; blues, l'Africa Dance e la world music, inserendo nel repertorio alcuni titoli riarrangiati e rivisitati di autori quali Stevie Wonder, Peter Gabriel, Lenny Kravitz, Tower of Power oltre a pezzi originali con testi in italiano, sardo, francese, inglese.\nNel corso degli anni hanno fatto parte del gruppo musicisti come Emanuele Conti, Gianni Montemurro, Marcello Cosenza, Aldine Kelly, Marco Pinna, Mario Arcari, Sandro De Bellis, Pino Di Pietro, Antonio Neglia, Alberto Centofanti, Pierluigi Ferrari, Giuseppe Rotondi, Stefania Galli, Paola Bertassi, Giorgio Rizzi, Stefano Bonacina, Fabio Farina e Pierpaolo D'Emilio.\nTancaruja.\nNel 1998 Martini fond\u00f2 il gruppo Tancaruja per cui compose musiche e testi e a cui partecip\u00f2 come interprete. Il progetto port\u00f2 alla realizzazione di tre album: \"In terra e in chelu\"; \"Isettande\" e \"Ballu furiosu\", quest'ultimo registrato dal vivo al Teatro Garau di Oristano.\nI Tancaruja, nei loro dieci anni di vita hanno tenuto concerti in Sardegna e nel resto d'Italia con partecipazioni a festival e rassegne, oltre a tourn\u00e9e (dal 2002 al 2005) in Lussemburgo e in Germania dove nel 2003 vinsero il primo premio del FolkHerbst festival, organizzato dal Centro Culturale Malzhaus di Plauen. Nel 2004 parteciparono al Bardentreffen Festival di Norimberga; nel 2005 al Weltmusik festival di Kassel e, sempre nel 2005, sono stati sul palco della \"Conferenza Mediterranea dei Popoli senza Stato\" di Barcellona. Il gruppo si \u00e8 sciolto nel 2008.\nSa Oghe De Su Coro.\nTra il 2006 e il 2016 Pino Martini \u00e8 stato direttore del coro \"Sa oghe de su coro\" che ha presentato il suo repertorio all'interno di rassegne e festival. Il 26 aprile 2009 il coro si \u00e8 esibito nella Basilica di Sant'Ambrogio di Milano, in occasione di Sa die de sa Sardigna.\nBaracca Epos.\nIl gruppo Baracca Epos nasce dalla collaborazione tra Pino Martini e Umberto Fiori per realizzare lo spettacolo \"A rapporto - Emilio Lussu suonato e cantato\" ispirato dalle pagine di due romanzi di Emilio Lussu: \"Un anno sull'Altipiano\" e \"Marcia su Roma e dintorni\"."}
{"id": "8952737", "revid": "1687355", "url": "https://it.wikipedia.org/wiki?curid=8952737", "title": "L'Open 35 de Saint-Malo 2021 - Qualificazioni singolare", "text": "Le qualificazioni del singolare de L'Open 35 de Saint-Malo 2021 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a questi sono subentrati i Lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "8952738", "revid": "793215", "url": "https://it.wikipedia.org/wiki?curid=8952738", "title": "\u017begota", "text": "Il Comitato Konrad \u017begota , meglio conosciuto come \u017begota, era il Consiglio polacco per l'aiuto agli ebrei con la delegazione del governo per la Polonia, un'organizzazione di resistenza polacca clandestina attiva dal 1942 al 1945 nella Polonia occupata dai tedeschi. \u017begota era l'istituzione successore del \"Comitato provvisorio per l'aiuto agli ebrei\" ed \u00e8 stata creata appositamente per salvare gli ebrei. La Polonia era l'unico paese dell'Europa occupata dai tedeschi in cui esisteva un'organizzazione clandestina fondata e sostenuta dal governo.\nSi stima che il numero di ebrei per cui \u017begota abbia fornito aiuto sia nell'ordine di diverse migliaia. Non bisogna dimenticare che gli agenti di \u017begota hanno lavorato in circostanze estreme, sotto la minaccia di morte da parte delle forze naziste.\nStoria.\nIl Consiglio per l'aiuto agli ebrei, o \u017begota, era la continuazione del Comitato provvisorio per l'aiuto agli ebrei, fondato il 27 settembre 1942 dagli attivisti cattolici polacchi Zofia Kossak-Szczucka e Wanda Krahelska- Filipowicz (\"Alinka\"). Il Comitato provvisorio si prendeva cura di ben 180 persone, ma per ragioni politiche e finanziarie fu sciolto e sostituito da \u017begota il 4 dicembre 1942. Uno dei co-fondatori di \u017begota era Henryk Woli\u0144ski del Esercito Nazionale (AK) che ha contribuito a integrarlo con lo Stato clandestino polacco. Woli\u0144ski \u00e8 anche accreditato di aver sviluppato l'idea per questa organizzazione.\nKossak-Szczucka inizialmente voleva che \u017begota diventasse un esempio di \"pura carit\u00e0 cristiana\", sostenendo che gli ebrei avevano le proprie organizzazioni di beneficenza internazionali. Nel contempo, \u017begota era gestito sia da ebrei che da non ebrei provenienti da un'ampia gamma di movimenti politici. Julian Grobelny, un attivista del Partito Socialista Polacco, fu eletto Segretario Generale, e Ferdynand Arczy\u0144ski, membro del Partito Democratico Polacco, tesoriere. Adolf Berman e Leon Feiner rappresentavano il Comitato nazionale ebraico (un gruppo ombrello che rappresentava i partiti sionisti) e il \"Bund generale del lavoro ebraico\" (di estrazione marxista). Entrambe le parti operavano in modo indipendente, convogliando i fondi donati dalle organizzazioni ebraiche all'estero sia verso \u017begota che verso altre organizzazioni clandestine. Altri membri includevano il Partito socialista polacco, il Partito democratico e il Fronte cattolico per la rinascita della Polonia guidato da Kossak-Szczucka e Witold Bie\u0144kowski, editori delle sue pubblicazioni clandestine. Il partito nazionalista di destra ha rifiutato di prendere parte all'organizzazione.\nKossak-Szczucka ha continuato ad agire nell'organizzazione come collegamento tra \u017begota e la rete di conventi e orfanotrofi cattolici, oltre gli orfanotrofi pubblici, che insieme nascondevano molti bambini ebrei.\nOperazioni.\n\u017begota aveva dipartimenti specializzati per questioni come l'abbigliamento, il benessere dei bambini, l'assistenza medica, l'alloggio e altre questioni rilevanti. Aveva un centinaio di cellule attive che fornivano cibo, cure mediche, denaro e documenti di identit\u00e0 falsi a migliaia di ebrei polacchi nascosti nell'area \"ariana\" della zona di occupazione tedesca. La creazione e la distribuzione di documenti falsi \u00e8 stata descritta come uno dei compiti principali dell'organizzazione e si stima che abbia prodotto centinaia di codici di false identit\u00e0 per i rifugiati ebrei. Un'altra stima attribuisce a \u017begota la falsificazione di circa 50.000 documenti come certificati di matrimonio, atti di battesimo, certificati di morte e carte di lavoro per aiutare gli ebrei a spacciarsi per cristiani. Nel falsificare documenti, \u017begota collabor\u00f2 con l'Esercito nazionale, che spesso forniva strutture per falsificare documenti d'identit\u00e0 tedeschi.\nLa sede dell'organizzazione si trovava a Varsavia, dove era attivo principalmente, ma forniva anche denaro, cibo e medicine per i prigionieri in diversi campi di lavoro forzato. Le attivit\u00e0 di \u017begota si sovrapponevano in misura considerevole a quelle delle altre principali organizzazioni dedite ad aiutare gli ebrei in Polonia, vale a dire il Comitato nazionale ebraico, che si prendeva cura di circa 5.600 ebrei; e il Bund, che si \u00e8 occupata di ulteriori 1.500. Insieme, le tre organizzazioni sono state in grado di raggiungere circa 8.500 dei 28.000 ebrei nascosti a Varsavia, e forse altri 1.000 nascosti altrove in Polonia.\nLa sezione di \u017begota a Varsavia specializzata per i bambini, guidata dall'assistente sociale Irena Sendler, si prendeva cura di 2.500 bambini ebrei. Molti sono stati collocati presso famiglie affidatarie, in orfanotrofi pubblici e non, e nei conventi.\n\u017begota ha ripetutamente chiesto al governo polacco in esilio e alla delegazione governativa per la Polonia di fare appello al popolo polacco per aiutare gli ebrei perseguitati. Il governo in esilio aument\u00f2 gradualmente i fondi per \u017begota durante la guerra.\nRichard C. Lukas stim\u00f2 che 60.000 ebrei, circa la met\u00e0 dei sopravvissuti all'Olocausto nella Polonia occupata, furono aiutati in qualche modo da \u017begota. Czes\u0142aw \u0141uczak stima il numero di beneficiari dell'aiuto a circa 30.000 persone. Paul R. Bartrop ha stimato che \u017begota ha contribuito a salvare circa 4.000 ebrei, fornendo assistenza a circa 25.000 persone in totale.\nDifficolt\u00e0 operative.\nSotto l'occupazione tedesca, nascondere o assistere i rifugiati ebrei era considerato un reato punibile con la morte. Il rischio aumentava se si aggiunge il rischio rappresentato dai compagni polacchi, i quali non vedevano di buon occhio aiutare la comunit\u00e0 ebraica. Irena Sendler ha dichiarato che \"durante [la guerra] era pi\u00f9 semplice nascondere un carro armato sotto il tappeto che proteggere un bambino ebreo\".\nSecondo Richard C. Lukas, \"Il numero di polacchi che morirono per mano dei tedeschi per aver aiutato gli ebrei\" \u00e8 difficile da stabilire, con stime che vanno da diverse migliaia anche a cinquantamila individui. Paul R. Bartrop ha stimato che circa 20.000 agenti di \u017begota furono uccisi dai nazisti e migliaia di altri furono arrestati e imprigionati.\nSituazione finanziaria.\nIl governo polacco in esilio, con sede a Londra, dovette affrontare enormi difficolt\u00e0 nel finanziare le sue istituzioni nella Polonia occupata dai tedeschi; questo ha influito anche sui finanziamenti per \u017begota, infatti parte dei fondi dovevano essere inviati tramite lanci aerei altamente inefficienti (solo il 17% circa dei quali riusc\u00ec) e alcuni poterono essere consegnati solo verso la fine della guerra.\nNonostante queste difficolt\u00e0, durante la guerra il governo polacco in esilio aument\u00f2 continuamente i suoi fondi per \u017begota: il sostegno mensile del governo polacco fu aumentato da 30.000 z\u0142oty a 338.000 z\u0142oty nel maggio 1944 fino a 1.000.000 z\u0142oty alla fine della guerra. Il contributo finanziario complessivo del governo polacco a \u017begota e alle organizzazioni ebraiche \u00e8 stato di 37.400.000 z\u0142oty, 1.000.000 di dollari e 200.000 franchi svizzeri. Secondo Marcin Urynowicz, la percentuale dei fondi stanziati dal governo polacco in esilio per aiutare gli ebrei, anche attraverso \u017begota, era basata sulla loro percentuale nella popolazione generale della Polonia prebellica.\nA tale proposito, Antony Polonsky scrive che \"i successi di Zegota - \u00e8 stata in grado di falsificare documenti per circa 50.000 persone - suggeriscono che, se fosse stata data una priorit\u00e0 pi\u00f9 alta dalla Delegazione e dal governo di Londra, avrebbe potuto fare molto di pi\u00f9\"; Polonsky cita Wladyslaw Bartoszewski dicendo che l'organizzazione era considerata una \"figliastra\" della resistenza; ed Emanuel Ringelblum ha scritto che \"\u00e8 stato formato un Consiglio per gli aiuti agli ebrei, composto da persone di buona volont\u00e0, ma la sua attivit\u00e0 \u00e8 stata limitata dalla mancanza di fondi e dalla mancanza di aiuto da parte del governo\". Una descrizione simile \u00e8 fornita dallo storico Martin Winstone, che scrive che \u017begota ha combattuto una dura battaglia per il finanziamento e ha ricevuto pi\u00f9 sostegno dalle organizzazioni ebraiche che dal governo polacco in esilio . Nota anche che i partiti polacchi di destra si sono completamente rifiutati di sostenerlo. Shmuel Krakowski ha descritto il finanziamento come \"modesto\" e scrive che il governo polacco avrebbe potuto stanziare di pi\u00f9 per finanziare l'organizzazione. Scrive che \"[il finanziamento] era davvero molto esiguo considerando non solo le esigenze del consiglio e l'immensit\u00e0 della tragedia ebraica, ma anche le risorse a disposizione della resistenza polacca [...] avrebbero potuto essere molto pi\u00f9 generose nell'allocazione delle risorse necessario per salvare vite umane\".\nJoseph Kermish descrive il rapporto tra \u017begota e la delegazione governativa per la Polonia come teso, con frequenti disaccordi sui finanziamenti e sulla portata della crisi umanitaria che \u017begota stava cercando di affrontare.\n\u00c8 stato stimato che il costo per salvare una vita ebraica variasse tra 6.000 e 15.000 zloty polacchi.\nAttivisti di spicco.\nIn una lettera del 26 febbraio 1977 Adolf Berman menziona i seguenti attivisti come particolarmente meritori:\nRiconoscimenti nel dopoguerra.\nNel 1963 \u017begota fu commemorato in Israele con un albero nel Giardino dei Giusti a Yad Vashem, alla presenza di W\u0142adys\u0142aw Bartoszewski. Nel 1995 \u00e8 stato inaugurato un monumento all'organizzazione a Varsavia. Un altro monumento \u00e8 stato inaugurato nel 2009 nel Parco dei sopravvissuti di \u0141\u00f3d\u017a. \u017begota \u00e8 anche commemorata con targhe poste nei luoghi dei suoi uffici regionali a Varsavia e Cracovia. Nel 2009 la Banca nazionale polacca ha emesso una serie di monete commemorative."}
{"id": "8952739", "revid": "599013", "url": "https://it.wikipedia.org/wiki?curid=8952739", "title": "Lautaro Blanco", "text": "Caratteristiche tecniche.\n\u00c8 un terzino sinistro adattabile anche al centro della difesa.\nCarriera.\nCresciuto nel settore giovanile del , debutta fra i professionisti il 3 novembre 2020 in occasione del match di Copa Diego Armando Maradona vinto 2-1 contro il .\nStatistiche.\nPresenze e reti nei club.\n\"Statistiche aggiornate al 5 maggio 2021.\""}
{"id": "8952742", "revid": "2091899", "url": "https://it.wikipedia.org/wiki?curid=8952742", "title": "Chiesa di San Pietro d'Arenula", "text": "La chiesa di San Pietro d'Arenula \u00e8 un edificio religioso situato a Monte San Giovanni Campano, nella provincia di Frosinone, nel Lazio.\nPrima canonica del Lazio meridionale, \u00e8 situata appena fuori le mura della citt\u00e0 di Monte San Giovanni Campano \u00absotto la rupe maggiore\u00bb in direzione sud-est, all'ombra della torre del castello in cui nel XII secolo fu rinchiuso Tommaso d'Aquino dalla sua famiglia. \nStoria.\nLe prime notizie storiche relative alla chiesa sono risalenti al 1028 quando, in seguito alla distruzione del centro abitato di Canneto, la comunit\u00e0 di sacerdoti della chiesa di San Pietro di Canneto si trasfer\u00ec a Monte San Giovanni Campano e, con l'aiuto di alcuni cittadini non solo locali, ma anche di Arpino, Alatri, Trevi, decisero di fondare la chiesa denominata di San Pietro de Arenula e una congregazione di canonici indipendente dall'autorit\u00e0 del vescovo, come si legge in Toubert. Altri riferimenti storici \u00e8 possibile ricavarli dalla fascia di imposte del timpano su cui \u00e8 segnato come anno di costruzione il 1111 e dall'incisione sulla prima campana \u00abOberti nus me fecit MCCXXXXI\u00bb posizionata nella torre esterna a sinistra del portone d'ingresso con accesso sia interno che esterno. In seguito Urbano VI, con la bolla del 26 dicembre 1379, concesse alla certosa di Trisulti tutti i beni dell'ex chiesa parrocchiale di Canneto annettendola alla Santa Sede nel 1385 (confermata poi nel 1411 da Giovanni XXIII e nel 1415 da Martino V) e obbligando i monaci certosini a prendersi cura dei pochi abitanti rimasti e a ingrandire questa chiesa che diveniva parrocchia per gli abitanti di Colli e Canneto; da quel momento il parroco di San Pietro\u00a0d'Arenula\u00a0veniva nominato direttamente dalla certosa, da cui dipendeva. La chiesa sopravvisse alla furia devastante di Carlo VIII e nel 1633 se ne ebbe nuovamente notizia poich\u00e9 i certosini acquistarono un\u2019altra campana allo scopo di abbellimento. Notizie successive si hanno nel 1654 a seguito della visita pastorale del vescovo Alessandro Argoli da cui emerge la presenza di un altare maggiore, rialzato da due gradini di pietra, sul quale era affissa una tela ad olio seicentesca raffigurante \"San Pietro\", \"San Bartolomeo e San Bruno\" che venerano la Beata Vergine Maria con il Bambino commissionata dai monaci di Trisulti a Giuseppe Caci nel 1682; mentre l'altro altare era dedicato a Santa Maria della Pace. Questa chiesa, per\u00f2, non era luogo di culto in quanto squallida per via del soffitto ancora fatto di tavole in legno e mura prive di rappresentazioni sacre che fungessero da modelli di ispirazione per i fedeli. I certosini si resero conto dell'esigenza di rinnovarla e nel 1720 la fecero restaurare, come attesta l'epigrafe posta sul lato destro dell\u2019ingresso principale, cercando di adeguarla partendo proprio dalle immagini sacre commissionate al pittore Plinio Ambrosetti; in seguito venne inviato l\u00ec dal monastero di San Bartolomeo di Trisulti il pittore napoletano Francesco Frezzi, come attesta la ricevuta di quietanza.\nNel XVIII secolo le chiese parrocchiali nel paese erano cinque: Santa Maria della Valle, Santa Margherita, Santa Maria della Arendola, Santa Giusta e San Pietro d'Arenula e nella prima met\u00e0 del secolo i certosini pensarono di adeguare la ricostruzione di quest\u2019ultima ai nuovi canoni architettonici, ma i tempi si prolungarono poich\u00e9 papa Benedetto XIV obblig\u00f2, attraverso un decreto, tutti i possidenti di beni a munirsi di un catasto per il pagamento delle tasse. Il compito di redigere l'inventario fu assegnato al perito geometra Tommaso Germieri, l'archipresbitero Bonaventura Marra e il notaio Maccario Marzoni ed il verbale conferma sia la presenza dei due altari, il principale con statua di San Pietro Apostolo custodita nella chiesa principale della Collegiata, che quella degli altri componenti, come emerse anche dalla mappa allegata: la chiesa aveva forma rettangolare, mentre il sagrato triangolare, alla sua destra vi era il cimitero ed al suo interno era molto semplice con tetto uniforme e senza elementi portanti che sorreggessero le cupole. Nel 1763 il vescovo Giovanni Battista Jacobini venne in visita e prescrisse l'acquisto di una pisside e una chiave per il tabernacolo, entrambi argentee; in seguito torn\u00f2 per l'ultima volta nel 1767 poco prima che iniziassero i lavori. Quanto contenuto nella chiesa venne trasferito poich\u00e9 si tratt\u00f2 di vere e proprie opere strutturali con demolizione degli ambienti di sinistra, le mura laterali furono rinforzate tramite un collegamento a volta e la navata, che mantenne le sue dimensioni, sub\u00ec variazioni assumendo la forma di croce greca in stile barocco (anche se l'elemento longitudinale risulta essere leggermente pi\u00f9 allungato rispetto al trasversale che ne determina il transetto), cos\u00ec come i centrali portanti del tamburo ottogonale che fuoriesce dal tetto con il tiburio sovrastato da lanterna. Una scelta stilistica di forme architettoniche riconducibili solo ad esemplari di alcune chiese seicentesche di Roma che qui si arricchisce dell\u2019insolito campanile tra i due bracci, il quale venne in parte demolito ed il nuovo, che svettava oltre il tetto con terminale bizantineggiante, aveva quattro finestre per una migliore diffusione del suono delle campane. Scomparve il pulpito, fu creato un disimpegno per la cantatoria proprio sulla porta d\u2019ingresso e le due ali leggermente arretrate contribuirono a migliorare l\u2019estetica della nuova facciata completamente settecentesca. Nel 1700 i certosini vi fecero affrescare la \"traslazione della Casa della Vergine Maria\" ad Ancona e la nuova chiesa, inaugurata nel 1775, come testimonia la lapide affissa in ricordo, divenne luogo di culto assumendo il ruolo di parrocchia finch\u00e9 fu costruita nella piazza centrale del paese la chiesa della Collegiata in onore di Maria Santissima del Suffragio, la quale \u00e8 ancora oggi la principale per tutto il comune. \nTra il 1840 ed il 1850, su progetto dell'ingegnere Giuseppe Ricci di Ferentino, fu creata la piazzetta davanti alla chiesa, e la facciata in stile barocco fu completata con le due pigne ed i timpani. Nel 1882 il priore di Trisulti invi\u00f2 il pittore Giuseppe Caci nella grancia di Monte San Giovanni Campano per far dipingere un quadro per questa chiesa.\nNel 1999, grazie ai fondi ministeriali destinati alle opere del Giubileo, la chiesa di San Pietro d'Arenula \u00e8 stata restaurata nuovamente, questa volta da un'impresa edile di Lenola ed i lavori di consolidamento sono stati seguiti dall\u2019architetto Marcello Matteini, l'ingegnere Gianfranco Belli e il geometra Mario Pernaselci. A destra dell\u2019ingresso \u00e8, inoltre, stato costruito un vano per i servizi, proprio dove furono tumulate alcune salme dei garibaldini caduti nel 1867 durante lo scontro di Casina Valentini ad opera delle truppe pontificie; la pavimentazione in cotto, costituita da mattoni tipici di fattura locale, \u00e8 rimasta quella originale. La somma ricevuta, tuttavia, non fu sufficiente per completare l\u2019opera di restauro.\nLa chiesa viene aperta solamente il 29 giugno per la celebrazione della messa in occasione della festivit\u00e0 di San Pietro e Paolo oppure per i riti matrimoniali."}
{"id": "8952743", "revid": "767487", "url": "https://it.wikipedia.org/wiki?curid=8952743", "title": "Which Would You Rather Be?", "text": "Which Would You Rather Be? \u00e8 un cortometraggio muto del 1915 diretto da Frank Cooley. Di genere drammatico, prodotto dalla American Film Manufacturing Company su un soggetto di Webster Campbell (un attore che appare anche nel cast) aveva come altri interpreti Joe Harris, Virginia Kirtley, Kathryn Wilson, Fred Gamble.\nTrama.\nEdward e Henry, due giovani commessi viaggiatori, si fermano in una piccola citt\u00e0 dove ognuno di loro incontra l'amore. Edward si innamora di Sadie, Henry di Edith, due sorelle figlie di Lane, il proprietario dell'emporio locale nonch\u00e9 direttore delle poste. Ai due giovani viene offerta l'occasione di un lavoro se sposeranno le due ragazze: Edward lavorer\u00e0 alle poste, Henry all'emporio. Henry batte presto in ritirata, mentre Edward resta, sposando Sadie.&lt;br&gt;\nGli affari per Henry per\u00f2 cominciano a rallentare, i grandi centri non sembrano pi\u00f9 cos\u00ec redditizi e lui non ha pi\u00f9 lo smalto che dimostrava quando ha cominciato quel mestiere. Comincia a pensare che forse non ha fatto la cosa giusta rifiutando il posto in provincia e, quando pap\u00e0 Lane muore, decide di tornare da Edith che lo sta ancora aspettando.\nProduzione.\nIl film fu prodotto dalla American Film Manufacturing Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale statunitensi il 2 febbraio 1915."}
{"id": "8952744", "revid": "767487", "url": "https://it.wikipedia.org/wiki?curid=8952744", "title": "La rotaia", "text": "La rotaia (\"Scherben\"; ted.: \"cocci, frantumi\") \u00e8 un film del 1921, diretto da Lupu Pick. \nTrama.\nPrimo giorno. In una piccola stazione di transito isolata in una localit\u00e0 montana abita il capostazione con la moglie e la figlia. La famiglia conduce una vita modesta ed abitudinaria, non infelice. La sera, all'ora di cena, il telegrafo trasmette la notizia della prossima venuta di un ispettore ferroviario, che abiter\u00e0 in una stanza alla stazione. Fuori infuria una tempesta, e i vetri di una finestra si rompono: i cocci vengono depositati in un secchio.\nSecondo giorno. Arriva l'ispettore. La notte, quando il capostazione \u00e8 lungo i binari per effettuare le sue quotidiane manutenzioni, la moglie, avendo notato del fumo uscire dalla stanza dell'ispettore, e non avendo ricevuto risposta dopo aver bussato alla porta, temendo un incendio sta avventandosi su di essa con una scure, quando finalmente l'ispettore le apre. La donna scopre che il fumo era dovuto alla sigaretta dell'ispettore, e nello stesso tempo scopre la figlia nella camera di lui, in atteggiamenti che non danno adito a dubbi. La figlia viene colta da un malore e giace a letto pressoch\u00e9 priva di sensi. La madre, sconvolta, poco dopo si reca, attraverso le contrade innevate, presso una cappella rurale lungo un sentiero, e si inginocchia a pregare. Prima che faccia buio si accascia ai piedi del crocefisso, esanime. Il capostazione torna a casa, e, per non disturbare la moglie, che crede presente, si corica nel proprio letto.\nTerzo giorno. \u00c8 solo la mattina che padre e figlia si accorgono dell'assenza della madre; il primo \u00e8 come minimo stupito, la seconda \u00e8 angosciata. Il capostazione esce, e ritorna portando in braccio il cadavere della moglie, che ha trovato sotto il crocefisso. L'ispettore lo vede, e siritira nella propria stanza.\nQuarto giorno. Mentre il capostazione trasporta il corpo della moglie alla vicina chiesa per il funerale e l'inumazione, l'ispettore, in camera, si sta (se ne sta) lavando le mani; la figlia, che aveva creduto ad un rapporto serio, gli si avvicina, sperando almeno di trarre qualcosa di positivo al di l\u00e0 del lutto. Ma l'ispettore la rifiuta bellamente.\nQuinto giorno. La figlia, esasperata, confessa al padre gli avvenimenti di qualche notte prima. Il capostazione uccide l'ispettore - mentre la figlia esce di casa - poi, contrariamente alla routine, con un segnale blocca un treno che stava transitando, e confessa al macchinista: \"Sono un assassino\". I passeggeri, contrariati per l'imprevista fermata, dopo essersi affacciati ai finestrini, ritornano tranquillamente al vagone ristorante. Dall'alto di una roccia che sovrasta la ferrovia la figlia vede giungere il treno che ha ripreso la corsa.\nI frantumi del vetro della finestra sono ancora nel secchio.\nDistribuzione.\nLa prima proiezione pubblica \u00e8 avvenuta a Berlino il 27 aprile 1921 presso due sale contemporaneamente: la U.T. Kuf\u00fcrstendamm (con musiche dal vivo composte da Giuseppe Becce) e la Mozartsaal del teatro Metropol (con musiche dal vivo composte da Alexander Schirmann)."}
{"id": "8952746", "revid": "4239", "url": "https://it.wikipedia.org/wiki?curid=8952746", "title": "Pueblos M\u00e1gicos", "text": ""}
{"id": "8952756", "revid": "182291", "url": "https://it.wikipedia.org/wiki?curid=8952756", "title": "Attilio Gallo-Cristiani", "text": ""}
{"id": "8952763", "revid": "767487", "url": "https://it.wikipedia.org/wiki?curid=8952763", "title": "The Warning (film 1915 Cooley)", "text": "The Warning \u00e8 un cortometraggio muto del 1915 diretto da Frank Cooley. Di genere western, prodotto dalla American Film Manufacturing Company, il film aveva come interpreti Forrest Taylor, Helene Rosson, Charles Newton.\nTrama.\nIn Arizona, John Graham e sua figlia Bessie comperano una grande propriet\u00e0 agricola, ma gli allevatori del posto non gradiscono l'arrivo nella zona di proprietari terrieri e mandano al nuovo venuto una lettera di minaccia dove gli intimano di lasciare il paese. Stesso messaggio arriva anche ai Merrill, un'altra famiglia, il cui figlio Fred \u00e8 l'innamorato di Bessie.&lt;br&gt;\nBurnham, il re del bestiame, ambisce alla mano di Bessie e le assicura che se lei lo sposer\u00e0, suo padre non avr\u00e0 pi\u00f9 nulla da temere. Lei, per\u00f2, respinge comunque lo sgradevole pretendente che non perde tempo per vendicarsi. Il ranch dei Burnham viene attaccato e razziato e Graham, non reggendo al colpo, muore.&lt;br&gt;\nAnche il ranch dei Merrill subisce la stessa sorte, ma Fred uccide uno dei banditi. Corre poi da Bessie, per sincerarsi che la ragazza stia bene. La trova tra le braccia di Burnham, che cerca di avere ragione di lei. Fred, minacciandolo con la pistola, lo manda via.&lt;br&gt;\nTravestita, Bessie si infiltra tra gli allevatori, venendo a scoprire che progettano un altro attacco al ranch dei Merrill. Burnham, che l'ha riconosciuta, incarica tre scagnozzi messicani di rapirla e di portarla oltre confine, in una capanna. Fred, venendo a sapere del rapimento, convince gli allevatori ad aiutarlo a salvarla. Il gruppo piomba sulla capanna dove per\u00f2 si trova solo Burnham che finge abilmente innocenza. Viene per\u00f2 smascherato da un urlo di Bessie, tenuta prigioniera nella stanza accanto. Mentre Fred salva la ragazza, Burnham viene affidato alle cure dei suoi vecchi \"amici\".\nProduzione.\nIl film fu prodotto dalla American Film Manufacturing Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale statunitensi il 19 novembre 1915."}
{"id": "8952764", "revid": "1799663", "url": "https://it.wikipedia.org/wiki?curid=8952764", "title": "Giorgio I di Hannover", "text": ""}
{"id": "8952765", "revid": "1799663", "url": "https://it.wikipedia.org/wiki?curid=8952765", "title": "Giorgio II di Hannover", "text": ""}
{"id": "8952766", "revid": "155634", "url": "https://it.wikipedia.org/wiki?curid=8952766", "title": "Antonio Faccilongo", "text": "Biografia.\nFaccilongo ha iniziato la sua carriera di fotografo lavorando per \"Il Messaggero\" di Roma. Nel 2008 ha iniziato ad occuparsi di reportage di interesse internazionale, concentrando la sua attenzione in Asia e Medio Oriente, principalmente occupandosi del conflitto israelo-palestinese, seguendo storie sociali, politiche e culturali.\nI suoi lavori sono stati pubblicati sulle pi\u00f9 importanti riviste internazionali e hanno ricevuto riconoscimenti del calibro della storia dell\u2019anno del World Press Photo e primo premio nella categoria long-term projects, il Pictures of the Year International e il Getty Editorial Grant.\nNel 2020 il progetto \"Habibi\" di Faccilongo \u00e8 stato il vincitore del FotoEvidence Book Award 2020 with World Press Photo e pubblicato come libro. \u201cQuesto premio viene assegnato ogni anno a un fotografo il cui lavoro dimostra coraggio e impegno nel perseguimento dei diritti umani\u201d.\nIl libro \u00e8 stato curato da Sarah Leen, disegnato da Ramon Pez ed \u00e8 arricchito dalla poesia di Taha Muhammad Ali."}
{"id": "8952777", "revid": "458786", "url": "https://it.wikipedia.org/wiki?curid=8952777", "title": "Joaqu\u00edn Sosa", "text": "Caratteristiche tecniche.\n\u00c8 un difensore centrale.\nCarriera.\nCresciuto nel settore giovanile del , debutta in prima squadra il 7 aprile 2021 in occasione della finale di ritorno per l'assegnazione della Primera Divisi\u00f3n Profesional 2021 vinto 1-0 contro il , dove serve a Gonzalo Bergessio l'assist per il gol decisivo. Quattro giorni pi\u00f9 tardi passa in prestito proprio al Rentistas insieme al compagno Emiliano Villar.\nStatistiche.\n\"Statistiche aggiornate al 6 maggio 2021\"."}
{"id": "8952778", "revid": "458786", "url": "https://it.wikipedia.org/wiki?curid=8952778", "title": "Enzo Joaqu\u00edn Sosa Roma\u00f1uk", "text": ""}
{"id": "8952782", "revid": "1431409", "url": "https://it.wikipedia.org/wiki?curid=8952782", "title": "Piero Hincapi\u00e9", "text": "Caratteristiche tecniche.\nDifensore centrale di piede mancino, pu\u00f2 giocare anche come terzino. Risulta abile nell'uno contro uno e nell'impostazione del gioco dalle retrovie.\nCarriera.\nClub.\nCresciuto nel settore giovanile dell', debutta in prima squadra il 10 agosto 2019, giocando l'incontro di Serie A perso 3-2 contro il Mushuc Runa. Colleziona altre due presenze prima di essere acquistato, il 20 agosto 2020, dagli argentini del , con cui firma un contratto quinquennale. Il 3 marzo 2021 debutta con i biancoblu in Copa Argentina, nella partita vinta ai rigori (6-5) contro l'.\nIl 16 agosto 2021 viene acquistato per 8 milioni pi\u00f9 bonus dal .\nNazionale.\nNel 2021 viene inserito nella lista dei partecipanti alla Copa Am\u00e9rica dal commissario tecnico Gustavo Alfaro. Il 14 giugno debutta in tale competizione, e in nazionale maggiore, nella partita persa 1-0 contro la Colombia. Gioca in totale 5 partite, tutte da titolare, tra cui i quarti di finale persi contro l'Argentina per 3-0.\nStatistiche.\nPresenze e reti nei club.\n\"Statistiche aggiornate al 3 luglio 2021.\""}
{"id": "8952791", "revid": "1369234", "url": "https://it.wikipedia.org/wiki?curid=8952791", "title": "Isaiah Parente", "text": "Caratteristiche tecniche.\n\u00c8 un centrocampista centrale.\nCarriera.\nInizia a giocare a calcio nell'Academy del dove milita dal 2015 al 2018. Successivamente trascorre un biennio nei , una delle selezioni calcistiche della Wake Forest University; durante questo periodo nel 2019 gioca anche con i in USL League Two, con cui vince il campionato.\nL'11 gennaio 2021 entra a far parte ufficialmente della prima squadra del ; debutta fra i professionisti l'8 aprile seguente, nel match di CONCACAF Champions League vinto 4-0 contro il .\nStatistiche.\n\"Statistiche aggiornate al 3 ottobre 2021\"."}
{"id": "8952813", "revid": "1543377", "url": "https://it.wikipedia.org/wiki?curid=8952813", "title": "Chery Arrizo 5", "text": "La Chery Arrizo 5 (codice progettuale M19) \u00e8 una autovettura berlina prodotta dal 2016 dalla casa automobilistica cinese Chery Automobile.\nLa vettura tra il 2019 e il 2020 \u00e8 stata venduta con il nome di Chery Arrizo EX.\nDescrizione.\nL'Arrizo 5 \u00e8 stata anticipata dalla concept car \"Chery Concept Alpha\" che ha debuttato al Salone dell'Auto di Pechino del 2014 e dalla \"Chery Alpha 5\" svelato al Salone dell'Auto di Shanghai del 2015. La versione per la produzione in serie della berlina Arrizo 5 ha debuttato durante il Salone dell'Auto di Guangzhou 2015.\nL'unico motore disponibile \u00e8 un quattro cilindri benzina aspirato da 1,5 litri \"Acteco\" erogante 116 CV e 148 N\u00b7m abbinato a un cambio manuale a cinque marce o a variazione continua CVT. Successivamente sono arrivate due motorizzazioni turbocompresse da 1,2 litri con 132 CV e 212 N\u00b7m e da 1,5 litri con 146 CV e 210 N\u00b7m.\nArrizo 5 Sport.\nL'Arrizo 5 Sport \u00e8 la variante pi\u00f9 sportiva e ad alte prestazioni della Arrizo 5. A spingerla c'\u00e8 un motore \u00e8 un turbo da 1,5 litri con 107 kW (146 CV) e 210 N\u00b7m di coppia, accoppiato a un cinque velocit\u00e0 manuale o CVT. L'Arrizo 5 Sport \u00e8 dotata di un kit carrozzeria che include un paraurti anteriore ridisegnato, minigonne laterali, nuovi cerchi in lega a 5 razze, pinze dei freni rosse, spoiler sul portellone posteriore e finiture interne di colore rosso.\nArrizo 5e EV.\nLa Chery Arrizo 5e \u00e8 la versione elettrica basata sulla Arrizo 5 standard, che, ha debuttato a giugno 2017. \u00c8 caratterizzata da un motore elettrico sincrono a magneti permanenti erogante 129 CV (95 kW) abbinato ad un pacco batterie agli ioni di litio da 53,6 kWh che garantisce un'autonomia di 410 chilometri nel ciclo NEDC. La Arrizo 5e possiede un peso totale pari a 1580 kg.\nDal settembre del 2020 viene venduta anche la versione ribattezzata Cowin E5 EV dalla sussidiaria Cowin Auto.\nArrizo EX.\nDal 2019 al 2020 in occasione di un piccolo restyling, la vettura \u00e8 stata brevemente venduta con il nome di \"Chery Arrizo EX\". Il nome \u00e8 stato nuovamente cambiato di nuovo in Arrizo 5 nel 2020."}
{"id": "8952814", "revid": "547034", "url": "https://it.wikipedia.org/wiki?curid=8952814", "title": "Chiesa della Santissima Trinit\u00e0 (Salisburgo)", "text": "La Chiesa della Santissima Trinit\u00e0 (in tedesco: Dreifaltigkeitskirche) \u00e8 la chiesa cattolica situata nella citt\u00e0 di Salisburgo e progettato da Johann Bernhard Fischer von Erlach in stile barocco.\nStoria.\nLa chiesa fu costruita tra il 1694 e il 1702. La consacrazione della chiesa parzialmente incompiuta avvenne nel 1699. La chiesa, insieme alla chiesa di San Giovanni costru\u00ec il primo edificio progettato da Johann Bernhard Fischer von Erlach a Salisburgo che utilizzo come modello vari edifici religiosi costruiti a Roma, in particolare la Chiesa Sant'Agnese in Agone di Francesco Borromini in Piazza Navona. Oltre a Fischer von Erlach e anche a Bernhard Michael Mandl che decorano la cupola, contribuirono alla sua realizzazione anche gli scultori e scalpellini come Wolf Wei\u00dfkirchner, Mathias Wilhelm Wei\u00dfkirchner, Sebastian Stumpfegger, Andreas G\u00f6tzinger e Lorenz Dr\u00e4xl."}
{"id": "8952823", "revid": "287204", "url": "https://it.wikipedia.org/wiki?curid=8952823", "title": "Chery E3", "text": "La Chery E3 (codice progettuale A19) \u00e8 una autovettura berlina prodotta dal 2013 dalla casa automobilistica cinese Chery Automobile.\nDescrizione.\nDurante le fasi di sviluppo e di progettazione, la vettura era nota con il nome in codice \"A19\".\nLa Chery E3 \u00e8 stata lanciata sul mercato automobilistico cinese il 12 settembre 2013, collocandosi al di sotto dei modelli Chery E5 e Cowin 3.\nAd alimentare la Chery E3 vi \u00e8 un motore a benzina \"Acteco\" da 1,5 litri che eroga 109 CV (80 kW) e 140 Nm, abbinato a un cambio manuale a cinque marce. Le sospensioni anteriori adottano lo schema con montanti MacPherson, mente quelle posteriori adottano uno schema ad assale rigido con barra di torsione.\nNel 2017 la vettura \u00e8 stata sottoposta ad restyling che ha interessato la griglia frontale caratterizzata da un nuovo disegno ed \u00e8 stata introdotta una nuova trasmissione automatica a quattro rapporti."}
{"id": "8952824", "revid": "120695229", "url": "https://it.wikipedia.org/wiki?curid=8952824", "title": "Chery Arrizo 7", "text": "La Chery Arrizo 7 (in cinese: \u827e\u745e\u6cfd7), chiamata anche Chery A4, \u00e8 una autovettura berlina prodotta dal 2013 dalla casa automobilistica cinese Chery Automobile.\nDescrizione.\nL'Arrizo 7 \u00e8 stata anticipata dalla concept car Chery Alpha 7 che ha debuttato allo Shanghai Auto Show del 2013. La versione di produzione \u00e8 stata lanciata sul mercato automobilistico cinese alla fine del 2013. La vettura era disponibile al lancio con due motorizzazioni, una delle quali \u00e8 un motore quattro cilindri aspirato da 1,6 litri che produce 126 CV e 160 Nm, abbinato a un cambio manuale a 5 marce o un automatico a variazioni continua CVT. Successivamente \u00e8 arrivata una unit\u00e0 turbocompressa da 1,5 litri da 147 CV e 220 Nm.\nArrizo 7e.\nLa 7e \u00e8 la variante ibrida plug-in (PHEV) della berlina Arrizo 7. Lanciato nel mercato cinese all'inizio del 2016, utilizza un sistema ibrido costituito da un motore 1,6 litri da 126 CV (94 kW; 128 CV) e un motore elettrico da 75 CV (56 kW), abbinati entrambi alla sola trazione anteriore. La capacit\u00e0 della batteria \u00e8 di 9,3 kWh, che le permette di avere un'autonomia in sola modalit\u00e0 elettrica di circa 50 chilometri; la batteria pu\u00f2 essere ricaricata durante la marcia dal motore endotermico e durante le fasi decelerazione e frenata oppure da una presa di corrente esterna in circa 5 ore. Il consumo di carburante nel ciclo combinato si attesta sui 2,2 litri per 100 chilometri; la velocit\u00e0 massima \u00e8 di 180 km/h e il peso totale di 1590 chilogrammi."}
{"id": "8952833", "revid": "120695207", "url": "https://it.wikipedia.org/wiki?curid=8952833", "title": "Chery QQ6", "text": "La Chery QQ6 (nome in codice \"S21\") \u00e8 una autovettura berlina prodotta dal 2016 dalla casa automobilistica cinese Chery Automobile.\nDescrizione.\nIl veicolo \u00e8 stato presentato formalmente al Salone dell'auto di Guangzhou 2006.\nLa QQ6 \u00e8 caratterizzata da una carrozzeria dalle linee tondeggianti ed \u00e8 stata offerta con un motore benzina aspirato a quattro cilindri da 1297 cc da 61 kW (83 CV) o da 1.083 cc con 50 kW (68 CV).\nL'auto \u00e8 stata sottoposta nel 2006 dai crash test dall'ente CNCAP ottenendo 2 stelle su 5.\nLa vettura oltre che in cina \u00e8 stata venduta anche in Cile, Colombia e altri paesi andinei nel novembre 2006. Inoltre \u00e8 stata assemblato sia in Iran (con il nome di S21) che in Egitto (come la Speranza A213). \u00c8 stato anche venduto in Ucraina con il nome di \"Chery Jaggi\"."}
{"id": "8952836", "revid": "247222", "url": "https://it.wikipedia.org/wiki?curid=8952836", "title": "Chery E7", "text": ""}
{"id": "8952839", "revid": "2166030", "url": "https://it.wikipedia.org/wiki?curid=8952839", "title": "Lefkeli Mustafa Pasci\u00e0", "text": "Fu un Grand Visir dell'Impero ottomano nel 1622 e beilerbei (governatore) d'Egitto nel 1618."}
{"id": "8952841", "revid": "122246", "url": "https://it.wikipedia.org/wiki?curid=8952841", "title": "Coppa di Francia 2020-2021 (pallavolo femminile)", "text": "La Coppa di Francia 2020-2021 si \u00e8 svolta dal 2 febbraio al 25 aprile 2021: al torneo hanno partecipato quattordici squadre di club francesi e la vittoria finale \u00e8 andata per la prima volta all'.\nRegolamento.\nLa formula del torneo ha previsto ottavi di finale, quarti di finale, semifinali e finale, giocate con gara unica."}
{"id": "8952853", "revid": "110157", "url": "https://it.wikipedia.org/wiki?curid=8952853", "title": "Heather Kozar", "text": "\u00c8 stata nominata \"Playmate del mese\" per la rivista \"Playboy\" nel gennaio 1998 e \"Playmate dell'anno 1999\"."}
{"id": "8952854", "revid": "110157", "url": "https://it.wikipedia.org/wiki?curid=8952854", "title": "Jodi Ann Paterson", "text": "\u00c8 stata nominata \"Playmate del mese\" per la rivista \"Playboy\" nel ottobre 1999 e \"Playmate dell'anno 2000\"."}
{"id": "8952860", "revid": "2111144", "url": "https://it.wikipedia.org/wiki?curid=8952860", "title": "Societ\u00e0 Italiana di Cure Palliative", "text": "La Societ\u00e0 Italiana di Cure Palliative (SICP) \u00e8 una societ\u00e0 scientifica fondata nel 1986 con l'obbiettivo di promuovere la cultura delle cure palliative in Italia. \nEssa si dirama al livello territoriale in 16 sedi regionali rappresentative: Basilicata, Calabria, Campania, Emilia Romagna, Friuli Venezia Giulia, Lazio, Liguria, Lombardia, Marche, Puglia, Sardegna, Sicilia, Toscana, Umbria, Veneto e Trentino-Alto Adige e da due sedi interregionali: Piemonte-Valle d\u2019Aosta e Abruzzo-Molise."}
{"id": "8952869", "revid": "61051", "url": "https://it.wikipedia.org/wiki?curid=8952869", "title": "Svava R\u00f3s Gudmundsd\u00f3ttir", "text": ""}
{"id": "8952870", "revid": "62748", "url": "https://it.wikipedia.org/wiki?curid=8952870", "title": "Monte Puget", "text": "Il Monte Puget \u00e8 la cima pi\u00f9 elevata del massiccio dei Calanchi situato a sud-est di Marsiglia, tra Cap Croisette a ovest e Cassis a est.\nQuesta vetta si trova ad est del massiccio di Marseilleveyre e si affaccia sul Mar Mediterraneo, raggiungendo un'altitudine di 563 metri sul livello del mare. Dominando Marsiglia, offre una vista unica dei porti settentrionali e meridionali della citt\u00e0.\nToponomastica.\n\"Puget\" \u00e8 un toponimo occitano diffuso che designa un piccolo massiccio, diminutivo della parola \"puech\". Le due parole provengono dal latino \"podio\". Il nome \"Mont Puget\" \u00e8 quindi un caso di toponimo pleonastico. Nonostante la credenza popolare, il nome del luogo non ha alcun legame, se non etimologicamente, con lo scultore marsigliese Pierre Puget.\nGeologia.\nCome molte colline marsigliesi, \u00e8 costituito da calcari bianchi del Cretaceo di et\u00e0 urgoniana.\nArrampicata e passeggiate.\nIl monte Puget pu\u00f2 fornire interessanti percorsi di arrampicata ed escursionismo.\nPer arrivare in cima, le vie pi\u00f9 classiche sono:\nDall'alto si ha un panorama sulla Grande Candelle, le insenature, Capo Canaille, la citt\u00e0 di Marsiglia, il massiccio dell'Etoile, il massiccio del Garlaban e persino quello di Sainte-Baume."}
{"id": "8952875", "revid": "125354831", "url": "https://it.wikipedia.org/wiki?curid=8952875", "title": "Ari\u00e8s", "text": "La Soci\u00e9t\u00e9 des Automobiles Ari\u00e8s \u00e8 stata una casa automobilistica francese attiva dal 1903 al 1938.\nStoria.\nI primi anni.\nL'azienda venne fondata appunto nel 1903 dal barone Charles Petite, giovane ingegnere di nobili origini laureatosi alla \u00c9cole centrale des arts et manufactures di Parigi. La sede operativa fu inizialmente fissata ad Asni\u00e8res, ma nel giro di breve tempo sarebbe stata trasferita a Villeneuve-la-Garenne, non tanto per esigenze economiche, quanto per esigenze organizzative dovute ad un contratto siglato con la Aster per la fornitura di motori prodotti da quest'ultima per le nuove vetture Ari\u00e8s. Il nome scelto per questo marchio \u00e8 immediatamente traducibile in italiano come \"Ariete\", evocando cos\u00ec forza, audacia ed agilit\u00e0, tutte caratteristiche che il barone Petite volle racchiudere nelle sue auto e nella loro filosofia costruttiva.\nGi\u00e0 alla fine del 1903 i primi due modelli a marchio Ari\u00e8s vennero presentati al Salone di Parigi: si trattava della \"Type A\" con motore bicilindrico e trasmissione a cardano, e della \"12/14 HP Type B\" con motore a 4 cilindri e trasmissione a catena. Le vetture Ari\u00e8s vennero da subito apprezzate per la loro affidabilit\u00e0 e robustezza. Nel 1904, dopo appena un anno di attivit\u00e0, la gamma si estese a ben sei modelli, dalle gi\u00e0 citate \"Type A\" e \"Type B\" alla \"8/10 HP Type C\", sempre bicilindrica, fino alla \"30/35 HP Type F\", decisamente pi\u00f9 impegnativa sul piano economico.\nA partire dal 1905 la gamma evolse con migliorie ai modelli, che vennero via via identificati con altre denominazioni, mentre vi fu il debutto della casa francese nelle competizioni, in particolare imponendosi al \"Concours de l'A.C. de Touraine\" alla \"Coupe de Compi\u00e8gne\" e al \"Concours de Ville de l'A.C.F.\". Dalle fasce di mercato medio-alte si pass\u00f2 velocemente a quelle di lusso e cos\u00ec nel 1906 venne lanciata la \"50 HP\", spinta da un motore da ben 12 litri di cilindrata. Ma il modello faro della casa di Villeneuve-la-Garenne fu la \"Type P 20/30 HP\", introdotta nel 1907 e che avrebbe conosciuto una carriera commercialmente brillante e relativamente lunga, essendo stata proposta in listino fino allo scoppio della Prima Guerra Mondiale. Proprio da questo modello venne derivata la prima vera vettura a marchio Ari\u00e8s concepita per le competizioni, equipaggiata con un motore a quattro valvole per cilindro e con cambio a 4 marce. Nel frattempo cominci\u00f2 anche la produzione di camion e autobus, proposti in diverse varianti differenti fra loro per la portata massima (da 700 kg a 6,5 tonnellate) e quindi anche per la potenza del loro motore. Il successo dei camion e autobus di casa Ari\u00e8s varc\u00f2 rapidamente i confini nazionali: grosse percentuali di vendite si ebbero infatti in Regno Unito, in Spagna e persino in America Latina. Oltreoceano furono particolarmente apprezzate anche le autovetture Ari\u00e8s allestite come taxi per gli Stati Uniti. La crisi economica dovuta al panico del 1907 spinse la Ari\u00e8s ad introdurre in gamma nel 1908 un modello economico come la \"6HP\", seguito l'anno seguente dalla \"Type S\" da 15 CV fiscali.\nNel 1910 si ebbe invece il debutto della \"Type S6\", la cui sigla indicava il frazionamento a 6 cilindri del suo propulsore, per la prima volta in una vettura Ari\u00e8s. Si trattava fra l'altro di un motore a V stretto (15\u00b0), architettura riproposta di l\u00ec a poco anche sotto il cofano di modelli pi\u00f9 economici, come la \"Type V\" con motore da 1,1 litri, caratterizzata fra l'altro anche dalla distribuzione desmodromica. L'innovazione meccanica si estese anche ad altri comparti delle vetture Ari\u00e8s, come ad esempio il retrotreno a ponte De Dion, che vene esteso a tutta la gamma. Ed ancora, nel 1912 venne lanciato il primo modello dotato di motore avalve, ossia la \"Type P2\". Il lancio del camion di media portata \"Type R6\" fu una delle ultime novit\u00e0 di rilievo nella storia della Ari\u00e8s prima dello scoppio della Grande Guerra.\nCon l'avvento della Prima Guerra Mondiale, la produzione si concentr\u00f2 quasi esclusivamente sui camion, destinati al trasporto di truppe, materiali, rifornimenti e vettovaglie. Solo una manciata di autovetture venne assemblata, destinata alle cariche militari e politiche. A partire dl 1916 vennero anche prodotti motori aeronautici Hispano-Suiza su licenza: a tale scopo venne costruito un secondo stabilimento a Parigi.\nI ruggenti anni '20.\nAl termine della Grande Guerra, la sede operativa della Ari\u00e8s venne trasferita a Courbevoie e la produzione automobilistica fu riavviata con l'introduzione di un modello assai economico, la \"5HP\", che debutt\u00f2 proprio alla fine del 1918. Nel 1920 la gamma venne integrata con la riproposizione della \"Type S\" d'anteguerra. A partire dal 1923 vi fu invece il lancio della \"Type CC4\", evoluzione della \"Type CC2\" pre-bellica proposta in svariate configurazioni, anche sportiveggianti. E proprio a proposito di competizioni, nel 1925 la casa di Courbevoie ritorn\u00f2 all'attivit\u00e0 sportiva per la prima volta dopo la prima parentesi bellica: la vettura realizzata a tale scopo era nota come Ari\u00e8s \"3L Grand Sport\" e come suggerisce la denominazione era caratterizzata da un motore di 3 litri con distribuzione ad asse a camme in testa. Dopo le prime gare, in cui la \"3L Grand Sport\" si distinse pur senza risultati di rilievo, si arriv\u00f2 al 1926, anno in cui la vettura termin\u00f2 al secondo posto in occasione della \"Coppa Boillot\", ma soprattutto in cui conquist\u00f2 importanti vittorie, tra cui la cronoscalata di Boulogne-Billancourt, la \"6 Ore di Borgogna\", la \"24 Ore del Belgio\", il \"Criterium International\" e persino la Targa Florio, dove si classific\u00f2 prima nella sua categoria. Nel 1927, poi, arriv\u00f2 finalmente anche la vittoria alla \"Coupe Boillot\" con la vettura di Robert Laly. Fra il 1926 e il 1928 la \"3L Grand Sport\" partecip\u00f2 anche alla 24 Ore di Le Mans, senza tuttavia ottenere in questo caso risultati di rilievo.\nPer quanto riguarda la produzione di camion, l'immediato primo dopoguerra fu assai importante per la Ari\u00e8s, poich\u00e9 la necessit\u00e0 di rimuovere detriti, ricostruire e trasportare beni di prima necessit\u00e0 impose un largo utilizzo di questo genere di mezzi. Ma gi\u00e0 dal 1923 la domanda cal\u00f2 a causa della concorrenza sempre pi\u00f9 pressante e rappresentata principalmente dalla Renault e dalla Berliet. Anche la richiesta di autovetture cominci\u00f2 a scemare via via che ci si inoltr\u00f2 negli anni '20 del secolo scorso e questo sempre a causa della concorrenza, che fra l'altro vide imporsi costruttori come la neonata Citro\u00ebn, la cui produzione era basata sulla produzione in serie in catena di montaggio, aspetto che consent\u00ec alla cs del \"double chevron\" di abbattere sensibilmente i costi di produzione e di proporre le sue vetture a prezzi inferiori. La Ari\u00e8s sopravvisse solo grazie alla scomparsa di altri costruttori concorrenti, ma economicamente pi\u00f9 fragili ed impost\u00f2 quindi progressivamente la sua produzione automobilistica basandola sul modello unico, che in questo caso era rappresentato dalla \"9/40 HP\", con cui la casa di Courbevoie riusc\u00ec a superare le difficolt\u00e0 finanziarie causate dalla Grande Depressione.\nGli anni '30.\nNel 1934 venne introdotta la \"Super 10/50\", dotata di numerose novit\u00e0 tecniche, come il motore a valvole di aspirazione in testa e di scarico laterali, la trasmissione a doppio demoltiplicatore (ossia 3 marce selezionabili su due range di rapportatura), lo sterzo a doppio giunto cardanico e la guida a sinistra. La situazione finanziaria rimase comunque delicata: il barone Petite, ancora alla guida dell'azienda, sugger\u00ec una alleanza fra costruttori, un po' sulla falsariga di quanto avevano fatto in Germania i quattro principali costruttori sassoni, che nel 1932 si erano uniti a formare la Auto Union. Ma nessuno ader\u00ec alla sua proposta: fu cos\u00ec che nel 1938 la Ari\u00e8s termin\u00f2 la propria produzione automobilistica dopo una produzione totale di 20.000 vetture. Alla fine della Seconda Guerra Mondiale, per alcuni decenni, continu\u00f2 invece la produzione di camion."}
{"id": "8952877", "revid": "120468360", "url": "https://it.wikipedia.org/wiki?curid=8952877", "title": "John Cleland (pilota)", "text": "Nato a Wishaw, Cleland ha iniziato a gareggiare negli anni 70 nel rallycross e nelle cronoscalata vincendo lo Scottish Rally Championship nel 1976 alla guida di una Mitsubishi Colt. In seguito \u00e8 passato alle corse su circuito, ottenendo successi nei campionati British Production Car e Thundersaloon negli anni '80, prima di unirsi al team Vauxhall per partecipare al British Touring Car Championship del 1989.\nNella sua carriera ha preso parte a undici edizioni consecutive del BTCC dal 1989 al 1999. Ha partecipato anche a varie edizioni della Bathurst 1000, arrivando secondo nel 2001."}
{"id": "8952878", "revid": "254059", "url": "https://it.wikipedia.org/wiki?curid=8952878", "title": "Guiscardo de Suardi", "text": "Biografia.\nGuiscardo dell'importante famiglia Suardi di Bergamo, \u00e8 menzionato come arcidiacono della chiesa di San Vincenzo gi\u00e0 nel 1244, e indicato, come \u201cuomo dotato di somma prudenza e di invitta costanza nel sostenere i diritti capitolari\u201d. Alla morte del vescovo Erbondo, fu eletto dal capitolo come nuovo vicario della sede vacante il canonico Beltramo Suardi. La sede non dovette restare vacante per\u00f2 per molto tempo: risulta infatti conservato un documento dell'8 luglio 1272 per un atto di vendita di un terreno coltivato a vite in cui si nomina il nuovo vescovo Guiscardo. questo a indicare quanto fosse importante la famiglia Suardi nella citt\u00e0.\nImportante fu il suo interessamento verso gli ordini mendicanti e la sua concessione di indulgenze in favore dei frati predicatori e della congregazione della Misericordia Maggiore del 27 dicembre 1276 per quanti partecipavano alle predicazioni e che compivano opere di carit\u00e0 \u00abannuentes de Dei misericordia confisi\u00bb, e le \u00abmisericordie operibus erogandis\u00bb. Il diploma dell'indulgenza della fondazione MIA, conservato nei registri medioevali, \u00e8 registrato con la data: \"die quinto exeunte decembris M\u00b0 CC\u00b0 septuagenimo septimo dindictione quinta\". Consacr\u00f2 la nuova chiesa del Matris Domini, favorendo l'ingresso delle suore dell'ordine di Santa Chiara nel 1277 in Borgo Canale. Nel 1279 favor\u00ec la nascita della nuova confraternita presso la chiesa di Santa Caterina composta di laici.\nNel 1272 papa Gregorio X scrisse alcuni brevi apostolici diretti sia al priore di Sant'Ambrogio e all'arcivescovo di Milano, a favore della chiesa di Bergamo che si trovava in difficolt\u00e0 con i Templari di Bergamo, che pretendeva il diritto sull'avanzo delle elemosine raccolte nei festeggiamenti per l'anniversario vescovo di Brescia, originario di Bergamo, Guala ma che, egli stesso con lascito testamentario, aveva destinato ai pi\u00f9 poveri.\nLa presenza del vescovo \u00e8 documentata in qualit\u00e0 di arbitro in una controversia tra la famiglia Suardi e il Capitolo di San Vincenzo per la riscossione di alcune imposte della localit\u00e0 Fontanella e altre. Tra i partecipanti alla disputa vi sono elencati quelli che erano i personaggi pi\u00f9 importanti nella vita cittadina del Duecento: Roberto de Bonghi, Pace e Lanfranco Rivola, Beltramo Suardo Cimiliarca, e l'arcidiacono Lanfranco della Torre. Il vescovo conferm\u00f2 tutte le concessioni al monastero benedettino di Albino, che erano state elargite dai suo predecessori. La sserenit\u00e0 tra i capitoli delle diverse chiese nel 1275 iniziava a dare qualche rallentamento, furono infatti i canonici della chiesa di San Matteo e volere la divisione dei diversi beni.\nSarebbe confermato che il vescovo Guiscardo consacr\u00f2 il nuovo vescovo di Brescia Berardo Maggi per delegazione del papa in quanto l'arcivescovo di Milano Ottone Visconti era assente. l vescovo mor\u00ec tra il 21 e il 22 febbraio 1281."}
{"id": "8952889", "revid": "287204", "url": "https://it.wikipedia.org/wiki?curid=8952889", "title": "Supercoppa del Belgio 1996", "text": "La Supercoppa del Belgio 1996 (in francese \"Supercoupe de Belgique\", in fiammingo \"Belgische Supercup\") \u00e8 stata la 17\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , finalista perdente della coppa (vinta proprio dal Club Bruges).\nL'incontro si gioc\u00f2 il 22 gennaio 1997 allo Stadio Jan Breydel di Bruges e vide la vittoria del Club Bruges, al suo ottavo titolo."}
{"id": "8952891", "revid": "74801", "url": "https://it.wikipedia.org/wiki?curid=8952891", "title": "Thomas Cleveland Holt", "text": "Ha insegnato alla Universit\u00e0 di Howard, all\u2019Universit\u00e0 di Harvard, all\u2019Universit\u00e0 di Berkeley in California e all\u2019Universit\u00e0 del Michigan. \u00c8 nato a Danville, Virginia. Nel 2016 \u00e8 stato eletto membro della American Philosophical Society.\nPremi.\nGi\u00e0 presidente della American Historical Association, Holt \u00e8 stato fellow del John Simon Guggenheim Memorial Foundation e del Woodrow Wilson International Center for Scholars dal 1987 al 1988. Holt \u00e8 diventato fellow della John D. and Catherine T. MacArthur Foundation nel 1990. Il presidente Bill Clinton ha nominato Holt al National Council on Humanities. Nel 2003 \u00e8 stato eletto fellow dell\u2019American Academy of Arts and Sciences e Citigroup Fellow all\u2019American Academy di Berlino per il semestre autunnale del 2008. Nel 1978 Holt \u00e8 stato insignito del premio Southern Historical Association's Charles S. Sydnor per il suo primo libro, \"Black Over White.\" "}
{"id": "8952892", "revid": "1543377", "url": "https://it.wikipedia.org/wiki?curid=8952892", "title": "Mary Lindemann", "text": "Biografia.\nHa conseguito il dottorato di ricerca in storia all'Universit\u00e0 di Cincinnati nel 1980, ed \u00e8 professoressa di storia all'Universit\u00e0 di Miami dal 2004. \u00c8 stata Fellow-in-Residence presso il Netherlands Institute for Advanced Study nel periodo 2002-2003 ed affiliata con il Wellcome Trust Centre for the History of Medicine nel periodo 2007-2008. \u00c8 stata inoltre Fellow-in-Residence presso l'Accademia reale fiamminga del Belgio per le scienze e le arti nel 2011 e ricercatrice senior per lo Stato della Bassa Sassonia alla Herzog August Library dal 2014 al 2016.\nIl suo primo libro \"Patriots and Paupers: Hamburg, 1712\u20131830\" ha ricevuto un \"Outstanding Academic Title\" dalla rivista \"Choice\". Le \u00e8 stata conferita la medaglia William H. Welch nel 1998. Ha ricevuto una borsa di studio presso il National Endowment for the Humanities per il 1997-1998 ed una Borsa di studio Guggenheim per il 1998-1999."}
{"id": "8952893", "revid": "73843", "url": "https://it.wikipedia.org/wiki?curid=8952893", "title": "Mary Beth Norton", "text": "Biografia.\nMary Beth Norton nasce ad Ann Arbor, Michigan. Consegue il diploma in Bachelor of Arts presso l\u2019Universit\u00e0 del Michigan e conclude gli studi all\u2019Harvard University, laureandosi in Master of Arts (1965) e conseguendo un dottorato di ricerca nel 1969, con relatore Bernard Bailyn. La sua tesi di dottorato, \"The British-Americans\", venne pubblicata dalla Little, Brown and Company e ricevette il Premio Allan Nevins della Society of America Historians nel 1970.\nIl suo libro \"Founding Mothers and Fathers\" (1996) venne selezionato tra i finalisti del Premio Pulitzer nel 1997. La storica figura come co-autrice dei libri \"To Toil the Livelong Day\" (1987), \"Women of America\" (1979), \"Major Problems in American Women's History\" (4th ed., 2007), e \"In the Devil\u2019s Snare\" (2002) che approfondisce le vicende del processo alle streghe di Salem. \u00c8 inoltre conosciuta per essere stata co-autrice del famoso manuale di storia americana \"A People &amp; A Nation\", in due volumi, attualmente alla sua nona edizione.\nNel corso della sua vita, Mary Beth Norton lavor\u00f2 alla National Council on the Humanities in qualit\u00e0 di presidentessa dell\u2019organizzazione Berkshire Conference of Women Historians e di vicepresidentessa per la ricerca presso l\u2019American Historical Association. \u00c8 stata curatrice generale del testo \"AHA Guide to Historical Literature\" nel 1995; venne eletta membro dell\u2019American Academy of Arts and Sciences nel 1999 e nel 2010 fu nominata membro dell\u2019American Philosophical Society. Oltre a ci\u00f2 venne eletta Speaker del senato universitario della Cornell University. La Norton ottenne sovvenzioni e borse di studio da parte della National Endowment for the Humanities, dalla Fondazione Guggenheim e dalla Rockefeller Foundation.\nLa ricercatrice lavor\u00f2 in qualit\u00e0 di presidente eletto dell\u2019American Historical Association per tutto il 2017, dopo essere stata nominata nell\u2019estate del 2016, mentre nel 2018 ricopr\u00ec la carica di presidente.\nMary Beth Northon appare in molti programmi e documentari storici sull\u2019epoca coloniale, inclusi la puntata \"Salem Witch Trials \u2012\" della serie \"Unsolved History\" del 2003 trasmessa da Discovery Channel \u2012 e il programma \"Witch Hunt\" trasmesso da History Channel nel 2004. L\u2019intervista rilasciata nel 2008 per la serie prodotta da PBS, \"History Detectives\", venne trasmessa nell\u2019episodio 7, \u201cFront Street Blockhouse\", della sesta stagione. La Norton \u00e8 presente anche nel film \"Salem Witch Hunt: Examine the Evidence\" prodotto da Essex National Heritage Commission e National Park Service nel 2011. Compare anche nel primo episodio della versione americana di \"Who Do You Think You Are?,\" intenta ad aiutare Sarah Jessica Parker a rintracciare i suoi antenati provenienti dal Massachusetts, rimasti coinvolti nel processo alle streghe di Salem. Nell\u2019ottava stagione (2016) del programma genealogico prodotto da TLC dialoga, assieme allo storico Margo Burns, con l\u2019attore Scott Foley in merito alla vita del suo avo Samuel Wardwell, processato e giustiziato per stregoneria durante i processi del 1692."}
{"id": "8952900", "revid": "1318658", "url": "https://it.wikipedia.org/wiki?curid=8952900", "title": "Caroline Walker Bynum", "text": "Studi e carriera.\nLa Bynum ha frequentato il Radcliffe College prima di conseguire una laurea con lode in storia presso l'Universit\u00e0 del Michigan nel 1962, ed ottenere master e dottorato presso l'Universit\u00e0 di Harvard nel 1969. I suoi meriti includono la Jefferson Lecture, una MacArthur Fellowship e quattordici lauree ad honorem tra cui alcune conferitele presso l'Universit\u00e0 di Chicago nel 1992, di Harvard nel 2005, del Michigan e presso l'Universit\u00e0 della Pennsylvania nel 2007. Ha insegnanto all'Universit\u00e0 di Harvard dal 1969 al 1976, all'Universit\u00e0 del Washington dal 1976 al 1988, all'Universit\u00e0 della Columbia dal 1988 al 2003 e all'Institute for Advanced Study dal 2003 al 2011. \u00c8 stata inoltre, \"Visiting Lecturer\" di Robert Janson-La Palme presso il Dipartimento di Arte e Archeologia dell'Universit\u00e0 di Princeton. \nIl lavoro della Bynum si \u00e8 concentrato sul modo in cui la gente del medioevo, in particolare le donne del tardo medioevo europeo, hanno compreso la natura del corpo umano e la sua fisicit\u00e0 nel contesto di pi\u00f9 grandi domande teologiche e attivit\u00e0 spirituali. Il suo approfondimento della religiosit\u00e0 femminile ha portato una maggiore attenzione al ruolo delle donne nell'Europa medievale. \nRiconoscimenti.\nNel 2016 Bynum \u00e8 stata eletta membro della Societ\u00e0 di Storia Ecclesiastica. Nel Luglio 2017, Bynum \u00e8 stata eletta membro corrispondente della British Academy (FBA), l'accademia nazionale del Regno Unito per le scienze umanistiche e sociali. "}
{"id": "8952916", "revid": "287204", "url": "https://it.wikipedia.org/wiki?curid=8952916", "title": "Supercoppa del Belgio 1997", "text": "La Supercoppa del Belgio 1997 (in francese \"Supercoupe de Belgique\", in fiammingo \"Belgische Supercup\") \u00e8 stata la 18\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 6 agosto 1997 allo Stadio Constant Vanden Stock di Anderlecht e vide la vittoria del Lierse, al suo primo titolo."}
{"id": "8952927", "revid": "36426", "url": "https://it.wikipedia.org/wiki?curid=8952927", "title": "Santuario di San Pietro martire", "text": ""}
{"id": "8952932", "revid": "287204", "url": "https://it.wikipedia.org/wiki?curid=8952932", "title": "Supercoppa del Belgio 1998", "text": "La Supercoppa del Belgio 1998 (in francese \"Supercoupe de Belgique\", in fiammingo \"Belgische Supercup\") \u00e8 stata la 19\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 8 agosto 1998 allo Stadio Jan Breydel di Bruges e vide la vittoria del Club Bruges, al suo nono titolo."}
{"id": "8952951", "revid": "287204", "url": "https://it.wikipedia.org/wiki?curid=8952951", "title": "Supercoppa del Belgio 1999", "text": "La Supercoppa del Belgio 1999 (in francese \"Supercoupe de Belgique\", in fiammingo \"Belgische Supercup\") \u00e8 stata la 20\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 1\u00ba settembre al Fenix Stadion di Genk e vide la vittoria del Lierse, al suo secondo titolo."}
{"id": "8952959", "revid": "228587", "url": "https://it.wikipedia.org/wiki?curid=8952959", "title": "James Thompson (pilota automobilistico)", "text": "Nato a York nel 1974, ha gareggiato tra gli anni 90 e 2000 soprattutto nella categoria turismo; nella sua carriera ha preso parte a quattordici edizioni del BTCC tra il 1994 e il 2011, vincendone due. Inoltre ha preso parte a vari campionati, tra cui il Super Tourenwagen Cup, Deutsche Tourenwagen Masters, European Touring Car Championship, World Touring Car Championship, Scandinavian Touring Car Championship, V8 Supercar e Bathurst 1000."}
{"id": "8952960", "revid": "287204", "url": "https://it.wikipedia.org/wiki?curid=8952960", "title": "Supercoppa del Belgio 2000", "text": "La Supercoppa del Belgio 2000 (in francese \"Supercoupe de Belgique\", in fiammingo \"Belgische Supercup\") \u00e8 stata la 21\u00aa edizione della Supercoppa del Belgio di calcio.\nLa partita fu disputata dall', vincitore del campionato, e dal , vincitore della coppa.\nL'incontro si gioc\u00f2 il 5 agosto 2000 al Stadio Constant Vanden Stock di Anderlecht e vide la vittoria dell'Anderlecht, al suo quinto titolo."}
{"id": "8952963", "revid": "1652635", "url": "https://it.wikipedia.org/wiki?curid=8952963", "title": "Mario Cerciello Rega", "text": "Nella notte tra il 25 e il 26 luglio 2019, Cerciello e un suo collega risposero ad una chiamata denunciante un furto. I due, una volta giunti sul posto, fermarono due persone corrispondenti alla descrizione fornita dalla vittima: ne scatur\u00ec una violenta colluttazione, nella quale Cerciello venne accoltellato a morte.\nPoche ore dopo vennero arrestati due turisti statunitensi, Finnegan Lee Elder e Gabriel Natale Hjorth, accusati dell\u2019omicidio del carabiniere.\nA maggio 2021, dopo il processo in primo grado, i due imputati vennero condannati entrambi all'ergastolo."}
{"id": "8952965", "revid": "122246", "url": "https://it.wikipedia.org/wiki?curid=8952965", "title": "ASPTT Mulhouse Volley-Ball 2020-2021", "text": "Questa voce raccoglie le informazioni riguardanti l'ASPTT Mulhouse Volley-Ball nelle competizioni ufficiali della stagione 2020-2021.\nOrganigramma societario.\nArea direttiva\nArea tecnica"}
{"id": "8952968", "revid": "1442080", "url": "https://it.wikipedia.org/wiki?curid=8952968", "title": "In testa (album)", "text": "In testa \u00e8 il primo album in studio dei Miura, pubblicato il 25 febbraio 2005. "}
{"id": "8952987", "revid": "287204", "url": "https://it.wikipedia.org/wiki?curid=8952987", "title": "Supercoppa del Belgio 2001", "text": "La Supercoppa del Belgio 2001 (in francese \"Supercoupe de Belgique\", in fiammingo \"Belgische Supercup\") \u00e8 stata la 22\u00aa edizione della Supercoppa del Belgio di calcio.\nLa partita fu disputata dall', vincitore del campionato, e dal , vincitore della coppa.\nL'incontro si gioc\u00f2 il 4 agosto 2001 all'Het Kuipje di Westerlo (contrariamente alla prassi che prevedeva che come squadra di casa la vincitrice del campionato) e vide la vittoria dell'Anderlecht, al suo sesto titolo."}
{"id": "8952989", "revid": "287204", "url": "https://it.wikipedia.org/wiki?curid=8952989", "title": "Occupazione della Banca Ottomana", "text": "L'occupazione della Banca ottomana (; , \"Bank Otomani k'ravum\u0115\" \"Acquisizione della Banca ottomana\") da parte di membri della Federazione rivoluzionaria armena (Partito Dashnak) ebbe luogo a Istanbul, la capitale dell'Impero ottomano, il 26 agosto 1896. Nel tentativo di aumentare la consapevolezza e l'azione delle principali potenze europee, 28 uomini e donne armati e guidati principalmente da Papken Siuni e Armen Garo occuparono la banca che impiegava in gran parte personale europeo proveniente dalla Gran Bretagna e dalla Francia. Mossi in gran parte a causa dell'inazione delle potenze europee in merito ai massacri hamidiani avviati dal sultano Abdul Hamid II, i membri della Federazione rivoluzionaria armena videro il sequestro come il loro miglior tentativo per portare alla piena attenzione la loro situazione. La Banca ottomana, all'epoca, fungeva da importante centro finanziario sia per l'Impero che per i paesi europei.\nArmati di pistole, granate, dinamite e bombe a mano, il sequestro della banca dur\u00f2 14 ore, provocando la morte di dieci uomini armeni e soldati ottomani. La reazione ottomana all'occupazione vide ulteriori massacri e pogrom di 6.000 armeni che vivevano a Costantinopoli e lo stesso sultano, Hamid, minacci\u00f2 l'intero edificio stesso. L'intervento da parte dei diplomatici europei in citt\u00e0 riusc\u00ec per\u00f2 a persuadere gli uomini a cedere, assegnando un passaggio sicuro ai sopravvissuti in Francia. Nonostante il livello di violenza perpetrato dai turchi, l'occupazione fu riportata positivamente dalla stampa europea, lodando gli uomini per il loro coraggio e gli obiettivi che tentarono di raggiungere. Tuttavia, a parte l'emissione di una nota che condannava i pogrom nella citt\u00e0, le potenze europee non mantennero le loro promesse di applicare le riforme nel paese, nel mentre che i futuri massacri di armeni continuavano a verificarsi.\nSfondo.\nContrariamente alle affermazioni ottomane, gli armeni subirono persecuzioni e un'assimilazione forzata sotto il dominio ottomano. Gli armeni vivevano nei propri villaggi e quartieri cittadini, separati dai musulmani. Erano soggetti a pesanti tassazioni e venivano declassati come un gruppo separato della societ\u00e0 ottomana, chiamato \"millet.\" Vari armeni che erano risentiti per la persecuzione ottomana presero le armi per difendere i loro diritti fondamentali. Ci\u00f2 fece infuriare il sultano 'Abdu'l-Hamid II che vedeva la piccola resistenza come una minaccia al suo potere. Nel 1890, fino a 300.000 armeni erano stati massacrati per ordine implicito del sultano Hamid, nei massacri comunemente noti come massacri hamidiani.\nAttivit\u00e0.\nPianificazione.\nLa Federazione rivoluzionaria armena tent\u00f2 di fermare l'assassinio di armeni e pianific\u00f2 l'occupazione della banca per ottenere l'attenzione e l'intervento delle potenze mondiali. Il piano per occupare la Banca ottomana fu ideato da Papken Siuni, che avrebbe guidato l'operazione insieme al suo assistente capo, Hrach Tiryakian. Quando Armen Garo accett\u00f2 di prendere parte all'atto nel febbraio 1896, iniziarono gli accordi per preparare l'irruzione. Fin dall'inizio, la Federazione rivoluzionaria armena distribuiva volantini alla popolazione in generale dell'Impero ottomano affermando che la loro lotta non era contro di loro ma contro l'oppressione dell'Impero ottomano. La decisione di occupare la Banca ottomana era strategica poich\u00e9 essa deteneva molti tesori europei che avrebbero quindi attirato l'attenzione degli europei. Inoltre \"oltre agli interessi delle potenze europee, anche i vari mercati finanziari avrebbero subito pesanti perdite a causa della distruzione delle loro propriet\u00e0\".\nAttacco e occupazione.\nMercoled\u00ec 26 agosto 1896, alle 13:00, 26 armeni della Federazione rivoluzionaria armena, armati di pistole e granate e guidati da Papken Siuni, attaccarono e occuparono la Banca ottomana di Costantinopoli. Gli uomini entrarono nella grande sala della Banca ottomana armati di revolver, pugnali e bombe dinamite. Formandosi in piccoli gruppi, furono avvicinati da una delle guardie bancarie albanesi che fu sparato, innescando una sparatoria tra gli armeni e il resto delle guardie della banca. Durante la parte iniziale dell'operazione, nove degli aggressori, incluso il leader Papken Siuni, vennero uccisi nello scontro a fuoco e il ruolo di capo dell'operazione fu assunto da Armen Garo.\nVenne presentato un elenco di minacce e di richieste politiche che se non fossero state soddisfatte, sarebbero stati giustiziati tutti gli ostaggi Chiarirono che il loro obiettivo era quella di dettare la loro volont\u00e0 politica.\nViolenza di massa.\nIl ponte di Galata collegava la parte vecchia e quella nuova della citt\u00e0 attraverso lo stretto estuario che si snodava nell'entroterra dal Corno d'Oro. Da un lato le strade acciottolate salgono dal ponte al Palazzo Topkapi e agli uffici governativi. Dall'altro lato il ponte si apre al quartiere finanziario di Galata (oggi Karak\u00f6y), dalle cui strade strette si snodano su altre colline fino alla zona alla moda di Pera (oggi Beyo\u011flu) e infine a Piazza Taksim in cima. Su questo lato del ponte gli uomini armeni si concentrarono a Galata, T\u00fcnel e Tarlabasi intorno a Pera. Una folla ottomana, composta principalmente da \"bashibazouk\" e \"softa\" (studenti dei seminari teologici), si impossess\u00f2 di un albergo nella citt\u00e0 di Costantinopoli. Le bombe, i colpi e i missili piovvero sulle teste dei passanti, ferendo molte persone. La folla che circondava la riva si estendeva a diversi villaggi sul Bosforo, incluso Tepe bashi e sulla costa asiatica del Mar di Marmara. Le armi usate dalla popolazione erano mazze e coltelli. Gli ulema e i softa, \"la maggior parte dei quali risiedeva a Costantinopoli, attraversarono di corsa il ponte verso Pera e Galata, ma furono accolti da squadre di cavalleria che li costrinsero a tornare indietro, limitando cos\u00ec i loro sforzi al massacro agli armeni nella vicina regione.\nI soldati ottomani tagliarono il ponte, impedendo cos\u00ec che la rivolta aumentasse, ma dietro le barricate la lotta mortale tra i due gruppi prosegu\u00ec con poco rumore. Con il progredire del massacro, furono lanciate bombe e colpi di pistola sparati dalle case in vari punti senza alcun obbiettivo apparente. Al deposito ferroviario di Punta Seraglio un ufficiale chiese che gli fossero consegnati una quindicina di impiegati armeni della Oriental Express.\nDiverse fonti contengono anche rapporti di ebrei della citt\u00e0 che aiutarono simultaneamente gli armeni prendendoli al riparo delle loro case, cos\u00ec come di loro che si unirono alla folla musulmana e parteciparono al saccheggio di negozi e case armene.\nNegoziati.\nLo stesso giorno, i rivoluzionari inviarono una lettera alle maggiori potenze europee chiedendo che il sultano promettesse di prestare attenzione alle loro richieste e di consegnare la soluzione della questione armena a un giudice internazionale. Altrimenti, il terzo giorno, avrebbero fatto saltare in aria se stessi e la banca. Il seguente manifesto fu rilasciato al pubblico ottomano:\nDopo quattordici ore di occupazione e respingendo i tentativi del governo di riprendere la banca, gli ambasciatori d'Europa, principalmente attraverso i buoni uffici del console russo Maxmiov, e il direttore della banca, Sir Edgar Vincent (Signore di Abernon), riuscirono a persuadere gli uomini armeni a lasciare la banca, promettendo di soddisfare le loro richieste e di garantire loro un passaggio sicuro dalla banca. Il segretario Sir Edgar, disse che la loro azione avrebbe alienato le potenze europee e avrebbe causato un \"spaventoso massacro degli armeni\", ma risposero che se fossero morti lo avrebbero fatto come martiri e patrioti. Venne assicurata loro la grazia e la partenza senza ostacoli dalla citt\u00e0 a bordo dello yacht privato di Sir Edgar Vincent.\nConseguenze.\nMassacri.\nLa punizione ordinaria contro la popolazione armena a Costantinopoli fu rapida e brutale. Gli ottomani fedeli al governo iniziarono a massacrare gli armeni nella stessa Costantinopoli. Due giorni dopo l'occupazione, i \"softa\" e i \"bashibazouk ottomani\", armati dal Sultano, si scatenarono e massacrarono migliaia di armeni che vivevano in citt\u00e0. Secondo i diplomatici stranieri a Costantinopoli, le autorit\u00e0 centrali ottomane ordinarono alla folla \"di iniziare a uccidere gli armeni, indipendentemente dall'et\u00e0 e dal sesso, per la durata di 48 ore\". Le uccisioni cessarono solo quando alla folla fu ordinato di desistere da tale attivit\u00e0 dal sultano Hamid. Furono uccisi circa 6.000 - 7.000 armeni. Entro 48 ore dal sequestro della banca, le stime ammontavano a un numero di morti compreso tra 3.000 e 4.000, poich\u00e9 le autorit\u00e0 nonfecero alcuno sforzo per contenere le uccisioni di armeni e il saccheggio delle loro case e attivit\u00e0 commerciali.\nIl 15 settembre 1896, tre settimane dopo il raid nella banca, le autorit\u00e0 ottomane organizzarono un massacro nel villaggio di Egin, nella provincia orientale di Harput. Egin fu scelta come bersaglio perch\u00e9 era il luogo di origine del leader del gruppo di razziatori bancari, Papken Siuni. Secondo un rapporto dell'ambasciatore francese, le truppe ottomane uccisero \"pi\u00f9 di 2000 armeni\" a Egin, compresi \"molte donne e bambini\". Un rapporto del console britannico ad Harput, citando dati forniti da un funzionario ottomano, afferma che furono uccisi in 1500, di cui 200 donne e bambini. Delle 1500 case situate nel quartiere armeno di Egin, 980 furono saccheggiate e bruciate. Secondo un altro rapporto del console britannico ad Harput, il pretesto utilizzato per attaccare il quartiere armeno della citt\u00e0 era un \"ordine indiretto\" del Sultano secondo cui \"gli armeni di Egin avrebbero potuto causare problemi e che le autorit\u00e0 locali avrebbero dovuto \"prendere l'azione necessaria'\". Lo stesso rapporto affermava che non c'era alcun movimento rivoluzionario e le vittime non avevano attaccatto. Alcune pistole e revolver furono trovati tra le rovine delle case bruciate. In segno di protesta contro tutti i massacri, i rappresentanti delle maggiori potenze indirizzarono una lettera offensiva al sultano. Lo scrittore Dadrian descrisse il massacro di Egin come un \"caso di punizione collettiva attraverso l'omicidio di massa\".\nRisposta internazionale.\nGli obiettivi della Federazione rivoluzionaria armena erano stati parzialmente raggiunti attirando l'attenzione delle maggiori potenze.\nNonostante la natura dell'occupazione della banca, la brutalit\u00e0 subita dalla popolazione civile armena in seguito all'incidente oscur\u00f2 l'incidente stesso, rinnovando la preoccupazione occidentale per la sicurezza armena nell'Impero ottomano. Il presidente degli Stati Uniti Grover Cleveland, rispondendo al diffuso sostegno alla causa armena galvanizzato dai missionari americani di stanza nell'Impero ottomano, condann\u00f2 \"la rabbia del fanatismo folle e del fanatismo crudele\", i \"resoconti non infrequenti sulla distruzione sfrenata delle case e il sanguinoso massacro di uomini, donne e bambini, fatti martiri della loro professione di fede cristiana\".\nCleveland rifiut\u00f2 la possibilit\u00e0 di affermare la forza militare americana per proteggere gli armeni nell'Impero ottomano, offrendo alloggio a coloro che cercavano di evitare i pericoli che li minacciano nei domini turchi.\nRiferimenti alla cultura di massa.\nUna canzone rivoluzionaria armena intitolata \"Papken Siuniyi Hishadagin\" o popolarmente conosciuta come Banca Ottomana parla degli eventi dell'occupazione."}
{"id": "8952991", "revid": "287204", "url": "https://it.wikipedia.org/wiki?curid=8952991", "title": "Supercoppa del Belgio 2002", "text": "La Supercoppa del Belgio 2002 (in francese \"Supercoupe de Belgique\", in fiammingo \"Belgische Supercup\") \u00e8 stata la 23\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 3 agosto 2002 al Fenix Stadion di Genk e vide la vittoria del Club Bruges, al suo decimo titolo."}
{"id": "8952995", "revid": "729019", "url": "https://it.wikipedia.org/wiki?curid=8952995", "title": "Route nationale 19b", "text": "La route nationale 19b (RN 19b o N 19b) \u00e8 stata una strada nazionale francese del dipartimento del Territorio di Belfort che partiva da Belfort e terminava a Delle. Rappresentava un ramo della N19 che raggiungeva la Svizzera pi\u00f9 a sud. Nel 1972, con il declassamento del troncone finale della RN19, a questa come nuovo tratto conclusivo fu assegnata la RN19b. Oggi, con l'apertura dell'attuale N1019, \u00e8 stata declassata a D19.\nPercorso.\nDa Belfort si dirigeva a sud, passava per Danjoutin seguendo la Savoureuse. A Sevenans virava a sud-est per poi risalire la valle dell'Allaine fino al confine svizzero tra Delle e Boncourt. Era proseguita dalla strada principale 6."}
{"id": "8952996", "revid": "287204", "url": "https://it.wikipedia.org/wiki?curid=8952996", "title": "Supercoppa del Belgio 2003", "text": "La Supercoppa del Belgio 2003 (in francese \"Supercoupe de Belgique\", in fiammingo \"Belgische Supercup\") \u00e8 stata la 24\u00aa edizione della Supercoppa del Belgio di calcio.\nLa partita fu disputata dal , vincitore del campionato, e dal , vincitore della coppa.\nL'incontro si gioc\u00f2 il 2 agosto 2003 al Stadio Jan Breydel di Bruges e vide la vittoria, dopo i tiri di rigore, del Club Bruges, al suo undicesimo titolo."}
{"id": "8952997", "revid": "599013", "url": "https://it.wikipedia.org/wiki?curid=8952997", "title": "Mirko Pavli\u010devi\u0107", "text": " "}
{"id": "8953001", "revid": "125629447", "url": "https://it.wikipedia.org/wiki?curid=8953001", "title": "Personaggi di The Last of Us Parte II", "text": "The Last of Us Parte II (\"The Last of Us Part II\") \u00e8 un videogioco di avventura dinamica, a sfondo post-apocalittico, sviluppato dalla casa di produzione Naughty Dog in esclusiva per PlayStation 4. \u00c8 considerato dalla critica videoludica uno dei migliori videogiochi della generazione e ha ricevuto svariati riconoscimenti, tra cui spiccano quello di Ultimate Game of the Year ai Golden Joystick Awards 2020 e quello di Game of the Year ai The Game Awards 2020.\nSi tratta del sequel di \"The Last of Us\" e si svolge cinque anni dopo quest'ultimo. Il gioco \u00e8 stato pubblicato il 19 giugno 2020, dopo diversi rinvii.\n\"The Last of Us Parte II\" \u00e8 ufficialmente il videogioco pi\u00f9 premiato del 2020 nonch\u00e9 dell'intera storia videoludica dopo aver raggiunto e superato per la prima volta il traguardo dei 300 premi come Gioco dell'Anno (GOTY, Game Of The Year), superando \"\" (270) e il prequel \"The Last of Us\" (256).\nDiversi attori che precedentemente hanno preso parte al cast di \"Parte I,\" tornano nei panni degli stessi personaggi. Diversamente dal prequel, in \"The Last of Us Parte II\" \u00e8 presente una pi\u00f9 grossa variet\u00e0 di soggetti, ognuno speciale. Dalle origini al comportamento, dall'aspetto fisico ai propri ideali. Il giocatore si trover\u00e0 probabilmente spesso in disaccordo con le scelte dei protagonisti e a pi\u00f9 riprese sar\u00e0 solo uno spettatore, fermo a guardare le azioni intraprese da essi dovute a importanti scelte morali (anche discutibili) dei personaggi o \"costretto\" a muovere il controller nonostante la paura e/o la tensione per quanto possa succedere. \nLe protagoniste del gioco sono due ragazze di nome Ellie e Abby, apparentemente cos\u00ec diverse ma in realt\u00e0 con molto in comune. Esse sono i due personaggi giocanti del videogame, tralasciando il prologo dove il giocatore si trova nei panni di Joel, protagonista del primo capitolo.\nPersonaggi principali.\nEllie.\nEllie Williams: \u00e8 la protagonista del gioco, gi\u00e0 apparsa nel capitolo precedente, quando aveva 14 anni. Ragazza ormai adulta (diciannove anni), decider\u00e0 di partire insieme alla sua fidanzata Dina alla ricerca di Abby, responsabile dell'assassinio di Joel. In questo capitolo \u00e8 diventata molto pi\u00f9 seria, spietata e aggressiva, perdendo quasi completamente il senso dell'umorismo che la caratterizzava nel capitolo precedente. La morte di Joel la sconvolge, portandola a soffrire di disturbo da stress post-traumatico. Verso la met\u00e0 del gioco, si scopre che Joel le ha confessato la verit\u00e0 su quanto accaduto all'ospedale delle \"Luci\" alla fine del precedente capitolo e che la ragazza ha deciso di rompere ogni rapporto con lui; dopo essersi ricreduta e aver forse dopo anni compreso Joel e il suo gesto compiuto per amore, non avr\u00e0 per\u00f2 il tempo di riconciliarsi con l'uomo a causa della sua prematura morte per mano di Abby. Al termine del gioco, dopo aver risparmiato Abby ed aver compreso che la sua morte non avrebbe portato a niente, partir\u00e0 da sola verso un futuro incerto, priva di tutti i suoi amici e anche dell'anulare e del mignolo della mano sinistra, persi a causa di Abby durante lo scontro finale. Doppiata in lingua originale da Ashley Johnson e in italiano da Gea Riva. \nAbby.\nAbigail \"Abby\" Anderson: \u00e8 apparentemente l'antagonista del gioco, ma si rivela essere pi\u00f9 avanti a tutti gli effetti una seconda protagonista. \u00c8 una ragazza di qualche anno in pi\u00f9 di Ellie ed ex-membro delle \"Luci\", figlia del chirurgo che Joel uccise per impedirgli di operare Ellie. A causa di ci\u00f2, decider\u00e0 di vendicarsi anni dopo, dopo essere entrata a far parte del \"WLF\" e dopo aver finalmente trovato una pista da seguire. Uccidendo l'uomo nei pressi di Jackson, attira su di s\u00e9 la voglia di vendetta di Ellie (quest'ultima raggiunger\u00e0 Seattle e uccider\u00e0 tutti i suoi amici per arrivare a lei). Durante i 3 giorni di Seattle, fa la conoscenza di due \"Serafiti\" di nome Lev e Yara, e sviluppa in particolare con il primo una forte amicizia molto simile a quella presente fra Joel ed Ellie nel primo capitolo. Alla fine, decider\u00e0 di tradire la sua milizia pur di portare in salvo Lev, figura che dopo tanti anni ha permesso ad Abby di superare la morte di suo padre. Mesi dopo i 2, dopo essere stati catturati e resi schiavi dalle \"Serpi\", vengono risparmiati da Ellie nell'ultimo scontro tra le protagoniste. Partono quindi insieme per unirsi alle \"Luci\", che si stanno riformando sull'Isola di Catalina. Doppiata in lingua originale da Laura Bailey e in italiano da Francesca Bielli.\nPersonaggi secondari.\nJoel.\nJoel Miller: \u00e8 Il protagonista del primo capitolo, nonch\u00e9 fratello di Tommy e amico di Ellie (sua figura paterna) dopo che l'uomo aveva perso sua figlia, Sarah, nel 2013 durante l'epidemia. Ormai uomo sui 60 anni, ha confessato a Ellie la verit\u00e0 su quanto accaduto nell'ospedale delle \"Luci\" 4 anni prima (2034) con la ragazza che ha per\u00f2 deciso di rompere ogni tipo di rapporto con lui. Dopo aver scoperto che Ellie \u00e8 disposta a perdonarlo, non avr\u00e0 per\u00f2 il modo di riconciliarsi con lei, poich\u00e9 verr\u00e0 ucciso (a inizio gioco) proprio il giorno seguente da Abby, figlia del chirurgo delle \"Luci\" da lui ucciso alla fine del capitolo precedente. Il suo ultimo incontro con Ellie, la sera prima della sua morte, sar\u00e0 ci\u00f2 che convincer\u00e0 la ragazza a risparmiare la sua assassina alla fine del gioco. Doppiato in lingua originale da Troy Baker e in italiano da Lorenzo Scattorin.\nTommy.\nTommy Miller: \u00e8 il fratello di Joel, gi\u00e0 presente nel capitolo precedente e nel prologo durante lo scoppio dell'epidemia. In seguito alla morte del fratello all'inizio del gioco, partir\u00e0 per Seattle per vendicarsi di Abby lasciando una lettera alla moglie nella quale la implora di fare il possibile per impedire a Ellie di partire. Durante la sua permanenza a Seattle, Tommy sgominer\u00e0 da solo gran parte del \"WLF\", uccidendo anche diversi amici e compagni di Abby (Abby si era ritrovata al porto in uno scontro a fuoco proprio con Tommy). Tuttavia, viene ferito gravemente proprio da Abby durante la resa dei conti al teatro, perdendo un occhio e gran parte della mobilit\u00e0. Ricompare nell'epilogo, oramai storpio, divorziato e irascibile, chiedendo a Ellie di vendicarsi di Abby al posto suo, per poi uscire dalla fattoria furioso al suo rifiuto. Doppiato in lingua originale da Jeffrey Pierce e in italiano da Gabriele Marchingiglio.\nDina.\nDina \u00e8 l'ex migliore amica e ormai compagna di Ellie. \u00c8 una ragazza di circa 19 anni, ex-fidanzata di Jesse. Di origini ebraiche, parte con Ellie durante la sua caccia agli assassini di Joel (soprattutto Abby), scoprendo inoltre l'immunit\u00e0 della protagonista al \"Cordyceps\". Dopo essere sfuggite da un'orda di infetti nella metropolitana, rivela a Ellie di essere incinta, con suo grande stupore. Dopo aver rischiato la vita a causa di Abby nello scontro al teatro, ricomincer\u00e0 con Ellie e con suo figlio JJ una nuova vita in una fattoria nei pressi di Jackson. La ritrovata tranquillit\u00e0 si interrompe dopo la visita di Tommy, che convincer\u00e0 Ellie a tornare alla caccia di Abby. Senza alcuna garanzia che Ellie possa ritornare, Dina probabilmente abbandona la fattoria insieme al bambino e non verr\u00e0 mai pi\u00f9 rivista (non \u00e8 una certezza, vediamo solo nei panni di Ellie la casa svuotata dopo il suo ritorno dalla California). Doppiata in lingua originale da Shannon Woodward e in italiano da Beatrice Caggiula (gi\u00e0 doppiatrice di Tess in \"The Last of Us\").\nJesse.\nJesse: \u00e8 un grande amico di Ellie e l'ex-fidanzato di Dina. \u00c8 un ragazzo di origini cinesi che risiede a Jackson. Noto per fare tutto il possibile per i suoi amici, partir\u00e0 per Seattle per poter aiutare Dina ed Ellie. Quest'ultima lo incontrer\u00e0 a Hillcrest, occupata dal \"WLF\", e la aiuter\u00e0 a mettersi in salvo portandola al teatro. Il giorno dopo, partir\u00e0 insieme a Ellie per uccidere Abby ed evitare di mettere a repentaglio la vita di Dina, incinta, riuscendo a trovare Tommy e a salvarlo dalla morte dopo uno scontro a fuoco con Abby al porto. Muore proprio al teatro, dove viene ucciso da Abby che gli spara a un occhio. Doppiato in lingua originale da Stephen A. Chang e in italiano da Mattia Bressan.\nLev.\nLev: nato come \"Lily\", \u00e8 un ragazzo di circa 13 anni e membro dei \"Serafiti\". Inizialmente era una ragazza, che decise per\u00f2 di rasarsi i capelli e cambiare sesso dopo aver scoperto che sarebbe stato dato in moglie ad un anziano. Insieme a sua sorella Yara, incontra e salva Abby dalla setta, facendo amicizia con lei. Successivamente accompagna Abby all'ospedale dei \"Lupi,\" per aiutarla a trovare alcuni medicinali per salvare sua sorella gravemente ferita a un braccio. Il giorno dopo decide di partire da solo per l'isola dei \"Serafiti\" per convincere sua madre ad abbandonare le \"Iene\", venendo per\u00f2 costretto a ucciderla per autodifesa. Pi\u00f9 tardi, convincer\u00e0 Abby a risparmiare Dina ed Ellie, a patto che le due non si facciano mai pi\u00f9 vedere. A Santa Barbara, viene catturato dalle \"Serpi\" insieme a Abby, ma viene in seguito salvato da Ellie e da lei risparmiato, decidendo cos\u00ec di partire con Abby verso l'isola di Santa Catalina per unirsi alle \"Luci\". Doppiato in lingua originale da Ian Alexander e in italiano da Annalisa Longo.\nYara.\nYara \u00e8 la sorella 16 enne di Lev, membra dei \"Serafiti\" che ha abbandonato il gruppo. Dopo ad aver salvato Abby nei boschi di Seattle, perde il braccio sinistro a causa di alcuni \"Serafiti\", che glielo frantumano a martellate. Fortunatamente, Abby e Lev riusciranno a recuperare dall'ospedale di Seattle gli strumenti necessari per permettere a Mel di amputarlo, salvandole la vita. Quando Lev parte per l'isola dei \"Serafiti\", nel tentativo di convincere sua madre a seguirlo, Yara lo insegue insieme a Abby. In seguito, nei boschi dell'isola, un soldato del \"WLF gli spara,\" ma Abby interviene uccidendolo. Subito dopo, Abby difende Lev e tradisce la milizia, mentre Yara si sacrifica la vita per permettere ai 2 di fuggire uccidendo Isaac, il leader dei \"WLF,\" mentre i soldati la uccidono a sua volta. Doppiata in lingua originale da Victoria Grace e in italiano da Martina Tamburello.\nOwen.\nOwen Moore: \u00e8 l'ex fidanzato di Abby. Come lei, faceva parte delle \"Luci\" ed \u00e8 un ragazzo burlone e amichevole. Si lascia con Abby dopo aver capito che la ragazza \u00e8 troppo ossessionata sulla vendetta nei confronti di Joel; si fidanzer\u00e0 quindi con Mel e tempo dopo la metter\u00e0 incinta. Seppur controvoglia, accompagna Abby a vendicarsi di Joel e riesce a convincerla a risparmiare Ellie e Tommy. In seguito, a Seattle, diserta dal \"WLF\" nell'estremo tentativo di allontanarsi dalla guerra e viene a sapere che le \"Luci\" si stanno riformando sull'Isola di Catalina. Il suo desiderio \u00e8 raggiungerle portando con s\u00e9 Mel, Yara, Lev ed Abby. Tuttavia, tradir\u00e0 la sua compagna passando una notte insieme a Abby e, quando quest'ultima parte per andare a salvare Lev sull'isola dei \"Serafiti\", cerca di andare con lei ma viene convinto a restare. Muore poco dopo per mano di Ellie, che nel tentativo di scoprire la posizione di Abby gli spara allo stomaco. Abby trover\u00e0 il suo cadavere e quello di Mel dopo essere tornata dall'isola. Doppiato in lingua originale da Patrick Fugit e in italiano da Alessandro Zurla.\nMel.\nMel: \u00e8 un'amica di Abby e l'attuale fidanzata di Owen. Anche lei, come i suoi compagni, era parte delle \"Luci\" ed era considerata da Jerry la sua allieva migliore. Seppur riluttante, prender\u00e0 parte alla vendetta di Abby verso Joel. Ritenuta da Abby uno dei migliori chirurghi di Seattle, sar\u00e0 proprio lei a salvare la vita di Yara amputandole il braccio, ormai completamente compromesso (Sindrome compartimentale). Dopo essere stata messa incinta da Owen, intuir\u00e0 che l'uomo l'ha tradita con Abby e decider\u00e0 cos\u00ec di rompere ogni rapporto con lei, gi\u00e0 dopo i fatti di Jackson incrinato. Viene uccisa poco dopo da Ellie, che la pugnaler\u00e0 alla gola nel tentativo di scoprire la posizione di Abby, salvo poi avere una crisi dopo aver scoperto che era incinta. Il suo cadavere viene poi trovato insieme a quello di Owen da Abby. Doppiata in lingua originale da Ashly Burch ed in italiano da Katia Sorrentino.\nManny.\nManny Alvarez: \u00e8 un grande amico di Abby. Di origini messicane, anche lui era un ex-membro delle \"Luci\". Dopo essersi unito al \"WLF\", prender\u00e0 con piacere parte alla vendetta di Abby verso Joel, in particolare sputando sul cadavere dell'uomo dopo che la donna lo aveva ucciso. In seguito, aiuter\u00e0 Abby a disertare facendola uscire di nascosto dal retro di un avamposto del \"WLF\". Muore al porto di Seattle per mano di Tommy che, dopo averlo riconosciuto e aver ucciso tutta la sua squadra, gli trapassa l'occhio destro con un colpo di fucile da caccia. Doppiato in lingua originale da Alejandro Edda e in italiano da Diego Baldoin.\nNora.\nNora Harris: \u00e8 una giovane amica di Abby appena maggiorenne. Come i suoi compagni, era parte delle \"Luci\" e aveva il ruolo di medico. In seguito si unir\u00e0 al \"WLF\" e prender\u00e0 parte alla vendetta di Abby verso Joel (in particolare \u00e8 lei che mette fuori uso Tommy, colpendolo ripetutamente alla testa con una pistola). Una volta a Seattle, verr\u00e0 assegnata all'ospedale e far\u00e0 evadere di nascosto Abby dopo che questa aveva disertato, indirizzandola verso i piani bassi per andare a recuperare le scorte mediche necessarie per salvare la vita di Yara. Poco dopo, viene raggiunta da Ellie, che la torturer\u00e0 e in seguito la uccider\u00e0 per scoprire la posizione di Abby. Sarebbe comunque morta trasformandosi a breve, perch\u00e9 nella fuga da Ellie aveva respirato grosse quantit\u00e0 di spore. Doppiata in lingua originale da Chelsea Tavares e in italiano da Cristiana Rossi.\nJordan.\nJordan: \u00e8 un giovane amico di Abby, membro del \"WLF\". Come i suoi compagni, un tempo era parte delle \"Luci\". Irascibile e arrogante, prender\u00e0 parte alla vendetta di Abby verso Joel. In questa situazione viene ferito al volto da Ellie con il suo coltellino, di fatti poco dopo compare con una cicatrice sul viso. Durante la sua permanenza a Seattle, viene assegnato alla scuola elementare di Eastbrook, riuscendo a catturare Ellie e Dina. Nell'edificio lega e interroga Ellie nel tentativo di scoprire dove sono i suoi compagni, ma viene interrotto da Dina. Jordan riesce a sopraffarla, ma proprio sul punto di ucciderla, Ellie si libera e lo sgozza col suo coltello. Doppiato in lingua originale da Chase Austin e in italiano da Marco Benedetti.\nIsaac.\nIsaac: \u00e8 il leader del \"WLF\", cio\u00e8 il superiore di Abby. \u00c8 un uomo anziano di origini afroamericane ed esperto stratega. Appare per la prima volta quando convoca in privato Abby e Manny e comunica loro di un imminente attacco all'isola dei \"Serafiti\". Nega a Abby la possibilit\u00e0 di andare a salvare Owen, apparentemente catturato dalla setta, affermando di avere bisogno di lei viva. Abby lo incrocia nuovamente dopo aver disertato e tratto in salvo Lev proprio sull'isola dei \"Serafiti\", che la milizia sta attaccando contro le \"Iene\"; intima quindi a Abby di permettergli di uccidere il ragazzo, poich\u00e9 membro della fazione nemica. Viene ucciso pochi istanti dopo da Yara con un colpo di pistola alla schiena. La sua morte in seguito porter\u00e0 alla sconfitta in guerra poich\u00e9 il \"WLF\", ormai senza pi\u00f9 un capo, verr\u00e0 sgominato dai \"Serafiti\". Doppiato in lingua originale da Jeffrey Wright e in italiano da Massimiliano Lotti.\nAltri personaggi.\nJerry.\nJerry Anderson: \u00e8 il padre di Abby, il chirurgo delle \"Luci\" presente nel primo capitolo. Come si viene a sapere all'interno del gioco, \u00e8 l'unico dottore capace di estrarre il \"Cordyceps\" mutato dal cervello di Ellie, pur conscio del fatto che ci\u00f2 la ucciderebbe. Dopo una breve discussione con Marlene, riceve da lei il consenso per l'intervento. Verr\u00e0 per\u00f2 poco dopo ucciso da Joel, che lo sgozzer\u00e0 usando un bisturi per impedirgli di operare la ragazza. La sua morte \u00e8 ci\u00f2 che porter\u00e0 Abby a vendicarsi di Joel. Doppiato in lingua originale da Derek Phillips e in italiano da Claudio Colombo.\nMaria.\nMaria Miller: \u00e8 la moglie di Tommy, cognata di Joel e zia adottiva di Ellie, gi\u00e0 apparsa nel capitolo precedente. Appare esclusivamente all'inizio del gioco, quando convince Seth a riappacificarsi con Ellie e chiede alla ragazza come va il suo rapporto con Joel. In seguito alla morte dell'uomo, Maria autorizza Ellie e Dina a uscire da Jackson per andare a recuperare Tommy, partito da solo per Seattle per vendicarsi di Abby. Nell'epilogo del gioco, Tommy rivela che lui e Maria hanno divorziato, probabilmente perch\u00e9 l'uomo era ormai consumato dalla vendetta. Doppiata in lingua originale da Ashley Scott e in italiano da Lucy Matera.\nEmily.\nEmily: \u00e8 una donna membro dei \"Serafiti\", incaricata di dare la caccia a Lev e Yara dopo che sono fuggiti nei boschi. Invece dei due fratelli, cattura Abby e la porta nel bosco per impiccarla e in seguito sbudellarla (modus operandi di uccidere i non appartenenti alla setta), luogo dove finir\u00e0 per\u00f2 per essere uccisa da Yara che le frantuma il cranio con un martello. Doppiata in lingua originale da Emily Swallow e in italiano da Chiara Lucia Preziosi.\nSeth.\nSeth: \u00e8 l'anziano proprietario del bar di Jackson, irascibile e molto attaccato alle vecchie tradizioni. Si scopre che ha bruscamente interrotto Ellie e Dina mentre si stavano baciando in mezzo a una sala da ballo, insultandole e portando Joel ad intervenire spingendolo via. Il mattino dopo, convinto da Maria, si scusa con Ellie affermando di aver bevuto troppo e, per riconciliarsi, prepara per lei e Dina due panini di carne, che la ragazza dar\u00e0 per\u00f2 a Jesse. Doppiato in lingua originale da Robert Clothworthy e in italiano da Pino Pirovano.\nMike.\nMike: \u00e8 uno dei comandanti del \"WLF\" posto a capo della squadra stazionata alla scuola elementare di Eastbrook. Tende una trappola a Ellie e Dina, uccidendo il loro cavallo e riuscendo a catturare la prima. In seguito, riceve da Isaac l'ordine di uccidere ogni intruso, ma Jordan cerca di fermarlo per convincerlo a portare la ragazza dal capo e rivelargli della presenza di alcuni abitanti di Jackson. Prima che possa per\u00f2 sparare a Ellie, viene ucciso con un colpo di pistola da Dina. Doppiato in lingua originale da Reuben Langdon e in italiano da Luca Ghignone.\nMarlene.\nMarlene: \u00e8 la leader delle Luci, gi\u00e0 apparsa nel capitolo precedente, dove viene uccisa da Joel. Fa un breve comparsa durante il primo flashback nei panni di Abby, dove si scopre che era inizialmente contraria all'operazione su Ellie, ma che alla fine ha dato comunque a Jerry il consenso per proseguire, pur venendo divorata dai sensi di colpa. Doppiata in lingua originale da Merle Dandridge e in italiano da Stefania De Peppe.\nSerpe Grande.\n\"Serpe Grande\": \u00e8 uno dei leader delle \"Serpi,\" che ha sede a Santa Barbara. Riesce a catturare Abby e Lev e in seguito fa cadere Ellie in una trappola che la ferisce gravemente. Tuttavia, la ragazza riesce a liberarsi ingannando il suo compagno e facendolo sbranare da un Clicker, azzoppando poi l'uomo. Dopo averlo interrogato e ad aver scoperto la posizione di Abby, lo uccide a sangue freddo sparandogli nel petto. Doppiato in lingua originale da Travis Willingham e in italiano da Gianluca Iacono.\nSerpe Piccola.\n\"Serpe Piccola\": \u00e8 un membro della banda delle \"Serpi\", braccio destro della Serpe Grande. Riesce a catturare Abby e Lev con l'aiuto dei suoi compagni e in seguito fa cadere Ellie in una trappola che la ferisce gravemente. Muore poco dopo, quando Ellie, dopo aver preso in giro l'uomo, viene spinta vicino a un Clicker appeso a testa in gi\u00f9, salvo poi spingerlo addosso all'infetto, che lo uccide. Doppiato in lingua originale da Logic e in italiano da Andrea Oldani.\nPrigioniero.\n\"Prigioniero\": \u00e8 il leader dei prigionieri catturati e schiavizzati dalle \"Serpi\". Un tempo era membro delle \"Luci\" e sar\u00e0 lui ad indirizzare Abby verso l'isola di Catalina, salvo poi venire catturato dalla banda di schiavisti. Viene alla fine liberato da Ellie, alla quale rivela la posizione di Abby, per poi armarsi e sterminare insieme ai suoi compagni l'intera banda delle \"Serpi\". Doppiato in lingua originale da Matthew Mercer e in italiano da Francesco Rizzi."}
{"id": "8953006", "revid": "309289", "url": "https://it.wikipedia.org/wiki?curid=8953006", "title": "Apuka", "text": "LApuka (), chiamato Apukvajam nell'alto corso (\u0410\u043f\u0443\u043a\u0432\u0430\u044f\u043c), \u00e8 un fiume della Russia estremo-orientale. Scorre nell'Oljutorskij rajon del Territorio della Kam\u010datka.\nDescrizione.\nIl fiume ha origine sull'altopiano dei Coriacchi dagli speroni settentrionali del monte Ledjanaja; scorre in direzione prevalentemente meridionale e sfocia nel golfo Oljutorskij in un estuario separato dal mare da un cordone litorale. Il fiume ha una lunghezza di 296\u00a0km, il bacino misura 13\u00a0600\u00a0km\u00b2.\nNel corso superiore l'Apuka ha un carattere montuoso, nel corso medio e inferiore acquisisce le caratteristiche di un fiume piatto. Il canale si divide in diramazioni e canali e scorre in una pianura alluvionale. Nel corso inferiore, la valle \u00e8 ampia e paludosa. Il congelamento inizia tra la fine di ottobre e l'inizio di novembre, dura in media 220-240 giorni. Lo spessore massimo del ghiaccio \u00e8 di 110-120\u00a0cm. La deriva del ghiaccio inizia tra la fine di aprile e l'inizio di maggio.\nSuo principale affluente, da sinistra, \u00e8 l'A\u010dajvajam (lungo 112\u00a0km). Sulle rive del fiume si trovano i villaggi di A\u010dajvajam (alla confluenza con l'affluente) e Apuka (alla foce). La popolazione locale \u00e8 impegnata nell'allevamento delle renne e nella pesca. Il salmone rosso, il salmone reale, il salmone keta e il salmone argentato risalgono il fiume per la deposizione delle uova."}
{"id": "8953008", "revid": "827882", "url": "https://it.wikipedia.org/wiki?curid=8953008", "title": "Whately", "text": ""}
{"id": "8953010", "revid": "76963", "url": "https://it.wikipedia.org/wiki?curid=8953010", "title": "Laia Manzanares", "text": ""}
{"id": "8953013", "revid": "1428919", "url": "https://it.wikipedia.org/wiki?curid=8953013", "title": "Shiruko", "text": "Shiruko (\u6c41 \u7c89), o oshiruko (\u304a \u6c41 \u7c89) con la \"o\" onorifica (\u304a), \u00e8 un dolce tradizionale giapponese. \u00c8 un porridge dolce di fagioli azuki lessati e schiacciati, servito in una ciotola con mochi. Esistono diversi stili di shiruko, come lo shiruko con le castagne o con gnocchi di farina di riso glutinoso al posto del mochi.\nEsistono due tipi di shiruko basati su diversi metodi di cottura dei fagioli azuki. Questii possono essere trasformati in pasta, schiacciati senza mantenere la loro forma originale o un dare luogo a mix di pasta e fagioli grossolanamente schiacciati. Esiste un piatto simile, lo zenzai (\u5584\u54c9 \u3001 \u305c \u3093 \u3056 \u3044), che \u00e8 fatto con pasta condensata con calore ed \u00e8 meno acquoso dello shiruko, come una confettura. Nel Giappone occidentale, Zenzai si riferisce a un tipo di shiruko ottenuto da una miscela di pasta e fagioli schiacciati. A Okinawa, il termine \"zenzai\" si riferisce comunemente a questa zuppa di fagioli servita su ghiaccio tritato con mochi. Occasionalmente vengono aggiunti altri condimenti, come il latte condensato zuccherato.\nIl mochi appiccicoso mezzo sciolto e il porridge di fagioli rossi dolce e caldo sono apprezzato da molti giapponesi, soprattutto durante l'inverno. Lo shiruko viene spesso servito con un contorno di qualcosa di acido o salato, come l'umeboshi o lo shiokombu per rinfrescare il palato, poich\u00e9 lo shiruko \u00e8 cos\u00ec dolce che il gusto dopo un po' possa stancare.\nNella prefetture di Tottori e di Shimane, lo shiruko viene utilizzato anche per lo z\u014dni, la zuppa speciale per la celebrazione del capodanno. "}
{"id": "8953015", "revid": "123817003", "url": "https://it.wikipedia.org/wiki?curid=8953015", "title": "Acido 4-idrossicinnamico", "text": "L'acido 4-idrossicinnamico o acido \"p-\"cumarico o 4-cumarato, in sigla dall'inglese 4HCA, \u00e8 un acido fenolico con formula empirica C9H8O3. \u00c8 il \"para\" isomero dell'acido cumarico con la struttura dell'acido cinnamico, in configurazione trans, e un gruppo idrossile &lt;chem&gt;(-OH)&lt;/chem&gt; sostituente in posizione 4 dell'anello benzenico. Essendo l'isomero dell'acido cumarico pi\u00f9 abbondante in natura \u00e8 spesso indicato impropriamente come acido cumarico. Esiste anche un meno comune stereoisomero cis-4-. L'acido 4-idrossicinnamico esiste in tutte le specie viventi, dai batteri all'uomo; nell'uomo pu\u00f2 essere rilevato nel sangue, urina, feci. Per la sua ampia diffusione \u00e8 nominato con decine di diversi sinonimi compresi: acido naringeninico, acido 3-(4-idrossifenil)acrilico, acido (E)-\"p\"-cumarico, ecc..\n\u00c8 un solido cristallino leggermente solubile in acqua, ma ben solubile in etanolo ed etere dietilico.\nOccorrenza in natura.\nPresente anche a livello subcellulare nei mitocondri e citoplasma, l'acido 4-idrossicinnamico \u00e8 stato isolato in molte specie di diverse famiglie di piante: \"Asteraceae (Helianthus tuberosus, Taraxacum formosanum), Brassicaceae ( Wasabia japonica ), Crassulaceae (Rhodiola sachalinensis), Fabaceae ( Medicago sativa, Phaseolus aureus, Pisum sativum ), Labiatae ( Salvia officinalis, Scutellaria albida), Piperaceae (Peperomia duclouxii ), Vittariaceae (Vittaria anguste-elongata)\".\nIl 4HCA \u00e8 stato isolato in molti funghi: \"Agaricus Bisporus, Coprinus Comatus, Cordyceps Sinensis, Ganoderma Applanatum, Pleurotus Eryngii, Pleurotus Ostreatus, Sparassis Crispa\"\nIn natura il 4HCA si trova pi\u00f9 frequentemente legato sotto forma di glicosidi o esteri piuttosto che in forma libera.\nRidotto a alcole \"p\"-cumarico Insieme all'alcool sinapilico e all'alcool coniferilico, l'acido \"p-\"cumarico \u00e8 un componente importante della lignina.\nLa presenza in tanti vegetali comporta la presenza anche nelle loro parti o derivati edibili. L'acido 4-idrossicinnamico si trova a concentrazioni significative all'interno di pochi cibi diversi alcune dei quali riportati nella tabella a fianco.\nSi trova anche nell'orzo, nel vino e nell'aceto. Pu\u00f2 essere trasferito dai pollini al miele. L'acido 4-idrossicinnamico \u00e8 stato anche rilevato, ma non quantificato, in molti altri alimenti.\nAnche l'isomero cis-\"p\"-cumarico \u00e8 stato rilevato in natura, ad esempio a concentrazioni relativamente alte (144 mg/100g) nel coriandolo.\nMetabolismo.\nIn varie specie viventi, sono state individuate varie reazioni biochimiche di sintesi (anabolismo) e di degradazione (catabolismo) del 4HCA. \u00c8 inoltre substrato o intermedio in molte reazioni biochimiche che avvengono in natura nella cosiddetta via dei fenilpropanoidi, che porta alla formazione di cumarine, flavonoidi, stilbenoidi, lignani, monolignoli. \nL'acido \"p-\" cumarico \u00e8 il precursore del 4-etilfenolo prodotto dal lievito \"Brettanomyces\" nel vino o nella birra. L'enzima fenilacrilato decarbossilasi catalizza la conversione dell'acido \"p-\" cumarico in 4-vinilfenolo. Vinil fenolo riduttasi catalizza quindi la riduzione del 4-vinilfenolo a 4-etilfenolo. L'acido cumarico viene talvolta aggiunto ai terreni microbiologici, consentendo l'identificazione positiva di \"Brettanomyces\" all'olfatto.\nPer saturazione del doppio legame della catena 2-propenoica si forma acido floretico, che si trova nel rumine delle pecore alimentate con erba, mentre per idrossilazione e metossilazione in posizione 3 dell'anello benzenico si formano rispettivamente acido caffeico e ferulico. L'acido caffeico, ferulico, floretico sono precursori di decine di altre reazioni biochimiche.\nL'isomero cis-\"p\"-cumarico prodotto per isomerizzazione trans-cis pu\u00f2 essere un intermedio nella ciclizzazione interna da cui derivano le cumarine.\nApplicazioni.\nIl 4HCA ha propriet\u00e0 antiossidanti e pu\u00f2 avere un ruolo nel ridurre il rischio di cancro allo stomaco riducendo la formazione di nitrosammine, cancerogene."}
{"id": "8953016", "revid": "446353", "url": "https://it.wikipedia.org/wiki?curid=8953016", "title": "Motore Pivotal", "text": "Un Motore Pivotal \u00e8 un tipo di motore a due tempi ideato per supplire a tutti i difetti costruttivi e ecologici del classico motore a miscela; riprende la tecnologia dell'iniezione diretta, prima abbandonata sulle grandi cilindrate per motori stradali e usata solo dai ciclomotore a iniezione elettronica; inoltre \u00e8 nato per funzionare a idrogeno.\n\u00c8 caratterizzato da un tutt'altro che tradizionale movimento del pistone, infulcrato su uno dei lati e accoppiato a un sistema d'ammissione lamellare, e riprende in parte le caratteristiche del motore pendolare di Tauruzzi, caratterizzato da un movimento oscillatorio capace di annullare la forza laterale che normalmente si sviluppa sul cilindro durante lo scorrimento del pistone."}
{"id": "8953019", "revid": "1632387", "url": "https://it.wikipedia.org/wiki?curid=8953019", "title": "Krallice", "text": "I Krallice sono una band black metal statunitense formata dai newyorkesi Colin Marston, Mick Barr, Nick McMaster e Lev Weinstein. Il gruppo \u00e8 caratterizzato da un black metal sperimentale, particolarmente tecnico. Hanno pubblicato dieci album in studio e tre EP, e hanno dato alle stampe, in tempi recenti, l'LP Demonic Wealth, pubblicato il 5 marzo 2021. Sono stati descritti come \"una delle band black metal pi\u00f9 interessanti e coinvolgenti emerse negli ultimi anni\" e \"una delle band pi\u00f9 importanti del black metal moderno\".\nStoria.\nI Krallice sono stati formati da Colin Marston e Mick Barr nel 2007. Barr, intervistato, ha asserito che \"Colin e io avevamo parlato di provare a fare un disco black metal insieme senza la reale volont\u00e0 di farlo suonare bene o addirittura di pubblicarlo, ma mentre scrivevamo la musica abbiamo lasciato il tutto in quella forma. E ci \u00e8 piaciuto pi\u00f9 di quanto ci aspettassimo.\" Successivamente reclutarono Lev Weinstein alla batteria e Nicholas McMaster al basso e come secondo cantante. Hanno pubblicato il loro album di debutto \"Krallice\" nel 2008 per la Profound Lore con grande successo di critica. Le linee di basso in questo album sono state eseguite da Barr e Marston, mentre McMaster, che ha a sua volta imparato le parti di basso, si \u00e8 occupato delle voci aggiuntive.\nHanno pubblicato il loro secondo album in studio \"Dimensional Bleedthrough\" nel novembre 2009 per la Profound Lore e la Gilead Media. L'album ha ricevuto elogi dalla critica ed \u00e8 stato inserito in una serie di classifiche di fine anno. In questo periodo, Marston si \u00e8 unito alla band death metal canadese Gorguts, Barr ha iniziato a collaborare con la band thrash metal sperimentale Barr-Nevai e Weinstein ha iniziato a lavorare con i Bloody Panda. Sono tornati con il loro terzo album integrale \"Diotima\" nell'aprile 2011, ottenendo un travolgente successo di critica. AllMusic ha scritto che \"Al loro meglio, sono una forza sonora travolgente, e Diotima \u00e8 il loro miglior album fino ad oggi.\" Nello stesso anno hanno dato alle stampe un singolo intitolato Traditional, e l'EP di cover Orphans of Sickness.\nI Krallice hanno pubblicato in modo indipendente il loro quarto album in studio \"Years Past Matter\" nell'agosto 2012. Pitchfork lo ha descritto come l'album pi\u00f9 \"implacabile\" e \"spietato\" fino ad oggi, e \"un'ora scoraggiante e gratificante che richiede un'immersione completa\". Invisible Oranges ha scritto che l'album \"incorpora gli elementi giocosi e squallidi delle due precedenti uscite per mostrare una ritrovata moderazione che parla a un gruppo che perfeziona il proprio mestiere. Le complesse linee melodiche portano ancora la loro densit\u00e0 distintiva, ma vengono fornite con la finezza scoperta di una macchina stagionata e ben tenuta. C'\u00e8 un evidente ridimensionamento, in particolare nell'introduzione di \"IIIIIIIIII\", ma il loro infallibile tiro alla fune tra oscuro caos e beata risoluzione sembra ancora pi\u00f9 accentuato rispetto agli sforzi precedenti\".\nDopo un periodo di silenzio, mentre i membri del gruppo portavano avanti altri progetti, la band ha pubblicato il quinto album integrale \"Ygg Huur\" il 30 luglio 2015. Il disco prende il nome da una suite di tre pezzi del compositore italiano Giacinto Scelsi. L'album ha ricevuto recensioni estremamente positive da molti critici musicali. SPIN ha dato all'album 8/10, descrivendolo come \"il materiale pi\u00f9 esteriormente torturato della band dal loro debutto nel 2008, quando la loro interpretazione delle strutture black metal era ancora relativamente semplice\". Lo stile dell'album \u00e8 stato paragonato a quello dei Gorguts, dei Deathspell Omega e degli Altar of Plagues. Successivamente, 1\u00ba gennaio 2016, hanno pubblicato l'EP Hyperion.\nStile musicale.\nI Krallice suonano una forma di black metal progressivo e altamente tecnico, in qualche modo simile nello stile a quello dei Weakling e dei Wolves in the Throne Room. La musica della band \u00e8 caratterizzata da dense chitarre multitraccia che spesso eseguono passaggi veloci e precisi caratterizzati dal tremolo. La band fa un uso frequente di strutture di canzoni lunghe e complesse. Il materiale precedente attingeva in maniera pi\u00f9 decisa alle prime band black metal come Burzum, Gorgoroth e Ulver, anche se nel tempo la band ha notevolmente ampliato il proprio sound oltre quelle prime influenze."}
{"id": "8953022", "revid": "120470049", "url": "https://it.wikipedia.org/wiki?curid=8953022", "title": "Roland Asch", "text": " "}
{"id": "8953038", "revid": "212348", "url": "https://it.wikipedia.org/wiki?curid=8953038", "title": "Iss\u00e9 (Loira Atlantica)", "text": ""}
{"id": "8953039", "revid": "227910", "url": "https://it.wikipedia.org/wiki?curid=8953039", "title": "Crocifisso di Gerresheim", "text": "Il Crocifisso di Gerresheim () \u00e8 un crocifisso in legno di quercia (210x180 cm) risalente al 960-970 circa, conservato nella basilica di Santa Margherita di Gerresheim, quartiere di D\u00fcsseldorf.\nStoria.\nSi ritiene che il crocifisso sia stato realizzato intorno al 960, comunque in tempo per la consacrazione della chiesa avvenuta nel 970, probabilmente su donazione dell'arcivescovo di Colonia Gerone, gi\u00e0 committente di un'altra nota croce monumentale. L'opera ha superato indenne la ricostruzione duecentesca della basilica e anche i restauri ottocenteschi. Ad oggi \u00e8 collocato al centro dell'abside, dietro l'altare maggiore.\nDescrizione e stile.\nIl corpo mostra ancora i resti della policromia originale, molto sbiadita. La figura del \"Cristo\" \u00e8 piccola, minuta, con i lineamenti del viso morbidi. Il suppedaneo \u00e8 una semplice tavoletta e i piedi del \"Cristo\" sono inchiodati separatamente, non sovrapposti. \u00c8 assente il \"titulus crucis\", andato perduto.\nLa croce \u00e8 avvicinabile per datazione e quindi per stile alla Croce di Gerone, con cui condivide un'iconografia lontana da quella bizantina pi\u00f9 diffusa all'epoca, riproducendo un \"Cristo\" non vittorioso e trascendente ma umano, dimesso, raccolto nella sua sofferenza, preferendo la dimensione realistica della crocifissione al posto di quella puramente spirituale e simbolica.\nInsieme alla Croce di Gerone, alla Croce di Enghausen e alla Croce miracolosa di Elspe \u00e8 uno dei crocifissi pi\u00f9 antichi della Germania e una delle croci monumentali pi\u00f9 antiche del mondo."}
{"id": "8953041", "revid": "22356", "url": "https://it.wikipedia.org/wiki?curid=8953041", "title": "Dinnetherium nezorum", "text": "Il dinneterio (Dinnetherium nezorum) \u00e8 un mammaliaforme estinto, forse appartenente ai morganucodonti. Visse nel Giurassico inferiore (Sinemuriano, circa 195 - 190 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale \u00e8 noto solo per resti di denti e mandibole, ed \u00e8 quindi impossibile ricostruirne fedelmente l'aspetto. In ogni caso, i fossili rinvenuti sono molto simili a quelli dei meglio conosciuti \"Morganucodon\" e \"Megazostrodon\": come questi, \"Dinnetherium\" doveva essere un piccolo animale simile a un toporagno, della lunghezza di circa 10 - 15 centimetri. \"Dinnetherium\" era caratterizzato da denti molariformi dotati di tre cuspidi primarie allineate in senso antero-posteriore. La cuspide centrale era pi\u00f9 alta di quella di \"Kuehneotherium\". \"Dinnetherium\" era inoltre caratterizzato da un osso dentale dotato di una estensione ventrolaterale a forma di flangia sul margine laterale; era inoltre presente un processo pseudangulare, al contrario di quanto avveniva in \"Triconodon\" e in \"Amphilestes\".\nClassificazione.\n\"Dinnetherium nezorum\" venne descritto per la prima volta nel 1983, sulla base di una mandibola destra con denti, rinvenuta nella formazione Kayenta in Arizona, nella Contea di Coconino. Inizialmente attribuito con qualche incertezza all'ordine dei Triconodonta, \"Dinnetherium\" venne poi incluso nella famiglia Morganucodontidae. Successivi studi hanno invece ritenuto le sue caratteristiche sufficienti per includerlo in un ordine a s\u00e9 stante (Dinnetheria), le cui relazioni con gli altri mammaliaformi mesozoici non sono ben chiare (Averianov e Lopatin, 2011)."}
{"id": "8953042", "revid": "22356", "url": "https://it.wikipedia.org/wiki?curid=8953042", "title": "Dinnetherium", "text": ""}
{"id": "8953047", "revid": "72396", "url": "https://it.wikipedia.org/wiki?curid=8953047", "title": "Bruno Veronesi", "text": "\u00c8 stato amministratore unico e presidente di AIA, nonch\u00e9 presidente del Gruppo Veronesi.\nBiografia.\nNato a Grezzana il 7 febbraio 1946, Bruno Veronesi \u00e8 il pi\u00f9 giovane dei figli di Cesira Girlanda e Apollinare Veronesi, fondatore del Gruppo omonimo.&lt;br&gt;\nNel 1974, dopo aver conseguito la laurea in Economia e Commercio presso l\u2019Universit\u00e0 di Padova e aver adempiuto agli obblighi di leva come sottotenente nell\u2019Artiglieria Corazzata, entra nella divisione alimentare dell'impresa di famiglia, AIA, Agricola Italiana Alimentare S.p.A., societ\u00e0 del Gruppo Veronesi dedicata alla commercializzazione di carni e prodotti a base di carne, uova e ovoprodotti.&lt;br&gt; \nIn AIA, Bruno Veronesi ricopre incarichi di responsabilit\u00e0, come amministratore unico e come presidente. Nel 2011, diventa presidente del Gruppo Veronesi (Veronesi Holding S.p.A).&lt;br&gt;\nSotto la sua guida, il marchio AIA comincia ad espandersi in Italia e all'estero e nascono nuovi prodotti come Wudy, BonRoll, Aequibrium e Spinacine.\nVita privata.\nBruno Veronesi \u00e8 sposato e ha due figli. Tra le sue passioni spicca la vela, che lo porta a partecipare a numerose competizioni, come la 151 Miglia \u2013 Trofeo Cetilar.&lt;br&gt;\nNegli anni, ha conseguito inoltre la licenza di pilota d\u2019aereo ed elicottero."}
{"id": "8953050", "revid": "287204", "url": "https://it.wikipedia.org/wiki?curid=8953050", "title": "William Gilpin", "text": ""}
{"id": "8953053", "revid": "287204", "url": "https://it.wikipedia.org/wiki?curid=8953053", "title": "Politiche del Presidente Moon Jae In sulla penisola coreana", "text": "Si tratta di una politica onnicomprensiva e a lungo termine, guidata dalla Corea del Sud per raggiungere pace e prosperit\u00e0 nella penisola coreana e anche nel resto dell'asia nord-orientale, assieme alla Corea del Nord, regioni confinanti, e la societ\u00e0 internazionale.\n\u201cPace\u201d: La pace \u00e8 il valore che si cerca di sostenere con la maggiore priorit\u00e0, cos\u00ec come creare delle basi per la prosperit\u00e0. \n\u201cspirito di rispetto reciproco\u201d: Si insegue l\u2019ideale di una \u201cPenisola coreana di co-prosperit\u00e0\u201d, dove il sud e il nord si rispettano e collaborano tra di essi, definendo una posizione di \u201c3-no\u201d: non si auspica la caduta del Nord, non si persegue l\u2019unificazione attraverso l\u2019assimilazione/il dominio su uno da parte dell\u2019altro, e no alla ricerca dell\u2019unificazione attraverso mezzi artificiali. \n\u201cpolitica aperta\u201d: Questa politica sar\u00e0 completata attraverso la pubblica partecipazione e interazione, per assicurare che possa essere sia fatta, che compresa dalla popolazione.\nTre goal.\n1. Risoluzione del problema del nucleare in Corea del nord e stabilire la pace permanente.\nSi risolve il problema del nucleare svolgendo un ruolo guida, e allo stesso tempo impegnandosi assieme ai partner internazionali.\n2. Sviluppo di una relazione inter-coreana sostenibile.\nSi riprenderanno gli accordi del passato e si incoraggia a coltivare le relazioni esistenti, compreso il South-North Joint Communiqu\u00e9 del 4 luglio, il basic-agreement, la South-North Joint Declaration del 15 giugno, e la Dichiarazione del 4 ottobre. \nSi risolveranno i disaccordi interni alle nostre societ\u00e0 riguardo all\u2019unificazione e alle politiche del governo nordcoreano per creare un consenso nazionale.\n3. Creazione di una nuova comunit\u00e0 economica sulla penisola coreana.\nSar\u00e0 creato un mercato unico sulla penisola coreana per creare motori di crescita e una comunit\u00e0 economica inter-coreana di coesistenza e co-prosperit\u00e0. \nSi costruir\u00e0 un nuovo ordine economico che porter\u00e0 pace e prosperit\u00e0 sulla penisola e nell\u2019asia nordorientale, stabilendo tre vie economiche (Economic belts) che connettano non solo le due coree ma anche le regioni confinanti.\nQuattro strategie.\n1. approccio graduale e completo\nPianificano di risolvere pacificamente la questione nucleare nordcoreana, utilizzando un approccio graduale a due binari di sanzioni / pressioni e dialogo. (congelamento nucleare \u2192 denuclearizzazione completa).\nMentre risolvono la questione nucleare, cercheranno di eliminare fondamentalmente le minacce alla sicurezza istituendo un regime di pace nella penisola coreana e facilitando il miglioramento delle relazioni tra la Corea del Nord e la comunit\u00e0 internazionale.\n2. Affrontare contemporaneamente le questioni delle relazioni intercoreane e della minaccia nucleare nordcoreana. La risoluzione della questione nucleare nordcoreana e il miglioramento delle relazioni intercoreane non sono due questioni separate che richiedono una scelta o una priorit\u00e0. Entrambi possono progredire simultaneamente completandosi a vicenda. Se ristabiliranno i canali per il dialogo e la cooperazione intercoreana, saranno in grado di facilitare i colloqui multilaterali per la risoluzione della questione nucleare.\n3. Garantire la sostenibilit\u00e0 attraverso l'istituzionalizzazione\nAndranno avanti con un \"accordo di unificazione nazionale\" (National Unification Contract) basato su un consenso nazionale per garantire la coerenza nella tra la loro politica e quella della Corea del Nord. Trasformeranno in legge gli accordi intercoreani e concluderemo un \"nuovo accordo di base intercoreano\" per stabilire relazioni intercoreane sostenibili.\n4. . Gettare le basi per una pacifica unificazione attraverso una cooperazione reciprocamente vantaggiosa. Ripristineranno l'omogeneit\u00e0 nazionale e costruiranno una comunit\u00e0 intercoreana espandendo vari scambi intercoreani. Puntano a un'unificazione che avviene naturalmente come parte del processo di promozione della convivenza e della co-prosperit\u00e0 delle due Coree e del recupero della comunit\u00e0 nazionale coreana.\nCinque principi.\nI cinque principi su cui si basa sono:\n1. Korea-Led initiative: Iniziativa di promuovere la riconciliazione e la cooperazione inter-coreana, nonch\u00e9 di stabilire la pace e la co-prosperit\u00e0 nella penisola coreana.\n2. Forte difesa: mantenendo una forte posizione di sicurezza basata sulla solida alleanza RUSK-USA e sulla difesa nazionale, scoraggiando la provocazione della Corea del Nord e mantenendo a pace nella penisola coreana.\n3. Rispetto reciproco: si vuole realizzare una comunit\u00e0 coreana di rispetto reciproco promuovendo un dialogo, uno scambio e una cooperazione reciproca vantaggiosa basato sullo rispetto reciproco.\n4. Interazioni con le persone: istituzionalizzare la partecipazione e l\u2019integrazione con l\u2019Assemblea nazionale, gli organi di governo locale, le organizzazioni civili e gli esperti per il tracciare un consenso e un accordo nazionale sulle questioni di unificazione e sulla politica della Corea Del Nord.\n5. Cooperazione internazionale: promuovere una cooperazione nazionale internazionale attraverso l\u2019apertura."}
{"id": "8953056", "revid": "827882", "url": "https://it.wikipedia.org/wiki?curid=8953056", "title": "William Gilpin (artista)", "text": ""}
{"id": "8953057", "revid": "827882", "url": "https://it.wikipedia.org/wiki?curid=8953057", "title": "William Gilpin (prete)", "text": ""}
{"id": "8953058", "revid": "84184", "url": "https://it.wikipedia.org/wiki?curid=8953058", "title": "\u00c7erkes Mehmed Ali Pasci\u00e0", "text": " Fu Gran Visir dell'Impero Ottomano dal 1624 al 1625. L'epiteto \"\u00c7erkes\" si riferisce alla sua origine circassa. \nScal\u00f2 varie posizioni della amministrazione ottomana, fra cui quella di Silahdar Agha venendo poi nominato nominato beilerbei di Damasco intorno al 1618 e nel 1621 fu promosso a quinto visir. Nel 1624, dopo la rimozione e l'esecuzione di Kemanke\u015f Kara Ali Pasci\u00e0 il 3 aprile, il sultano lo costrinse ad accettare la posizione vacante e divenne cos\u00ec serraschiere incaricato di reprimere la rivolta di Abaza Mehmed Pasci\u00e0 e di riconquistare Baghdad, ai Safavidi, la cui caduta aveva causato l'esecuzione del suo predecessore. Pass\u00f2 attraverso Konya ma non fu in grado di prendere Ni\u011fde dai ribelli. Il 3 settembre 1624 diede battaglia ai ribelli sul ponte di Karasu (in turco: \"Karasu K\u00f6pr\u00fcs\u00fc\"), vicino a Kayseri sconfiggendoli; insegu\u00ec i ribelli e cattur\u00f2 la moglie e la figlia di Abaza che furono scortate da un ufficiale a Sivas. Arrivato a Tercan ricevette un'ambasciata del pasci\u00e0 ribelle, profugo a Erzurum, che domand\u00f2 il perdono, accettando di insediare una guarnigione di giannizzeri nella cittadella di Erzurum. Trascorse quindi l'inverno a Tokat (dicembre 1624) dove si ammal\u00f2 e mor\u00ec il 27 gennaio 1625."}
{"id": "8953071", "revid": "63756", "url": "https://it.wikipedia.org/wiki?curid=8953071", "title": "Jonathan Leguizamo", "text": ""}
{"id": "8953073", "revid": "436907", "url": "https://it.wikipedia.org/wiki?curid=8953073", "title": "Exuvia (album)", "text": "Exuvia \u00e8 l'ottavo album in studio del rapper italiano Caparezza, pubblicato il 7 maggio 2021 dalla Polydor Records.\nL'album \u00e8 stato posizionato al diciassettesimo posto della classifica dei 20 migliori dischi italiani dell'anno stilata dalla rivista \"Rolling Stone Italia\".\nDescrizione.\n\"Exuvia\" \u00e8 il risultato di due anni e mezzo di lavoro da parte di Caparezza, il quale ha cominciato la stesura dei testi dopo aver letto la sceneggiatura de \"Il viaggio di G. Mastorna, detto Fernet\", il film mai realizzato da Federico Fellini. Si tratta di un concept album suddiviso in quattordici brani e cinque intermezzi nei quali viene descritto il percorso di una persona che evade da una prigione per fuggire e far perdere le proprie tracce all'interno di una foresta. Come sottolineato dall'artista, la storia rappresenta il seguito del precedente \"Prisoner 709\" (che si soffermava sulla sua prigionia mentale) e si concentra sul suo desiderio di fuggire con la mente prima di abbracciare uno stato di completa libert\u00e0.\nSebbene contestualizzati nel concept, nell'album emergono anche brani di carattere autobiografico, tra cui \"Campione dei novanta\", dove Caparezza analizza il periodo in cui era conosciuto come Mikimix, compiendo \u00abla prima exuvia\u00bb una volta riconosciuto di aver fatto un passo falso; \"La certa\" tratta invece il tema della morte, descritta tuttavia come una figura positiva \u00absenza la quale la nostra vita diventerebbe il trionfo dell\u2019apatia e della depressione. Una sorta di motivatrice che ci spinge a dare il meglio di noi durante il tempo limitato che abbiamo a disposizione\u00bb. \"Canthology\" e \"El sendero\" si caratterizzano invece per presentare rispettivamente le partecipazioni vocali di Matthew Marcantonio dei Demob Happy e Mishel Domenssain. Nel disco sono inoltre presenti dei campionamenti o interpolazioni: \"Canthology\" contiene un'interpolazione del brano \"Get Away\" dei Droogs, \"Fugad\u00e0\" contiene versi tratti della poesia \"La petite promenade du po\u00e8te\" di Dino Campana e \"Campione dei novanta\" contiene campionamenti dei brani \"Zighid\u00e0\" degli Statuto e \"Campione\" di Chef.\nTitolo e copertina.\nIl titolo dell'album \u00e8 un richiamo all'esuvia, ovvero il resto di un esoscheletro di un insetto che lascia dietro di s\u00e9 una volta compiuta la muta. La copertina mostra invece un cerchio nero su sfondo giallo al cui interno sono contenuti un cerchio pi\u00f9 piccolo e una serie di spirali, entrambi, secondo Caparezza, rappresentativi di certe fasi della propria vita: \nPromozione.\nIn concomitanza con l'annuncio dell'album, il 31 marzo 2021 \u00e8 stato presentato come primo singolo l'omonimo \"Exuvia\" insieme al relativo video musicale. Come secondo singolo \u00e8 stato estratto \"La scelta\", distribuito digitalmente a partire dal 16 aprile.\nIl 10 giugno 2021 Caparezza ha reso disponibile \"Exuvia Experience\", un documentario interattivo dell'album ambientato in una foresta virtuale formata da 15 tappe, ognuna atta a descrivere il significato dei brani del disco. Il 9 luglio \u00e8 stato pubblicato il video animato per la quinta traccia \"Campione dei novanta\". Il 10 settembre \u00e8 stato pubblicato il terzo singolo \"El sendero\", mentre il 14 gennaio 2022 \u00e8 stato estratto come quarto singolo \"Come Pripyat\", uscito in concomitanza con una nuova edizione in vinile di \"Exuvia\" denominata \"Pop Up\".\nIntorno allo stesso periodo Caparezza ha annunciato anche la tourn\u00e9e \"Exuvia Palasport 2022\", che si svolger\u00e0 tra maggio e giugno 2022 nelle principali citt\u00e0 italiane.\nAccoglienza.\nCarlo Moretti, intervistando il rapper per \"La Repubblica\", afferma che \u00abcome accade al sommo poeta Dante Alighieri nella \"Divina Commedia\", anche il rapper e cantautore pugliese arrivato 'nel mezzo del cammin' della sua vita (ha 47 anni) si \u00e8 ritrovato in una \"selva oscura\"\u00bb poich\u00e9 \u00abil concept album riflette sulla vita e sulle priorit\u00e0, per una critica a un mondo sempre pi\u00f9 regolato dagli algoritmi. Un mondo straniante in cui Caparezza stenta a riconoscersi\u00bb. Daniela Parcangeli de \"Il Fatto Quotidiano\" definisce il progetto \u00abun disco da psicoanalisi\u00bb proseguendo che l'artista \u00abnon abbia mai lesinato sui viaggi negli abissi e nei tunnel, ma questa volta la selva \u00e8 tutta sua. Orgoglioso re delle contraddizioni\u00bb.\nSilvia Danielli di \"Billboard Italia\" intitola l'articolo definendo \"Exuvia\" un'\u00abopera monumentale e cinematografica; [...] Caparezza torna sulla scena musicale da protagonista, eppure rimanendone fuori\u00bb. Danielli prosegue la recensione scrivendo \u00abben 19 brani, costruito come un concept di un viaggio verso la salvezza, quando ora i dischi si ascoltano soprattutto in streaming, quindi in maniera assolutamente frammentata\u00bb. Damir Ivik di \"Rolling Stone Italia\" definisce \"Exuvia\" \u00abun disco che \u00e8 pure un po' scuro, un po' scostante. Talmente scostante da non avere, almeno all\u2019apparenza, nemmeno una hit. Niente \"Vieni a ballare in Puglia\" insomma, niente tunnel del divertimento; [...] \u00c8 un disco anche sottile e tagliente, in alcune analisi e prese di posizione\u00bb. Conclude affermando che il disco \u00abha l'ambizione di creare un mondo a parte, con tutta la pesante (sovra)struttura narrativa: la foresta, il viaggio, la muta degli insetti, la nuova fase di vita. Tante cose, che Caparezza stesso si spende parecchio a raccontare e spiegare. Tante. Rischiano mai di essere troppe?\u00bb."}
{"id": "8953083", "revid": "73843", "url": "https://it.wikipedia.org/wiki?curid=8953083", "title": "Gianni Agnello", "text": "Biografia.\nSi appassiona al disegno e alla musica fin da bambino; frequenta il conservatorio conseguendo il diploma di pianoforte. Come pianista per anni fece parte di un complesso di musica leggera e, fino al 2000, suon\u00f2 in coppia con il sassofonista Gil Ventura nei locali di Milano. Da bambino si dilettava a inventare e disegnare storie a fumetti di cow boys che barattava con gli amici. Dopo aver sposato Amelia Cerboncini (futura letterista, per oltre quarant\u2019anni, delle testate della Sergio Bonelli Editore), con la quale ebbe tre figli, Cinzia, Donatella e Fabio, si trasfer\u00ec nel 1956 a Milano dove rest\u00f2 a vivere per sempre. Nel 1957 esord\u00ec come fumettista sulla testata \"Zampan\u00f2\" dell\u2019Editoriale Sport di Vincenzo Baggioli, disegnando, oltre alle storie del personaggio protagonista, anche altre per la serie \"Le Favole Aggiornate\" e alcuni episodi di \"Fox lo Sceriffo\", personaggio creato da Giorgio Rebuffi, oltre a vari album di figurine per gli editori Lampo e Imperia. Nel 1964, per la Editrice Imperia, disegna le serie \"Leondoro\", \"Pinocchietto\", \"Cappuccetto Rosso\" e \"Zampan\u00f2\"; poi, fino al 1967, per l\u2019editore Ugo Dal Buono disegna la serie Sadik scritta da Nino Cannata, firmandosi \"Gian\" e usando la moglie come modella per la compagna di Sadik. Contemporaneamente inizia una lunga collaborazione con l\u2019editore francese Lug, per il quale lavorer\u00e0 fino alla fine degli anni ottanta realizzando la serie \"Alan Mistero\" creato dalla EsseGesse e, rinominato per l'edizione francese in \"Ombrax\", venne pubblicato su una omonima testata. Invece, per la rivista \"Kiwi\", realizza la serie con l'omonimo personaggio che dava il nome alla testata creato da Jean C\u00e9zard e, su testi di Maurizio Torelli, disegna la serie poliziesca \"Stuntman\"; sulle testate \"Zembla\" e \"Special Zembla\" pubblica la serie western \"Rory Bang\" scritta da Torelli e la serie \"Traquette\". Dagli anni ottanta comincia a collaborare con \"Il Giornalino\" disegnando storie dei Puffi su licenza del belga Peyo e realizza numerose copertine con l\u2019aerografo. Negli ultimi anni, si era dedicato alla illustrazione di storie di Topo Gigio scritte da Paola Ferrarini pubblicate sulla testata \"GBaby\". Muore a Milano il 30 aprile 2004."}
{"id": "8953088", "revid": "62748", "url": "https://it.wikipedia.org/wiki?curid=8953088", "title": "Permesso Maisano", "text": "Permesso Maisano \u00e8 un programma televisivo (in seconda serata) condotto da Marco Maisano sulla rete televisiva TV8.\nProgramma.\nNato sulla scia del successo di \"Piacere Maisano\" (una delle rare esclusive assolute di TV8), lo show vede il conduttore Marco Maisano intervistare personaggi famosi dall'interno delle abitazioni private di questi ultimi. In onda di mercoled\u00ec in seconda serata a partire dal 14 aprile 2021, la prima edizione del programma \u00e8 costituita da un totale di 6 episodi. Il primo episodio, avente come protagonista l'attrice pornografica Valentina Nappi, \u00e8 stato raccomandato alla visione di un pubblico di et\u00e0 superiore a 14 anni. I successivi episodi del programma si sono incentrati su personaggi di diversa natura quali: la cantante Orietta Berti, il giornalista Bruno Vespa, la showgirl Alba Parietti, la produttrice discografica e personaggio televisivo Mara Maionchi e il conduttore e cantante Francesco Facchinetti."}
{"id": "8953090", "revid": "287204", "url": "https://it.wikipedia.org/wiki?curid=8953090", "title": "Suritnal", "text": "Il Suritnal (\uc218\ub9bf\ub0a0), chiamato anche Dano (\ub2e8\uc624), \u00e8 una festivit\u00e0 coreana. Cade il quinto giorno del quinto mese del calendario lunare ed \u00e8 riconosciuto come festa nazionale in Corea del Nord, mentre rimane una delle festivit\u00e0 pi\u00f9 significative in Corea del Sud. Viene festeggiato in molte zone diverse della penisola. In particolar modo, la festivit\u00e0 \u00e8 molto sentita nella zona di Gangneung, dove i festeggiamenti in occasione del Dano sono riconosciuti dall'Unesco come patrimonio intangibile dell'umanit\u00e0.\nOrigini.\nSi pensa che il Dano sia una festivit\u00e0 nata con l'intento di adorare le divinit\u00e0 celesti in concomitanza con la fine della stagione della semina. Studi hanno tentato di ricostruire l'origine di questa usanza analizzando dei festeggiamenti tenuti nello stato di Jinhan, dove un rito propiziatorio veniva celebrato al termine della stagione della semina a Maggio. In seguito, la tradizione sarebbe passata a Silla.\nIl risveglio dal letargo nelle zone settentrionali di molti animali in questo periodo dell'anno fa pensare che la tradizione provenga proprio da queste regioni. A partire dal Periodo dei Tre Regni, il Dano assunse una posizione pi\u00f9 di rilievo per quanto riguardava i riti per gli antenati: a Gaya, ad esempio, il rito del Dano era considerato parte dei cinque rituali annuali in onore di Suro, leggendario fondatore del Regno.\nEtimologia.\nSi ipotizza che il nome originale della festivit\u00e0 fosse Suritnal, termine che significa \"giorno degli dei\" o \"giorno alto\". Un'altra lettura ipotizza che \"suri\" posa riferirsi alla ruota, uno dei motivi che venivano impressi sui tortini di riso solitamente preparati in quest'occasione. Il nome Dano (\"il primo quinto\"), termine adottato a partire dal periodo Joseon, deriverebbe da Dan (\ub2e8, \u7aef) che significa \"primo\" e o (\uc624, \u5348) ovvero \"cinque\".\nTradizioni per la cura personale nel giorno del Dano.\nIn antichit\u00e0, in particolar modo durante il periodo della Confederazione Mahan, il Dano era visto come un giorno da dedicare a riti di tipo spirituale e festeggiamenti: danze, canti e liquore accompagnavano la giornata, insieme a certe ritualit\u00e0, come il lavaggio dei capelli nell'acqua del calamo aromatico ( changpo \ucc3d\ud3ec), che si considerava donare lucentezza alla chioma femminile. Un'altra usanza delle donne in quest'occasione si rifaceva all'impiego di acqua infusa di Angelica Polymorpha (gunggungi \uad81\uad81\uc774) nel risciacquo delle chiome: si riteneva infatti che l'odore dei fiori della pianta potesse allontanare gli spiriti maligni.\nIn occasione del Dano si indossavano abiti rossi e blu, abbelliti da accessori per capelli tinti di rosso con le radici degli iris. Il fiore era in particolare utilizzato dagli uomini a mo' di cintura, ancora una volta per scacciare spiriti malevoli. Si riteneva anche che rimedi erboristici preparati con la rugiada mattutina del giorno del Dano potessero curare ferite e mal di stomaco.\nCibi tradizionali.\nTra i cibi tradizionali consumati in questo giorno si ricordano suritteok, ssuktteok, e altri piatti a base di riso ed erbe officinali.\nGiochi tradizionali.\nEssendo il Dano un giorno dedicato ai festeggiamenti, erano presenti molti giochi tradizionali. Tra i pi\u00f9 noti si ricordano l'altalena, la lotta (ssireum \uc528\ub984), un gioco a base di pietre, il seokjeon, ed il taekgyeon (\ud0dd\uacac). Molto popolare, soprattutto tra gli strati sociali pi\u00f9 bassi, anche spettacoli di danze mascherate: questi consentivano un momento di grande svago, principalmente in virt\u00f9 della natura satirica volta a prendersi gioco delle classi sociali pi\u00f9 abbienti."}
{"id": "8953091", "revid": "287204", "url": "https://it.wikipedia.org/wiki?curid=8953091", "title": "Kalaallitkigun jenkinsi", "text": "Kalaallitkigun jenkinsi \u00e8 un mammaliaforme estinto, appartenente agli aramiidi. Visse nel Triassico superiore (Norico, circa 215 milioni di anni fa) e i suoi resti fossili sono stati ritrovati in Groenlandia.\nDescrizione.\nQuesto animale \u00e8 noto solo per una mandibola incompleta con un premolare e un molare, ed \u00e8 quindi impossibile ipotizzarne l'aspetto. In ogni caso, la mandibola indica che \"Kalaallitkigun\" possedeva alcune caratteristiche uniche: la mandibola, ad esempio, era insolitamente grande per un mammaliaforme della sua epoca (circa il doppio di quelle dei morganucodonti), ed era pi\u00f9 massiccia rispetto alla lunghezza degli alveoli dei molari. La mandibola era spessa circa il doppio di quelle di \"Morganucodon\" e \"Megazostrodon\". Era inoltre presente un grande processo coronoide con una grande area d'inserzione per il muscolo temporale, simile a quello di \"Haramiyavia\"; \"Kalaallitkigun\" possedeva un canale postdentale ben sviluppato, indicante la presenza di un orecchio medio mandibolare, di stampo arcaico. Il dente molariforme conservato mostra morfologie complesse e derivate della corona dentaria, cos\u00ec come due radici pienamente sviluppate. La forma dei molari era intermedia tra quella di tipo \"triconodonte\" (come in \"Morganucodon\") e quella a due file di cuspidi parallele tipica degli aramiidi pi\u00f9 derivati.\nClassificazione.\n\"Kalaallitkigun jenkinsi\" venne descritto per la prima volta nel 2020, sulla base di resti fossili ritrovati in terreni risalenti al Norico (Triassico superiore) in Groenlandia. \u00c8 considerato il pi\u00f9 antico aramiide noto, e mostra una condizione dentaria e mandibolare intermedia tra quella dei mammaliaformi arcaici come i morganucodonti (dalla dentatura triconodonte) e quella maggiormente specializzata degli aramiidi successivi. \nPaleoecologia.\nI denti a doppia fila di cuspidi di \"Kalaallitkigun\" indicano lo sviluppo di una probabile dieta onnivoro-erbivora. I risultati di analisi biomeccaniche indicano che i denti a due radici di \"Kalaallitkigun\" erano pi\u00f9 adatti a sopportare stress meccanici maggiori come quelli causati dall'occlusione dentaria rispetto ai denti a radice singola (Sulej et al., 2020)."}
{"id": "8953092", "revid": "1924342", "url": "https://it.wikipedia.org/wiki?curid=8953092", "title": "Run (OneRepublic)", "text": "Run \u00e8 un singolo del gruppo musicale statunitense OneRepublic, pubblicato il 5 maggio 2021 come sesto estratto dal quinto album in studio \"Human\".\nDescrizione.\nIl brano \u00e8 stato scritto e prodotto da Ryan Tedder, Brent Kutzle, Tyler Spry e John Nathaniel e presenta sonorit\u00e0 allegre e un'introduzione fischiata.\nVideo musicale.\nIl video, diretto da Tom\u00e1s Whitmore, \u00e8 stato reso disponibile il 5 maggio attraverso il canale YouTube del gruppo e mostra Tedder ballare e farsi strada tra svariati set cinematografici."}
{"id": "8953093", "revid": "22356", "url": "https://it.wikipedia.org/wiki?curid=8953093", "title": "Kalaallitkigun", "text": ""}
{"id": "8953094", "revid": "56620", "url": "https://it.wikipedia.org/wiki?curid=8953094", "title": "Liceo scientifico statale Giovanni Da Procida", "text": "Il liceo scientifico statale Giovanni Da Procida di Salerno \u00e8 stato fondato dopo la nel 1926 col nome di \"Regio Liceo Scientifico di Salerno\", e nel 1928 fu intitolato al medico salernitano Giovanni Da Procida.\nOggi il liceo vanta tre diversi indirizzi di studio: liceo scientifico tradizionale, liceo scientifico opzione scienze applicate e liceo delle scienze umane opzione economico-sociale.\nStoria.\nIl liceo Giovanni Da Procida, dopo il liceo classico Torquato Tasso, \u00e8 il liceo pi\u00f9 antico di Salerno."}
{"id": "8953095", "revid": "793215", "url": "https://it.wikipedia.org/wiki?curid=8953095", "title": "Museo dell'Agro Pontino", "text": ""}
{"id": "8953096", "revid": "158913", "url": "https://it.wikipedia.org/wiki?curid=8953096", "title": "Sant'Agabo", "text": ""}
{"id": "8953098", "revid": "1543377", "url": "https://it.wikipedia.org/wiki?curid=8953098", "title": "La Cri\u00e9e", "text": "La Cri\u00e9e - Th\u00e9\u00e2tre national de Marseille \u00e8 un teatro che ha lo statuto di \"Centre dramatique national\". Fondato nel 1981 da Marcel Mar\u00e9chal al 30, quai de Rive-Neuve a Marsiglia (Francia), si trova sul Vieux-Port.\nStoria.\nDal 1909 al 1976, l'edificio era adibito a mercato del pesce poi trasferito al porto di Saumaty, nel quartiere di l'Estaque e il teatro ha ereditato il nome del mercato. Sulla sua facciata, risalente all'inizio del XX secolo e classificata monumento storico, \u00e8 possibile leggere la scritta \"Cri\u00e9e libre aux fishes\" (asta gratuita dei pesci).\nOggi, l'edificio \u00e8 costituito da una grande sala, capace di ospitare 800 spettatori, oltre ad una sala modulabile, con 280 posti, organizzata secondo una ricerca scenografica privilegiando il rapporto spettatore/attore grazie all'eliminazione del tradizionale dislivello tra palcoscenico e sala e all'installazione di alcuni artifici tecnici. Dalla sua apertura, vi si sono svolti pi\u00f9 di 700 spettacoli. \nIl teatro ha anche lo statuto di \"Centre dramatique national\" ed \u00e8 diretto da Marcel Mar\u00e9chal, Gildas Bourdet e Jean-Louis Benoit. Dal 2011 \u00e8 diretto da Macha Make\u00efeff e si propone di essere una fucina di teatro, d\u2019arte ed immagine, di fantasia...\nL'organico \u00e8 costituito da circa 30 persone, ma si avvale anche di artisti indipendenti.\nNel 2021, nell'ambito del movimento per occupazione dei teatri avviato a marzo dal Th\u00e9\u00e2tre de l'Od\u00e9on di Parigi per chiedere la riapertura dei luoghi culturali, chiusi dalla fine di ottobre 2020 per il Covid-19, il teatro della Cri\u00e9e \u00e8 occupato da studenti, artisti e tecnici ed \u00e8 diventato luogo di lotta e convivenza. Dopo sette settimane di occupazione dell'atrio, gli occupanti hanno occupato la grande sala del teatro il 1\u00ba maggio."}
{"id": "8953108", "revid": "123431392", "url": "https://it.wikipedia.org/wiki?curid=8953108", "title": "Look Cycle", "text": "La Look Cycle \u00e8 un'azienda con sede a Nevers, nel dipartimento francese della Ni\u00e8vre, riconosciuta principalmente per la produzione di telai di biciclette in carbonio, accessori in carbonio, biciclette montate e pedali automatici.\nLook \u00e8 stata fondata nel 1951 da Jean Beyl."}
{"id": "8953124", "revid": "287204", "url": "https://it.wikipedia.org/wiki?curid=8953124", "title": "Mortu mortu", "text": "Il mortu mortu (in italiano: \"morti morti\", in gallurese: \"li molti molti\"), conosciuto anche come peti coccone, su pane 'e su tocu, is \u00e0nimas, is pannixeddas e su biddiu longu \u00e8 una tradizione che, ogni anno in Sardegna, ricorre nel giorno della Commemorazione dei defunti.\nLe parole che danno il nome a questa festa sono le stesse che i bambini, spesso portando in mano un lume oppure indossando una maschera, utilizzano per chiedere offerte nelle case del proprio paese, dicendo al padrone di casa o degli esercizi commerciali frasi come \"s\u00f2e su mortu mortu!\", \"peti coccone!\", \"seus b\u00e8nnius po is animeddas!\". Quindi gli adulti, che non devono essere a corto di doni, fanno ai bambini offerte di ogni tipo. Questi ultimi lasciano le case soddisfatti del loro bottino.\nLa festa de \"su mortu mortu\" assomiglia molto a quella di Halloween, ormai diffusa in tutto il mondo, che con ogni probabilit\u00e0 trova nell'antichit\u00e0 la stessa origine. Feste simili erano celebrate in tutta Europa, ma solo poche aree le hanno salvaguardate.\nOgni regione storica della Sardegna presenta un modo differente per fare un'offerta ai morti, che solitamente \u00e8 compiuta il 2 novembre e che vede la partecipazione di tutta la popolazione. Anche gli adulti erano soliti chiedere offerte per le vie del paese, quali un bicchiere di vino o di liquore di mirto."}
{"id": "8953125", "revid": "120470953", "url": "https://it.wikipedia.org/wiki?curid=8953125", "title": "Palazzo Nervi", "text": ""}
{"id": "8953134", "revid": "1833487", "url": "https://it.wikipedia.org/wiki?curid=8953134", "title": "Panadelsuppe", "text": "La Panadelsuppe (nota anche come \"Panadlsuppe\") \u00e8 un piatto tradizionale austriaco che viene essenzialmente preparato con zuppa, pane bianco e uova.\nNome.\nNella parola \"Panadel\" si sente la parola latina \"panis\" (pane), ma il nome di questa zuppa \u00e8 preso dal francese. \"Panadel\" \u00e8 l'adattamento viennese della parola francese \"panade\" (zuppa di pane). La preferenza per il francese a Vienna risale al XVIII secolo, epoca in cui alla corte viennese l'influenza dell'italiano fu soppiantata dal francese. Di conseguenza le parole francesi, come nel caso della Panadelsuppe, sono state adottate anche per il campo culinario. \nPreparazione classica.\nLa classica Panadelsuppe \u00e8 preparata con brodo di manzo e pane bianco raffermo. I pezzi di pane vengono sbattuti durante la cottura fino a quando non si \u00e8 disintegrato in piccoli fiocchi. Alla fine, la zuppa viene tolta dal fuoco e amalgamata con l'uovo sbattuto. Nelle ricette della giovane letteratura di cucina austriaca, la Panadelsuppe viene aggiustata di sapore con un pizzico di noce moscata e pepe e cosparsa di erba cipollina tritata finemente prima di servire. \nVarianti.\nIn Alta Austria, dove la Panadelsuppe \u00e8 chiamata anche \"Bahsupp'n\", il pane viene tagliato a fette sottili e abbrustolito (da cui il nome \"Bahsupp'n\") e successivamente aggiunto al brodo di carne bollente, brodo di carne affumicata o di manzo. Nel ricettario \"Donauland\" di Alfred Kofranek, un classico della giovane letteratura di cucina austriaca, i panini vengono privati della crosta e alla zuppa vengono aggiunti pezzi di cipolla tritati finemente e soffritti nello strutto bollente. Ci sono anche ricette in cui la Panadelsuppe viene sfumata con il vino. Al posto del brodo di manzo, come base per la Panadelsuppe viene usato anche il brodo vegetale. \nCucina leggera e dietetica.\nIntorno alla met\u00e0 del XX secolo, la Panadelsuppe era consigliata anche come pasto speciale per i bambini piccoli e come alimentazione leggera per malati e convalescenti. In Alta Austria, la Panadelsuppe viene data principalmente alle donne che hanno partorito di recente. "}
{"id": "8953136", "revid": "277947", "url": "https://it.wikipedia.org/wiki?curid=8953136", "title": "Domenico Antonio Di Fiore", "text": "Biografia.\nDi Fiore nacque a Napoli da Franco e Vittoria Ferraiuolo.\nDi Fiore si spos\u00f2, una prima volta, nel 1710 con Giuseppina Lepore, che mor\u00ec nel 1734 e, pochi mesi dopo, si spos\u00f2 nuovamente, con Anna Maria Santangelo.\nFu un celebre Pulcinella dei teatrini popolari, fino ad arrivare al teatro San Carlino, dove fu attivo fino ai suoi ultimi giorni.\nNell'arco della sua carriera fu attivo anche come cantante e compositore: leg\u00f2, infatti, la maschera di Pulcinella all'opera buffa.\nScrisse tre libretti d'opera buffa, due delle quali sono soprattutto parodie: l'una, \"Il Nerone detronato\", di un'opera seria, l'altra, \"Bajazet in gabbia\", di una tragedia di Jean Racine; la terza, \"Capitan Giancocozza\", si rif\u00e0 ai temi della Commedia dell'arte.\nGli sono attribuiti, in et\u00e0 ancora giovanile le musiche e le parole del \"Redicoluso contrasto de matremmonio mperzona de D. Nicola Pacchesecche e Tolla Cetrulo figlia de Zeza e Polecenella\", che era ancora in auge, in tempo di carnevale, alla fine dell'Ottocento, nei teatrini popolari di Napoli, oltre che il \"Contrasto tra Annuccia e Tolla, zo\u00e8 La Socra e Nora\".\nDi Fiore lavor\u00f2 in un'epoca non molto fortunata per la Commedia dell'Arte, in piena decadenza, a tutto vantaggio dell'opera in musica e quindi dovette accontentarsi di recitare spesso in teatri di fortuna e marginali."}
{"id": "8953138", "revid": "120471181", "url": "https://it.wikipedia.org/wiki?curid=8953138", "title": "FS Lublin", "text": ""}
{"id": "8953143", "revid": "1318658", "url": "https://it.wikipedia.org/wiki?curid=8953143", "title": "Bartolomea Fregoso", "text": "Moglie di Pietro Fregoso, doge dal 1450 al 1458, svolse un ruolo attivo negli scontri per il controllo di Genova dopo la fine della signoria francese sulla citt\u00e0, sostenendo l\u2019arcivescovo Paolo Fregoso.\nBiografia.\nLa famiglia di origine e il matrimonio.\nBartolomea Fregoso, figlia di Giovanni I Grimaldi e di Pomellina Fregoso, discendeva dalla famiglia nobiliare dei Grimaldi. Il ramo genovese della casata riusc\u00ec, nel 1419, ad acquisire definitivamente il possesso di Monaco. Nel contratto di matrimonio con Pietro Fregoso, redatto nel 1445, suo padre, Giovanni I, la nomin\u00f2 erede di tutti i suoi domini, in caso di morte senza eredi del fratello Catalano. Le volont\u00e0 paterne furono riconfermate nel testamento, tuttavia, Bartolomea non eredit\u00f2 mai i possedimenti di Monaco. In occasione del matrimonio con Pietro Fregoso fu dotata con 2500 ducati; dalla loro unione nacquero sette figli, di cui uno, Battista, fu doge di Genova dal 1478 al 1483.\nAl momento del matrimonio, Pietro Fregoso, si trovava in patria in una situazione complessa. Egli era stato bandito da Genova nel 1443, dopo l\u2019elezione a doge di Raffaele Adorno, membro di una famiglia del patriziato ostile ai Fregoso. In questa occasione Pietro chiese aiuto a Filippo Maria Visconti, che gli diede il possesso di Novi, da cui egli inizi\u00f2 a compiere razzie sul territorio genovese. Questa localit\u00e0 fu al centro dei progetti di Pietro che mirava a renderlo il fulcro dei suoi possedimenti. Nel 1447 gli Adorno furono cacciati dalla citt\u00e0 ed il titolo dogale torn\u00f2 nelle mani dei Fregoso. Pietro venne nominato prima capitano delle milizie genovesi e poi, nel 1450, venne eletto doge. La figura di Bartolomea non emerse in modo particolare in questi anni, anche perch\u00e9 il titolo di dogaressa non possedeva poteri ufficiali.\nGli anni trascorsi a Novi.\nIl dogado di Pietro su Genova fu attraversato da numerose difficolt\u00e0, che lo portarono, nel 1458, a giurare fedelt\u00e0 a Carlo VII, a cui cedette la signoria sulla citt\u00e0 in cambio del possesso di Novi e Voltaggio. Pietro, presto pentitosi della decisione, cerc\u00f2 in pi\u00f9 occasioni di riprendere Genova, morendo nel corso di uno di questi tentativi, nel 1459.\nAl momento della morte di Pietro, Bartolomea, che, con i figli, si trovava a Novi \u2013 possedimento, come sottolineato in precedenza, importante nelle strategie del marito\u00a0\u2013 inizi\u00f2 a svolgere un ruolo attivo nelle vicende del casato. Ella collabor\u00f2 attivamente con i fratelli di Pietro, Paolo Fregoso, arcivescovo di Genova dal 1453, e Pandolfo per riottenere il controllo sulla citt\u00e0 mentre, l\u2019anno successivo, nel 1460, riusc\u00ec a risolvere alcune tensioni con i suoi sudditi di Novi, anche grazie alla mediazione degli agenti di Francesco Sforza.\nNel 1461 Prospero Adorno, accordatosi con Paolo Fregoso e Francesco Sforza, riusc\u00ec a cacciare i francesi da Genova\u00a0\u2013 che lasciarono un presidio di truppe a Castelletto, la pi\u00f9 importante fortezza di Genova\u00a0\u2013 ottenne il titolo di Doge. I rapporti tra i Fregoso e gli Adorno si deteriorarono ben presto; dopo aver sconfitto in luglio gli esuli rifugiatesi a Savona, l\u2019arcivescovo attacc\u00f2 gli Adorna costringendoli a fuggire.\nAll\u2019apertura delle elezioni per il dogado che vedranno l\u2019elezione di Ludovico Fregoso, Bartolomea, esclusa dalla possibilit\u00e0 di ottenere il titolo, cerc\u00f2 di ritagliarsi un ruolo sfruttando le richieste delle truppe francesi a Castelletto. A Novi infatti ella inform\u00f2 l\u2019inviato di Francesco Sforza che i francesi, rifiutavano di lasciare la fortezza, se non fosse stato eliminato il debito che essi dovevano ai figli di Pietro \u2013 come previsto dagli accordi dopo la cessione di Genova a Carlo VII nel 1458. Bartolomea si disse disponibile a rinunciare alla somma, solamente a condizione che le fosse rimborsato il denaro - o l\u2019equivalente in gioielli. In alternativa ella avrebbe accettato la consegna di Castelletto o il controllo di Savona e Gavi.\nIl ritorno a Genova.\nCon l\u2019abbandono presidio francese a Castelletto, Bartolomea fece ritorno a Genova, per reclamare il denaro che le spettava, in virt\u00f9 della sua rinuncia. Ella aspirava per\u00f2 ad ottenere il possesso della fortezza, contando sull\u2019alleanza con Francesco Sforza, interessato a controllare la citt\u00e0. La questione del rimborso\u00a0\u2013 che, secondo i Fregoso, sarebbe spettato ai genovesi\u00a0\u2013 rimase per\u00f2 insoluta: il comune infatti, che considerava la fortezza di sua propriet\u00e0, rifiut\u00f2 di cedere la somma.\nNel 1461 Bartolomea intraprese un viaggio a Milano, portando il figlio Battista con s\u00e9. Lo scopo della visita era quello di inserire il figlio alla corte sforzesca e valutare lo stato della signoria su Novi \u2013 reclamata sia da Genova che dagli Sforza. Ella riusc\u00ec nel suo scopo, Battista entr\u00f2 nella corte milanese e, nel 1463, rientr\u00f2 nel feudo di Novi, schierandosi tra i sostenitori degli Sforza.\nNel corso di questi anni la Fregoso e Paolo cercarono, nel corso di questi anni, di deporre Ludovico Fregoso, accordandosi con Francesco Sforza. Tale situazione port\u00f2 a tensioni e scontri all'interno della famiglia ligure, con Bartolomea che gioc\u00f2 un ruolo attivo al fianco di Paolo. Nel 1463 l\u2019arcivescovo e il fratello Pandolfo Fregoso tentarono prendere la citt\u00e0 con la forza. All'azione militare partecip\u00f2 anche Bartolomea, che al comando di alcuni uomini occup\u00f2 il palazzo dogale. Nonostante la riuscita del colpo di mano, Bartolomea a Paolo furono presto costretti a lasciare la citt\u00e0: il duca di Milano infatti di non support\u00f2 l\u2019elezione dell\u2019arcivescovo a doge e Ludovico riprese il potere.\nNel corso dei mesi successivi, dopo che Paolo riusc\u00ec a costringere il doge a cedergli la carica, Bartolomea fece ritorno a Genova e si stabil\u00ec a Castelletto. Il carattere fortemente popolare del dogado di Paolo fin\u00ec per inimicargli sia il Banco di San Giorgio sia le famiglie del patriziato e i grandi mercanti genovesi. Questi, riuniti a Savona, chiesero e ottennero l\u2019appoggio del duca di Milano, che invi\u00f2 un esercito al comando di Jacopo Vimercati. Paolo abbandon\u00f2 Genova ma lasci\u00f2 Bartolomea a Castelletto, al comando di un presidio di 500 uomini. La Fregoso resistette all\u2019assedio per 40 giorni, prima di cedere agli assedianti la fortezza, in cambio della conferma dei feudi di Novi e Rivazzano e della cessione di Voltaggio e Fraconalto.\nGli ultimi anni.\nIl ruolo svolto da Bartolomea durante il dominio sforzesco su Genova (1464-1678) \u00e8 attualmente sconosciuto.\nLa donna torn\u00f2 protagonista delle vicende genovesi sul finire degli anni Settanta, con la riapertura del conflitto per il controllo di Genova dopo l\u2019assassinio del Duca di Milano Galeazzo Maria Sforza. In questa occasione, il figlio Battista ottenne da Gian Galeazzo Sforza l\u2019incarico di conquistare la citt\u00e0. Riuscito nell\u2019intento, ricevette nel 1478 il titolo di doge ed affid\u00f2 alla madre Bartolomea il controllo di Savona, che ella detenne fino alla morte, avvenuta nel 1481."}
{"id": "8953147", "revid": "205250", "url": "https://it.wikipedia.org/wiki?curid=8953147", "title": "Franchino II Rusca", "text": "Prima al servizio di Gian Galeazzo Visconti, dal 1402 intraprese una guerra con i successori del duca di Milano per il possesso del Comasco. Fu inoltre a capo della fazione ghibellina di Como e un punto di riferimento per il ghibellinismo di area lombardo-piemontese.\nBiografia.\nFamiglia.\nFranchino II apparteneva alla casata dei Rusca (o Rusconi), signori di Como fino al 1335. Figlio di Lotario Rusca ed Enrica Visconti, nacque probabilmente intorno al 1360 ed ebbe due fratelli (Baldassarre e Giovani) e tre sorelle (Enrica, Maddalena e Donnina). \nIl Rusca spos\u00f2, anche se non si conosce la data del matrimonio, una donna chiamata Tommasina, ed ebbe sette figli: Lotario che eredit\u00f2 la signoria di Como; Antonio che, invece, intraprese la carriera ecclesiastica diventando frate francescano; Giovanni, futuro conte di Lugano; Elisabetta, moglie del conte Giacomo Mandello; Giovanna, che spos\u00f2 Gaspare di Giovanni Pietro Visconti; Fiorbellina, sposa del patrizio milanese Antonio Porro; e infine Luigia, moglie di Bartolomeo di Antonio Visconti. \nPur essendo disposto ad allearsi con i guelfi per i propri interessi personali, Franchino II Rusca fu un punto di riferimento per i Ghibellini di area lombardo-piemontese. Stipul\u00f2 una serie di accordi matrimoniali con esponenti del ghibellinismo, come i Mazzarditi del Lago Maggiore e i Tizzoni di Vercelli. \nIl rapporto con i Visconti.\nLe prime notizie sul Rusca risalgono agli anni Novanta del XIV secolo, quando era al servizio del duca di Milano Gian Galeazzo Visconti, dal quale ricevette la carica di Capitano di Cento soldati a cavallo. Nel 1395 il Visconti lo invi\u00f2 col fratello Baldassarre come ambasciatore presso Alfonso di Sicilia e, l'anno successivo, si rec\u00f2 con i due in visita alla nuova fabbrica del Duomo di Como. Franchino inoltre prese parte alle guerre di Gian Galeazzo contro il Marchese di Mantova (1397) e a quelle di Perugia, Spoleto e Nocera (1400).\nAlla morte di Gian Galeazzo Visconti, nel 1402, Franchino II si trovava in servizio o a Parma o a Pisa (i cronisti forniscono versioni differenti). Il Rusca approfitt\u00f2 della situazione di instabilit\u00e0 del ducato, provocata dalle citt\u00e0 soggette al dominio visconteo che cercavano di rendersi autonome, per fare ritorno a Como insieme al cugino Ottone. Approfittando dei conflitti interni, scoppiati tra la fazione guelfa (guidata dai Vitani) e quella ghibellina, il Rusca si impadron\u00ec della citt\u00e0 e allontan\u00f2 gli ufficiali ducali. Caterina Visconti, reggente per il figlio Giovanni Maria, rispose inviando contro Franchino un corpo armato guidato da Pandolfo Maltesta e da Jacopo dal Verme, a cui si aggiunsero anche truppe dei Vitani. Sconfitto a Montorfano, Franchino si rifugi\u00f2 presso il Castello di San Pietro a Balerna, mentre il Malatesta entrava a Como (dalla fortezza della Torre Rotonda) e la saccheggiava. Forti del sostegno del duca, i Vitani perseguitarono i nemici anche fuori dal territorio comasco, saccheggiando i beni della famiglia. Lo stesso fecero Franchino ed Ottone e, inoltre, offrirono sostegno alle famiglie guelfe contro i Visconti (pur essendo anch'essi della fazione ghibellina). Dopo una tregua di venti giorni, nel 1404, i Rusconi tentarono nuovamente per alcuni mesi di rientrare a Como ma fallirono e nel giugno Franchino e Ottone si ritirarono a Lugano. Il Rusca sostenne la formazione di una \"comunitas Lugani et vallis\", che comprendeva quattro pievi (Lugano, Agno, Riva San Vita e Capriasca), indipendente da Como e sottomessa al suo dominio. Da Lugano fece una serie di incursioni in Brianza e forn\u00ec appoggio militare ai figli di Bernab\u00f2 Visconti. Nel 1406 il duca Giovanni Maria Visconti incoraggi\u00f2 la pace tra le fazioni e assegn\u00f2 a Franchino II il titolo di conte di Lugano. Ciononostante nel maggio 1408 il Rusca entr\u00f2 a Como, sostenuto da Facino Cane, attraverso la Porta Nuova e ad ottobre, allontanate le ultime forze ducali, assunse ufficialmente su di s\u00e9 la signoria.\nFranchino Rusca signore di Como (1408-1412).\nLe principali testimonianze sulla signoria di Franchino II derivano dai decreti da lui emanati tra il 1409 il 1410. Il Rusca assunse su di s\u00e9 la nomina del podest\u00e0 e del capitano della difesa; aveva inoltre una propria cancelleria, distinta da quella del Comune. Per legittimare il suo potere afferm\u00f2 di aver ricevuto il titolo con il consenso popolare, diversamente da quanto fatto dal duca di Milano (quest'ultimo, in quanto duca, non riteneva necessario ricevere l'approvazione del popolo). Egli si propose come un signore pacificatore, dichiarando di voler governare per il bene comune, tuttavia abol\u00ec la fazione contraria e impose l'adesione a quella dei Rusca. Franchino non riusc\u00ec mai ad ottenere la pace interna poich\u00e9, pur godendo del sostegno delle comunit\u00e0 di Gravedona, Sorico e alcune terre del lago, altre aree del comasco rimasero fedeli alla fazione opposta, come ad esempio Fino, Molina e Torno. Tali resistenze provocarono ulteriori scontri, saccheggi e devastazioni. Per ripopolare la citt\u00e0 dopo le lotte cittadine, eman\u00f2, nel maggio 1409, due decreti: il primo prevedeva un'immunit\u00e0 fiscale di cinque anni per gli stranieri che si fossero trasferiti a Como, oltre alla protezione delle magistrature verso chi avesse debiti pregressi (ad eccezione di quelli contratti con i cittadini di Como); il secondo era volto a far rientrare in citt\u00e0, entro un mese, chi si fosse precedentemente allontanato (in alternativa si dovevano fornire giustificazioni), pena il sequestro dei beni. Nel luglio dello stesso anno, per far fronte all'aumento dei prezzi, viet\u00f2 l'esportazione di granaglie, legname, castagne e vino, pena 10 fiorini e due bastonate per ogni moggio di cibo o botti di vino in uscita. Dopo essere diventato signore impose come vescovo di Como un uomo a lui fedele, Antonio Turconi (la cui nomina fu confermata da papa Alessandro V), contrapponendolo al candidato ducale Guglielmo Pusterla. Il Turconi sfrutt\u00f2 la sua posizione per favorire membri della fazione ghibellina, attraverso la concessione di terre della Chiesa di Como prima in possesso di guelfi. Al tempo stesso, il vescovo si adoper\u00f2 per far rientrare la fazione dei Vitani ma, nonostante l'adesione di Franchino alla causa, questi si rifiutarono per mancanza di fiducia nei confronti del signore di Como. Il 12 novembre 1412 Franchino stipul\u00f2 una tregua con il nuovo duca Filippo Maria Visconti, pochi giorni prima di morire. Durante il funerale fu portato dai decurioni della citt\u00e0 nel Palazzo del comune \"con i Speroni d'oro in piedi, [e] con lo Stocco nella guagina, [e] con lo Scudo alla rovescia, cio\u00e8 a capo piedi\". Il corpo fu trasportato poi nel Duomo di Como dal clero e fu sepolto nella Cappella maggiore; sopra il sepolcro fu costruita una statua del signore a grandezza naturale. "}
{"id": "8953148", "revid": "400694", "url": "https://it.wikipedia.org/wiki?curid=8953148", "title": "Teatro municipale di Brno", "text": ""}
{"id": "8953150", "revid": "121532450", "url": "https://it.wikipedia.org/wiki?curid=8953150", "title": "Manfredi Beccaria", "text": " \nFu uno dei principali esponenti della omonima ed eminente famiglia pavese. Egli \u00e8 ricordato come colui che, alleatosi strettamente alla \"pars populi\", costitu\u00ec di fatto un regime signorile in citt\u00e0 nell\u2019ultimo decennio del XIII secolo.\nBiografia.\nContesto familiare e incarichi pubblici fino al 1289.\nNipote di Murro e figlio di Giovannone, detto Zanone, entrambi capitani del Popolo della citt\u00e0 di Pavia nella seconda met\u00e0 del XIII secolo e guide dello schieramento popolare contro i \"milites\", sostitu\u00ec il padre alla morte di questi (avvenuta fra il 1279 e il 1282), detenendo la carica di \"potestas Populi et Mercadantie Papie\" quasi ininterrottamente fra il 1282 e il 1289. In precedenza aveva assunto la carica podestarile in altre citt\u00e0: Casale Monferrato (1272), Vercelli (1275), Novara (1278). Sempre nel corso degli anni Ottanta, come podest\u00e0 dei Paratici (carica esercitata congiuntamente ad Umberto Beccaria) sovrintese all\u2019approvvigionamento annonario della citt\u00e0, designando i soprastanti addetti alla ricezione delle \"consignationes blavarum\"(vettovaglie di cereali per la panificazione). Si impegn\u00f2 in iniziative di matrice popolare come la ripartizione dei carichi annonari del contado destinato alla citt\u00e0 e la concessione del porto d\u2019armi ai \"tabernarii\" (osti, albergatori).\nConflitto con la \"pars militum\" e con Guglielmo di Monferrato.\nGrazie alle cariche ricoperte nel corso degli anni Ottanta Manfredi assunse il controllo dell\u2019annona cittadina, della sicurezza pubblica e delle corporazioni pavesi, diventando il cittadino pi\u00f9 eminente. La sua politica si leg\u00f2 strettamente alle istanze della \"societas populi\", interessata a difendere gli interessi economici dei gruppi mercantili e la produzione manifatturiera attraverso il sistema corporativo.\nLa concentrazione di potere da parte del Beccaria e la sua stretta appartenenza alla fazione ghibellina gli provocarono la forte ostilit\u00e0 della \"pars militum\" guelfa in Pavia. Il biennio 1289-1290 vide cos\u00ec una intensa stagione conflittuale. \u00a0Nel maggio del 1289, dopo lo scoppio di disordini in citt\u00e0 il Beccaria riusc\u00ec a far esiliare i capi dell\u2019opposizione Filippone di Langosco e Guido Zazzi, ma questi ultimi strinsero accordi con il marchese di Monferrato Guglielmo VII per assediare Pavia. Lo scontro previsto in campo aperto fra il Beccaria e il marchese non avvenne e si raggiunse una mediazione sfavorevole per il Manfredi, che si vide costretto ad accettare l\u2019ingresso di Guglielmo in citt\u00e0. Il 18 giugno dello stesso anno quest\u2019ultimo fu eletto capitano generale e signore di Pavia con incarico decennale. Manfredi Beccaria fu costretto nell\u2019agosto del 1289 ad abbandonare la citt\u00e0, rifugiandosi dapprima a Milano e poi nel castello di Monteacuto (Mont\u00f9 Beccaria) insieme ai suoi seguaci popolari. Qui, grazie all\u2019alleanza con i Visconti, potette riprendere l\u2019iniziativa contro il marchese di Monferrato e la \"pars militum.\"\nLa svolta nella vicenda del Beccaria ebbe luogo l\u2019anno successivo, grazie a due eventi fondamentali: la cattura di Guglielmo VII da parte degli Alessandrini nel mese di settembre (e la sua morte successiva in prigionia nel 1292) e il tentativo di imporre l\u2019elezione come capitano del Popolo, da parte dei \"milites\", di un individuo largamente inviso ai pavesi, Olivo Giorgi. Quest\u2019ultimo accadimento provoc\u00f2 una sollevazione per la quale i guelfi pavesi furono cacciati e Manfredi fu richiamato in patria.\nRitorno a Pavia e nascita della Signoria.\nIl ritorno di Manfredi a Pavia nell\u2019ottobre del 1290 lo vide reintegrato nelle funzioni di comando e gli fu conferita la carica, con durata decennale, di \u201cpodest\u00e0 del Popolo, della Mercanzia e del collegio dei notai\u201d. In questo modo venne ratificata l\u2019egemonia della famiglia Beccaria e della \"pars populi\" nel governo del Comune. Nel maggio del 1292 gli oppositori del podest\u00e0 si riappacificarono con Manfredi, grazie alla mediazione del comune di Bergamo e poterono rientrare in citt\u00e0. Da questo periodo e per tutti gli anni Novanta il potere del Manfredi si caratterizz\u00f2 come signorile, pur nel rispetto formale degli statuti comunali pavesi. La sua principale qualit\u00e0 politica, ereditata poi dagli altri esponenti della famiglia Beccaria, fu la capacit\u00e0 di assicurarsi il controllo sui ceti urbani produttori di ricchezza, tramite il protratto esercizio della carica di podest\u00e0 del Popolo e della Mercanzia. Govern\u00f2 con un consiglio ristretto di dodici componenti (attestato per la prima volta nel marzo del 1289), in buona parte di estrazione popolare. In questo torno di tempo crebbe anche il potere della citt\u00e0 di Pavia, che il Manfredi condusse in una politica espansionistica di orientamento anti-visconteo, occupando e sottraendo al signore di Milano fra il marzo e il settembre del 1299 i comuni di Mortara, Vercelli, Novara e Casale, insieme agli alleati Giovanni I di Monferrato, Manfredo IV di Saluzzo, Azzo VIII d\u2019Este duca di Ferrara ed ai comuni di Bergamo e Cremona (con tutti questi soggetti politici sottoscrisse formalmente una lega il 3 maggio 1299). In seguito ai diversi fatti bellici intercorsi nella seconda met\u00e0 dell\u2019anno il Beccaria conserv\u00f2 Mortara, grazie alla pace stipulata con Matteo il 31 luglio, mentre le citt\u00e0 di Vercelli, Novara e Casale furono rioccupate dalle forze viscontee nel settembre successivo.\nConflitti con i Langosco, ultimi anni e morte.\nAlla fine del 1299 la posizione del Beccaria ritorn\u00f2 precaria a causa della tradizionale rivalit\u00e0 con i Langosco, che, guidati da Filippone e usciti nel settembre da Pavia, si allearono momentaneamente con Matteo Visconti e ottennero, grazie alla sua mediazione, di rientrare in Pavia nel febbraio del 1300. In seguito ai mutamenti dei rapporti di forza Manfredi dovette prendere nuovamente la strada dell\u2019esilio a Milano. Il comune pavese fu allora dominato, per circa quindici anni, dalla famiglia Langosco, che ispir\u00f2 un regime aristocratico e filo-angioino. A partire da questa data e fino al novembre-dicembre del 1310 le notizie su Manfredi Beccaria sono scarse e poco attendibili. Sappiamo che in seguito cerc\u00f2 di ottenere una riappacificazione con i Langosco tramite la mediazione di Enrico VII, ma i risultati non furono soddisfacenti ed anzi nel 1311 o nel 1312 fu fatto prigioniero dagli stessi Langosco, con la connivenza del vicario di Enrico VII, Filippo di Savoia Acaia. Rimasto probabilmente prigioniero quattro anni, il Beccaria riusc\u00ec a rientrare in possesso dei suoi beni e riottenere la libert\u00e0 solo con l\u2019ingresso a Pavia dei Ghibellini milanesi di Matteo Visconti nel 1315 e da allora ag\u00ec politicamente sotto la tutela viscontea. Mor\u00ec il 22 marzo del 1322."}
{"id": "8953151", "revid": "1442080", "url": "https://it.wikipedia.org/wiki?curid=8953151", "title": "Manfredi da Vercelli", "text": "Frate domenicano, fu noto soprattutto per la sua predicazione di tipo apocalittico che riscosse notevole successo nel Vercellese, destando altres\u00ec accuse e sospetti entro le gerarchie ecclesiastiche. Il successo riscosso da questo movimento penitenziale anim\u00f2 quella che Roberto Rusconi ha additato quale ultima significativa declinazione italiana delle attese escatologiche diffuse a vari livelli della cristianit\u00e0 durante lo scisma d\u2019Occidente.\nBiografia.\nNasce a Vercelli nei primi decenni della seconda met\u00e0 del XIV secolo. Non vi sono notizie certe circa la sua permanenza in un convento e n\u00e9 si conosce con certezza per quanto tempo abbia indossato l\u2019abito domenicano. Le informazioni su di lui partono dal 1418 e si estendono per tutto il decennio successivo. La maggior parte dei dati biografici si riferiscono ad alcune testimonianze di oppositori, spesso polemici nei suoi confronti. \nNell\u2019ottobre 1418 Manfredi predica tra Vercelli e Alessandria, raccogliendo un migliaio di seguaci denominati nelle fonti \"Manfredini\" - 600 uomini e 400 donne, molte delle quali vedove. I punti cardine della sua predicazione sono temi apocalittici: Manfredi sostiene che l\u2019Anticristo, gi\u00e0 nato, \u00e8 pronto a manifestarsi, mancando cinque anni alla fine del mondo. Come emerge dalle volont\u00e0 testamentarie di alcuni cittadini vercellesi era frequente istituire lasciti a favore del movimento. Nel 1419 Manfredi, affiancato dai suoi seguaci, intraprende un viaggio che ha come probabile obiettivo giungere a Gerusalemme passando dalle citt\u00e0 pi\u00f9 importanti d\u2019Italia. a prima tappa \u00e8 Bologna, citt\u00e0 nella quale soggiorner\u00e0 per circa 4 mesi, poi a maggio dello stesso anno \u00e8 a Firenze, dove si scontra con illustri religiosi tra cui Andrea Biglia e Bernardino da Siena, e, a Fiesole, dove conosce il futuro arcivescovo di Firenze, Antonino Pierozzi, che sar\u00e0 un estimatore del movimento. Raggiunta Roma sul finire del 1423, Manfredi \u00e8 sottoposto a inchiesta canonica da parte di Martino V a proposito delle sue aspirazioni papali e di apparizioni demoniache a giovani donne appartenenti al movimento, ma non viene trovato nulla degno di nota. Gi\u00e0 in precedenza, tra il febbraio 1419 e il settembre 1420, lo stesso pontefice aveva cercato di sciogliere i Manfredini impedendo alla popolazione di soccorrerli con elemosine durante i loro viaggio, ma l'iniziativa non aveva avuto successo. Nel corso degli anni il gruppo si sarebbe assottigliato: tal Antonio da Villa si vede esaudire dal pontefice la richiesta di tornare dalla sua famiglia, altri seguaci si raccolgono in collegi mentre Manfredi si separa da loro.\nSi ha conoscenza di diverse opere del frate andate perdute: nell\u2019\"Admonitio ad fratrem Manfredum Vercellensem ordinis fratrum praedicatorum\" Biglia menziona un'epistola contro Agostino Favaroni (generale degli agostiniani), alcuni scritti a Giovanni, prete di S. Lorenzo a Firenze, lettere in volgare a una nobile donna della parrocchia fiorentina di S. Lorenzo, una relazione ai magistrati di Firenze e alcune \"Cedule\" della disputa con Bernardino. L\u2019unica opera conservata di Manfredi \u00e8 il \"Tractatus contra fratres de opinione\".\nPolemiche.\nLa predicazione di Manfredi fu molto controversa, come testimoniato da due significative attestazioni risalenti al suo soggiorno a Firenze. \nLa prima riguarda una polemica avanzata dall\u2019agostiniano milanese Andrea Biglia: nella sua opera (\"Admonitio ad fratrem Manfredum Vercellensem ordinis fratrum praedicatorum\") egli mosse al frate accuse pesanti, facendo riferimento a episodi e dialoghi tra i due. IN particolare, il Biglia accus\u00f2 Manfredi di aver irretito una vedova fiorentina (Ginevra di Guido Mannelli) che avrebbe lasciato casa e figli per seguirlo (mentre secondo altre testimonianze tre dei suoi sei figli seguirono la donna a Roma).\nBiglia ha anche dato alcune informazioni su Manfredi e il suo gruppo di seguaci: egli si proclamava incolto ma parlava per ispirazione divina, dichiarando di possedere le chiavi del Paradiso; i seguaci all\u2019interno del movimento erano fanatici e praticavano un vero e proprio culto della sua persona, trasportandolo trainato da cavalli. Gli stessi seguaci vengono accusati di vivere in promiscuit\u00e0, critica in verit\u00e0 rivolta principalmente alle donne che abbandonavano la famiglia. Biglia afferma che Manfredi si era anche scontrato con il Papa Martino V, con il vescovo Corsini e con il maestro generale dell\u2019ordine degli agostiniani Favaroni.\nAltre accuse furono mosse da Bernardino da Siena: nel 1418 egli sollecit\u00f2 Leonardo Dati, maestro generale dell\u2019ordine dei domenicani, ad intervenire in Piemonte e nel 1427, a Siena, cerc\u00f2 di estirpare ogni traccia del passaggio del frate nei luoghi in cui aveva operato. Dalle fonti emerge che vi fosse un risentimento personale tra i due. Le argomentazioni di Bernardino erano incentrate sulla difesa del culto verso il nome di Ges\u00f9, accusato da Manfredi e altri domenicani di idolatria; sul rifiuto delle profezie di Manfredi sull\u2019Anticristo; sulla - condanna della predicazione di Manfredi che dissolveva i vincoli familiari. \nCi furono anche polemiche con altri francescani: lo stesso Manfredi riporta che cercarono di arruolarlo alla loro causa ma lui rifiut\u00f2, cosicch\u00e9 molti lo seguirono staccandosi dal loro ordine."}
{"id": "8953158", "revid": "125491636", "url": "https://it.wikipedia.org/wiki?curid=8953158", "title": "Armanno Pungilupo", "text": "Biografia e nascita del culto.\nBiografia.\nQuasi nulle sono le informazioni esistenti sulla sua persona.\nArmanno trascorre la sua infanzia e giovent\u00f9 a Ferrara, nella contrada di San Paolo; si suppone fosse figlio di una donna catara.\nLa prima notizia certa su di lui risale al 1247, seguita da informazioni circa i suoi spostamenti in Romagna, a Vicenza, Verona, Sirmione e Mantova. Egli non pare essere stato attivo sul piano della predicazione religiosa, infatti non elabora alcuna dottrina, ma si limita a praticare una religiosit\u00e0 \u201cdel fare\u201d e delle \u201cbuone opere\u201d. A causa delle critiche mosse contro la corruzione delle istituzioni ecclesiastiche e degli uomini di Chiesa, nel 1254 \u00e8 accusato di aderire all\u2019eresia catara ed \u00e8 processato dagli inquisitori Aldobrandino ed Egidio, frati Predicatori.\nIn seguito a tortura, Pungilupo confessa di credere al dogma cataro, abiura, paga una multa e viene assolto. Di questo processo ci \u00e8 stato tramandato solamente l\u2019atto di abiura. Fino al 1269, anno della sua morte, non si hanno certezze sulla sua condotta di vita; viene descritto contraddittoriamente come un cristiano fedele, un frequentatore dei buoni cristiani dualisti, dai quali avrebbe ricevuto il \"consolamentum,\" e un Valdese.\nIl 16 dicembre 1269 muore a Ferrara e viene sepolto nella cattedrale cittadina. In brevissimo tempo, attorno alle sue spoglie, cui viene attribuito potere taumaturgico, si sviluppa un vero e proprio culto, sostenuto dal vescovo di Ferrara Alberto Pandoni, dai canonici e da innumerevoli uomini e donne. Questa venerazione \u00e8 fortemente contrastata dall\u2019inquisitore Aldobrandino, colui che aveva processato Armanno quindici anni prima; a proposito vengono avviati due processi paralleli, uno per la canonizzazione del Pungilupo e uno per la sua condanna ad eretico, che si protrarranno per un trentennio. \n\u00c8 stato osservato che anche il soprannome Pungilupo pu\u00f2 evocare l\u2019ambiguo uso dell\u2019accusa di eresia nelle dinamiche di controllo dei culti locali: Pungilupo \u00e8 infatti traducibile come \u201cuccisore di lupi\u201d \u2013 che possono essere gli eretici, o gli inquisitori e il clero corrotto. \nLa \"querelle post mortem\".\nLe fonti.\nIl \"libello\" d'accusa.\nNon sono a noi pervenuti gli atti originali della vicenda inquisitoriale che coinvolge il Pungilupo dopo la sua morte. Grazie a Pellegrino Prisciani, umanista modenese e uomo alla corte degli Estensi, conosciamo il \u201clibello\u201d di accusa finale, redatto a fine XIII secolo dagli inquisitori ferraresi e consegnato alla commissione incaricata di mettere fine al processo nel 1300. Il libello riporta solamente le sintesi delle accuse\u00a0\u2013 per lo pi\u00f9 di catarismo - suddivise in \"14 rubricae\" ed estratti di alcune testimonianze a conferma di ogni accusa. Le deposizioni testimoniali, forniscono pochissime informazioni sui testimoni \u2013se catari indicati come \"credens hereticorum\" -, su luogo e data e sul notaio redattore. Il dossier, dunque, non ha permesso di ricostruire con coerenza e linearit\u00e0 la vicenda, anzi ha dato vita a incertezze ed errori di trascrizione. \nIl frammento \"extra\" libello.\nAppartiene al dossier sul Pungilupo anche un frammento proveniente da un registro inquisitoriale del XIII secolo, assemblato nel 1288, in un periodo successivo alla redazione. Attualmente conservato presso l\u2019Archivio delle Ipab di Milano, apparteneva forse all\u2019Archivio dell\u2019inquisizione di Ferrara. Il frammento, redatto su una pergamena pi\u00f9 liscia e sottile dei consueti supporti notarili, dovrebbe essere uno dei primi fogli dei quattro o cinque totali di cui si ipotizza fosse composto il dossier. Il foglio riporta solo dieci testimonianze (14-23), rispetto alle quarantatr\u00e9 del libello del Prisciani e le numerazioni delle \"rubricae\" a destra e dei testimoni a sinistra non sono integre. Databili tra il 1270 e il 1275, le testimonianze si riferiscono \"in toto\" ad accuse di eresia e catarismo avanzate, per lo pi\u00f9 da catari stessi, nei confronti di Armanno Pungilupo. Grazie a questo frammento \u00e8 stato possibile ricostruire in maniera virtuale la struttura del registro in questione e i nuovi elementi scoperti, seppur pochi, hanno permesso di conoscere nuovi stralci della vicenda del santo\u00a0\u2013 eretico.\nI processi paralleli.\nPrima fase (1269-1272).\nIl 19 dicembre 1269, una commissione composta dal vescovo Pandoni, dai membri del capitolo cattedrale e da molti fedeli inizia \"l\u2019inquisitio pro sanctitate\", raccogliendo testimonianze in favore della santit\u00e0 di Armanno Pungilupo. Queste vengono redatte da un notaio e corredate di testimonianze di conferma, anche mediche, giunte a noi in una copia postuma. Significativa \u00e8 anche la comparsa di numerosi \"ex voto\". Il processo prosegue nel gennaio del 1270 e intervengono numerosi testimoni.\nNumerose sono le testimonianze di guarigioni da infermit\u00e0 quali, cecit\u00e0, tumori, gotta, paralisi e fistole, avvenute per intercessione del Pungilupo. Due donne confermano i poteri taumaturgici delle spoglie di Armanno, dicendo l\u2019una di esser stata guarita da un tumore all\u2019occhio destro, l\u2019altra di aver visto la figlia guarita da un ascesso incurabile, in seguito a un pellegrinaggio al sepolcro del santo. Ancora, nel febbraio 1270, un uomo incarcerato per omicidio a Capodistria, afferma di essere stato liberato dopo aver pregato il Pungilupo, di cui aveva sentito parlare nella piazza situata di fronte alla prigione. Infine, il 27 aprile 1272 si registrano sette deposizioni di sacerdoti, riguardanti l\u2019ortodossia di Armanno.\nIl 7 giugno 1270, frate Aldobrandino inquisitore di Ferrara, inizia la raccolta di testimonianze contro la santit\u00e0 di Armanno, deciso a dimostrarne l\u2019eterodossia; le indagini sul suo passato rivelano un legame pi\u00f9 che certo con eretici e ambienti eterodossi. Tra i testimoni interrogati da Aldobrandino, per lo pi\u00f9 catari, in molti confermano la partecipazione di Armanno a rituali catari e il suo ricevimento del \"consolamentum\", il battesimo cataro. Molti testimoniano incontri del Pungilupo con i buoni cristiani dualisti, visite a eretici incarcerati o infermi, diffusione di credenze eterodosse, pubblico schernimento della dottrina della transustanziazione e di altre dottrine cristiane e persino l\u2019accompagnamento al rogo di un eretico.\nLa persistenza di un legame tra Armanno e i buoni cristiani dualisti successivamente all\u2019abiura del 1254, lo rende un \"relapso\", ovvero un ricaduto nell\u2019eresia; per questo Aldobrandino nel 1271 ordina al vescovo di Ferrara la riesumazione e il rogo delle spoglie del \u201csanto - eretico\u201d. Al netto rifiuto seguono la scomunica del vescovo e dei canonici e l\u2019interdetto sulla citt\u00e0 da parte dell\u2019inquisitore, sanzioni revocate dall\u2019\"inquisitor generalis\", cardinal Giovanni Gaetano Orsini, figura di raccordo tra il papa e gli inquisitori. Questo avvenimento dimostrerebbe il sostegno del pontefice, Gregorio X, al culto di Armanno Pungilupo.\nLa disputa si sop\u00ec per una decina di anni.\nSeconda fase (1286-1288) e condanna definitiva (1301).\nNel 1286, entrambi i processi riprendono. Il nuovo vescovo di Ferrara Guglielmo e l'inquisitore fra Florio inviano a papa Onorio IV nuove testimonianze pro e contro Armanno Pungilupo. Tra le testimonianze a favore della santit\u00e0 compaiono le inquisizioni sui miracoli del 1269-70 e del 1272. Le inchieste proseguono sino al 1288, passando a diversi papi, vescovi e inquisitori, senza che per\u00f2 venga raggiunto un verdetto definitivo.\nNel 1300 papa Bonifacio VIII istituisce il primo giubileo universale della Chiesa cattolica e, in questa occasione, sprona alla chiusura dei processi irrisolti dell\u2019inquisizione. Il pontefice, a differenza di Gregorio X, non supporta i sostenitori di Armanno e rifiuta di ricevere il canonico Bonfaminio, procuratore dell\u2019arciprete e del capitolo di Ferrara. Il 20 dicembre 1300 Bonifacio VIII redige due lettere indirizzate all\u2019inquisitore Guido da Vicenza; nel primo documento istituisce una commissione cardinalizia, mentre nel secondo sollecita la chiusura del processo sul Pungilupo. La commissione \u00e8 costituita da frati Predicatori e, in seguito all\u2019esaminazione del dossier precedentemente redatto, contenente le testimonianze \"pro sanctitatae\" e \"pro haeresi\", giunge a un verdetto.\nIl 22 o 23 marzo 1301, nella sala del capitolo dei Predicatori di Ferrara, Giudo da Vicenza condanna Armanno Pungilupo colpevole di eresia. Il frate intima la riesumazione e il rogo delle spoglie entro tre giorni e la distruzione dell\u2019arca, dell\u2019altare e degli \"ex voto\" dedicati al Pungilupo, pena la scomunica del capitolo cattedrale e l\u2019interdetto sulla citt\u00e0, con l\u2019approvazione del pontefice. Armanno diviene definitivamente eretico ed \u00e8 sottoposto a una vera e propria \"damnatio memoriae\".\nIn tempi recenti, la vicenda del Pungilupo \u00e8 stata posta in relazione al controllo dei culti locali da parte degli ordini mendicanti attraverso iniziative inquisitoriali. Infatti, nel tredicesimo secolo le comunit\u00e0 cittadine sentono sempre pi\u00f9 la necessit\u00e0 di acquisire un santo locale, per assicurarsi benessere fisico e religioso, oltre che un guadagno economico. Il controllo della santit\u00e0 \u00e8 per\u00f2 una pratica contesa tra il pontefice, che dall\u2019inizio del XIII secolo ha aumentato la sua autorit\u00e0 in materia, privando i vescovi del diritto di concedere la canonizzazione e le istituzioni ecclesiastiche locali. Questo spiegherebbe la \u201cbattaglia\u201d del vescovo e del capitolo cattedrale di Ferrara per il riconoscimento del loro santo, contro un\u2019inquisizione decisa a regolare l\u2019attribuzione della santit\u00e0 e a eliminare quei culti nati a livello locale senza l\u2019approvazione di Roma. Vicenda simile \u00e8 quella di Guglielma da Milano, venerata come incarnazione femminile della Terza Persona della Trinit\u00e0, fatta santa alla sua morte nel 1281 o 1282 e dichiarata eretica nel 1300, su ordine di Bonifacio VIII."}
{"id": "8953161", "revid": "73843", "url": "https://it.wikipedia.org/wiki?curid=8953161", "title": "Liceo statale Giuseppina Guacci", "text": "Il liceo statale Giuseppina Guacci \u00e8 stato fondato come istituto magistrale nel 1872 a Benevento, e risulta essere uno degli istituti pi\u00f9 antichi d'Italia.\nStoria.\nL'Istituto Guacci nacque nel 1872 come \"Scuola Magistrale femminile\" con sede nel palazzo Cosentini. Con il decreto di regificazione, nel 1886 la scuola divenne \"Scuola Normale femminile governativa\" ed ebbe come nuova sede palazzo Mosti. Dal 1892 la scuola venne intitolata alla poetessa napoletana Maria Giuseppa Guacci. Nel 1923, con la riforma Gentile, la scuola normale divenne Istituto Magistrale e, nel 1972 si trasfer\u00ec nella sede recente.\nIndirizzi di studio.\nL'istituto possiede 5 indirizzi di studio: liceo scienze sociali, liceo linguistico, liceo scientifico, liceo tecnologico e liceo socio psicopedagogico.\nStrutture.\nOltre alla sede centrale in via Nicola Calandra, vi \u00e8 una succursale in via Francesco Compagna.\nMuseo e raccolta strumenti didattici.\nNell'istituto sono conservate collezioni di strumenti scientifici, di campioni naturalistici e di modelli anatomici di valore storico, risalendo alla data di fondazione dell'istituto."}
{"id": "8953169", "revid": "2100580", "url": "https://it.wikipedia.org/wiki?curid=8953169", "title": "Bartolomea fregoso", "text": ""}
{"id": "8953175", "revid": "588403", "url": "https://it.wikipedia.org/wiki?curid=8953175", "title": "Futbol'nyj Klub Zenit Sankt-Peterburg 2020-2021", "text": "Questa voce raccoglie le informazioni riguardanti lo Zenit Sankt-Peterburg nelle competizioni ufficiali della stagione 2020-2021.\nMaglie e sponsor.\nLo sponsor tecnico per la stagione 2020-2021 \u00e8 Nike mentre lo sponsor ufficiale \u00e8 Gazprom."}
{"id": "8953180", "revid": "61051", "url": "https://it.wikipedia.org/wiki?curid=8953180", "title": "1. Frauenfu\u00dfballclub Turbine Potsdam 71 2013-2014", "text": "Questa voce raccoglie le informazioni riguardanti la sezione di calcio femminile del 1. Frauenfu\u00dfballclub Turbine Potsdam 71 nelle competizioni ufficiali della stagione 2013-2014.\nOrganigramma societario.\nArea amministrativa\nArea tecnica\nRosa.\nRosa, ruoli e numeri di maglia tratti dal sito della federcalcio tedesca."}
{"id": "8953187", "revid": "6923", "url": "https://it.wikipedia.org/wiki?curid=8953187", "title": "Th\u00e9\u00e2tre du Gymnase", "text": "Il Th\u00e9\u00e2tre du Gymnase \u00e8 un teatro situato sulla Canebi\u00e8re a Marsiglia, nel quartiere Thiers.\nStoria.\nIl teatro a Marsiglia inizi\u00f2 ad avere una reale importanza intorno al XVIII secolo. Furono costruite diverse sale per spettacoli, tra cui il Grand Th\u00e9\u00e2tre (attuale Op\u00e9ra municipal de Marseille) inaugurato il 31 ottobre 1787, dedicato all'opera e alla tragedia.\nUn ex attore del Grand Th\u00e9\u00e2tre, Giraud Destinval, decise di costruire un nuovo teatro, dedicato alla commedia e all'operetta. Nel 1800 acquist\u00f2 l'edificio dell'ex cappella del \"Couvent des Lyonnaises\", Monache dell'Ordine di San Francesco, che era stato in parte distrutto durante la Rivoluzione. La prima pietra fu posta il 7 marzo 1801 dall'architetto Paul Audibert sotto la direzione di Defougere, ingegnere del Dipartimento. Il teatro venne inaugurato il 13 settembre 1804 e chiamato \"Th\u00e9\u00e2tre Fran\u00e7ais\" per sottolineare la sua vocazione per la drammaturgia francese.\nNel 1834 prese poi il nome di \"Gymnase\".\nVenivano rappresentati vaudeville, la commedie, melodrammi ed altri generi teatrali. Nel tempo vi si esibirono: D\u00e9saugiers, Mademoiselle George, Hadingue, Ren\u00e9 G\u00e9nin, Simon Baret, Sarah Bernhardt, Gaby Deslys, solo per citarne alcuni.\nA partire dal Secondo Impero, vennero rappresentate anche operette.\n\"Le Gymnase\" aveva \"una importanza secondaria\" in rapporto al \"Grand Th\u00e9\u00e2tre\", poich\u00e9 una legge decretata da Napoleone nel 1806 non autorizzava le grandi citt\u00e0, tranne Parigi, ad avere pi\u00f9 di due teatri, una situazione che durer\u00e0 fino al Secondo Impero.\nNel XX secolo riprese il ruolo di sala di teatro ospitando attori come Louis Jouvet, Jean Weber, ma anche sala per concerti nella quale si esibirono Jacques Brel, Reda Caire, Charles Aznavour e Franck Pourcel.\nIl teatro era anche un luogo di incontro per gli studenti che assistevano alle rappresentazioni delle opere studiate a scuola. Negli anni 1950 furono rappresentate opere teatrali come \"L'\u00c9cole des femmes\", con Christian B\u00e9rard, e \"Les Fourberies de Scapin\" con Jean-Louis Barrault.\nIl teatro venne chiuso nel 1980 per dei lavori di ristrutturazione e riaperto nel 1986 con il contributo della municipalit\u00e0 e del mecenate statunitense Armand Hammer. Da sempre luogo della cultura artistica marsigliese, lavora in collaborazione con l'adiacente Thiers lyc\u00e9e. \u00c8 diretto da Dominique Bluzet, anche regista del Grand Th\u00e9\u00e2tre de Provence e Th\u00e9\u00e2tre du Jeu de Paume di Aix-en-Provence."}
{"id": "8953196", "revid": "1082210", "url": "https://it.wikipedia.org/wiki?curid=8953196", "title": "Acido p-cumarico", "text": ""}
{"id": "8953218", "revid": "1082210", "url": "https://it.wikipedia.org/wiki?curid=8953218", "title": "Acido para-idrossicinnamico", "text": ""}
{"id": "8953220", "revid": "767487", "url": "https://it.wikipedia.org/wiki?curid=8953220", "title": "I martiri di Belfiore (film 1915)", "text": "I martiri di Belfiore \u00e8 un film muto italiano del 1915 diretto da Romolo Bacchini e da Alberto Carlo Lolli."}
{"id": "8953221", "revid": "248219", "url": "https://it.wikipedia.org/wiki?curid=8953221", "title": "The Witcher", "text": ""}
{"id": "8953224", "revid": "2050730", "url": "https://it.wikipedia.org/wiki?curid=8953224", "title": "Kisei 2022", "text": "Il Kisei 2022 \u00e8 la 46\u00aa edizione del torneo goistico giapponese Kisei. Il torneo \u00e8 iniziato il 18 febbraio 2021 e terminer\u00e0 con la finale tra il campione in carica Y\u016bta Iyama e lo sfidante Ichiriki Ryo \"Tengen\", uscito dal processo di selezione.\nFase preliminare.\nLega C.\nLa Lega C comprende 32 giocatori che si sono affrontati in cinque turni di gioco. Numadate Sakiya 7d si \u00e8 qualificato sconfiggendo cinque avversari.\nFase finale.\nPlayoff Lega B1 e B2.\nI due vincitori dei gruppi B1 e B2 si sfidano per avanzare al turno successivo.\nFinale.\nLa finale \u00e8 una sfida al meglio delle sette partite, da disputarsi tra il detentore del titolo, Y\u016bta Iyama \"Kisei\", e lo sfidante Ichiriki Ryo \"Tengen\", qualificato tramite il processo di selezione."}
{"id": "8953232", "revid": "2161050", "url": "https://it.wikipedia.org/wiki?curid=8953232", "title": "Doroteo Alimari", "text": "Biografia.\nNacque a Venezia in una famiglia di origini milanesi e fin dalla giovent\u00f9 si dedic\u00f2 agli studi. Quel poco che si conosce della sua vita \u00e8 circostanziato alla pubblicazione delle sue opere.\nNel 1684 pubblic\u00f2 a Venezia una sua traduzione italiana dell\"'Assedio di Vienna\" di Johann Peter von Vaelckern, a cui fece seguire alcune delle sue opere pi\u00f9 importanti.\nNell'ottobre del 1700 indirizz\u00f2 al doge di Venezia uno scritto intitolato \"Scrittura per la facitura del disegno della Morlacca e del paese in vicinanza del fiume Zermagna\", conservato ancora oggi presso la Biblioteca nazionale Marciana. Di notevole importanza fu la sua opera, rimasta inedita, di argomento militare \"Il capitano d'artiglieria\", dedicata al generale spagnolo don Diego Filippo de Guzm\u00e1n e anch'essa conservata presso la Biblioteca Marciana.\nAlimari si impose sul piano scientifico europeo con la pubblicazione dell'opera \"Longitudinis aut terra aut mari investigand\u00e6 methodus\", edita a Londra nel 1715, il cui apparato iconografico fu curato dal pittore Sebastiano Ricci. L'opera venne premiata dal Parlamento britannico, il che contribu\u00ec a farle avere l'attenzione della stampa scientifica dell'epoca.\nAcquisita fama internazionale, venne invitato nel 1716 in Russia per offrire le sue competenze matematiche nell'arte della guerra.\nMor\u00ec nel 1727."}
{"id": "8953238", "revid": "228587", "url": "https://it.wikipedia.org/wiki?curid=8953238", "title": "Giorgia Grilli", "text": ""}
{"id": "8953244", "revid": "287204", "url": "https://it.wikipedia.org/wiki?curid=8953244", "title": "Aprepitant", "text": "L'Aprepitant (venduto con il nome commerciale di Emend) \u00e8 un farmaco appartenente alla categoria degli antiemetici. Viene usato per la prevenzione della nausea e del vomito associati a chemioterapia oncologica altamente e moderatamente emetogena in adulti e adolescenti dai 12 anni. Viene spesso usata insieme ad altri farmaci (come l'Ondansetron e il Desametasone) e si assume tramite via orale."}
{"id": "8953247", "revid": "599013", "url": "https://it.wikipedia.org/wiki?curid=8953247", "title": "Ivan Tilev", "text": "Carriera.\nCresciuto nel settore giovanile del , ha esordito in prima squadra il 6 agosto 2016 disputando l'incontro di Vtora Liga vinto 0-4 contro lo .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8953251", "revid": "1340213", "url": "https://it.wikipedia.org/wiki?curid=8953251", "title": "Episodi di Castlevania (terza stagione)", "text": "La terza stagione della serie animata Castlevania \u00e8 stata interamente pubblicata a livello internazionale il 5 marzo 2020 su Netflix."}
{"id": "8953252", "revid": "729019", "url": "https://it.wikipedia.org/wiki?curid=8953252", "title": "Tadhg Beirne", "text": "Biografia.\nCresciuto nel , esord\u00ec in prima squadra contro nel 2015.\nTrasferitosi in Galles allo , vinse con tale squadra il Pro14 alla sua prima stagione, contribuendo alla prima vittoria del club nella competizione dopo 13 anni e, l'anno successivo, fu premiato come miglior giocatore del Pro14 2017-18 \nAl termine di tale stagione pass\u00f2 a e fu convocato per l' in occasione del \"tour\" in Australia.\nDivenuto titolare fisso, fu tra i convocati alla in Giappone."}
{"id": "8953255", "revid": "767487", "url": "https://it.wikipedia.org/wiki?curid=8953255", "title": "186 Dollars to Freedom", "text": "186 Dollars to Freedom \u00e8 un film del 2012 diretto da Camilo Vila ed ispirato ad una storia vera.\nTrama.\nLima, Per\u00f9, 1980. Un giovane surfista californiano, Wayne Montgomery, viene incastrato con false accuse legate al traffico di droga e rinchiuso in una prigione per dissidenti politici. Mentre i suoi carcerieri tentano di estorcere denaro ai suoi genitori a Beverly Hills, l'incontro con personaggi pericolosi costringono Wayne a trovare in fretta un modo per scappare."}
{"id": "8953260", "revid": "287204", "url": "https://it.wikipedia.org/wiki?curid=8953260", "title": "Territori contesi dell'Iraq settentrionale", "text": "I territori contesi dell'Iraq settentrionale (, ) sono le regioni definite dall'articolo 140 della Costituzione irachena come arabizzate durante il governo del partito Baath in Iraq. La maggior parte di queste regioni \u00e8 abitata da popoli non arabi, inclusi curdi, assiri, yazidi, turkmeni/turcomanni e shabak.\nLe aree contese sono state una preoccupazione centrale per molti arabi, curdi e turkmeni, soprattutto dall'invasione dell'Iraq del 2003 e dalla successiva ristrutturazione politica. Il governo regionale del Kurdistan (KRG) ha ottenuto il controllo del territorio a sud della regione del Kurdistan dopo l'invasione guidata dagli Stati Uniti nel 2003, conquistando l'area che rivendicava come parte del Kurdistan iracheno.\nAttualmente, oltre ai quattro governatorati esistenti nella regione del Kurdistan (Arbil, Dahuk, Halabja e Sulaymaniyah), il KRG controllano parti dei governatorati di Ninive, Kirkuk e Diyala. Durante l'offensiva dell'ISIL del 2014, le forze peshmerga del KRG hanno conquistato pi\u00f9 territori contesi. Il governatorato di Kirkuk, strategicamente importante per i suoi giacimenti petroliferi, \u00e8 stato riconquistato dalle forze governative irachene nella battaglia di Kirkuk del 2017.\nTensioni tra Iraq e Kurdistan iracheno nel 2012.\nLe tensioni tra il Kurdistan iracheno e il governo centrale iracheno sono aumentate nel 2011-2012 sui temi relativi alla condivisione del potere, della produzione di petrolio e del controllo territoriale. Nell'aprile 2012, Masoud Barzani, presidente della regione autonoma del Kurdistan iracheno, ha chiesto ai funzionari di accettare le loro richieste o di accettare la secessione da Baghdad entro settembre 2012.\nNel settembre 2012, il governo iracheno ha ordinato al governo regionale del Kurdistan (KRG) di trasferire i suoi poteri sui Peshmerga al governo centrale. Le relazioni sono state ulteriormente aggravate dalla formazione di un nuovo centro di comando delle forze irachene per operare in un'area contesa su cui sia Baghdad che il KRG rivendicano la giurisdizione.\nIl 16 novembre 2012, uno scontro militare tra le forze irachene e i Peshmerga ha provocato la morte di una persona. La CNN ha riferito che 2 persone erano state uccise (una delle quali un soldato iracheno) e 10 erano rimaste ferite negli scontri nella citt\u00e0 di Tuz Khurmato.\nNella notte del 19 novembre, gli scontri tra le forze di sicurezza del governo centrale iracheno e le forze del KRG nel Tigrit hanno causato la morte di 12 soldati iracheni e un civile, secondo l'agenzia di stampa Do\u011fan. Lo scontro \u00e8 scoppiato quando i soldati iracheni hanno tentato di entrare nel nord dell'Iraq; i Peshmarga hanno cercato di impedire ai soldati iracheni di entrare nell'area su istruzioni di Barzani. Il 25 novembre, \u00e8 stato riferito che il Kurdistan iracheno aveva inviato rinforzi in un'area contesa dove le sue truppe erano coinvolte in una situazione di stallo con l'esercito iracheno, nonostante gli appelli da entrambe le parti al dialogo per calmare la situazione.\nTerritori coinvolti.\nIl Comitato per l'attuazione dell'articolo 140 definisce i territori contesi come quelle aree che sono state arabizzate e i cui confini sono stati modificati tra il 17 luglio 1968 e il 9 aprile 2003. Quelle aree includono parti di quattro governatorati nei confini precedenti al 1968.\nUno dei principali problemi nel tentativo di attuare l'articolo 140 \u00e8 stata la discrepanza nella definizione di \"area contesa\". L'articolo si riferisce solo alle regioni che passerebbero attraverso questo processo di normalizzazione come \"Kirkuk e altre aree contese\". Nel 2003, il negoziatore curdo Mahmud Othman sugger\u00ec che le aree a maggioranza curda a sud della linea verde fossero immediatamente collegate al KRG e che le \"aree miste\" dovessero essere analizzate caso per caso. Gli arabi sunniti pensavano che i curdi non dovessero guadagnare altre aree a causa dell'invasione degli Stati Uniti.\nGovernatorato di Ninive.\nIl Governatorato di Ninive comprende il distretto di Aqra e la parte settentrionale del distretto di Al-Shikhan, che \u00e8 stato sotto il controllo curdo dal 1991, e i tre distretti delle pianure di Ninive con popolazione assira, yazida e shabak, nonch\u00e9 la citt\u00e0 di Sinjar e il distretto misto di Tel Afar con popolazione araba e yazida. Il distretto di Sinjar e le parti settentrionali del distretto di Tel Afar e le pianure di Ninive sono sotto il controllo del governo federale dell'Iraq, cos\u00ec come Aqra, Al-Hamdaniya (chiamato anche Bakhdida), Al-Shikhan, i distretti di Tel Kaif e tutto il resto nel Governatorato a nord del fiume Tigri.\nGovernatorato di Erbil.\nI territori contesi includono il distretto di Makhmur che \u00e8 stato separato dal resto del governatorato dal 1991. A partire dal conflitto iracheno-curdo del 2017, il distretto \u00e8 conteso tra il governo federale e il Kurdistan iracheno.\nGovernatorato di Kirkuk.\nIl Governatorato di Kirkuk \u00e8 definito dai suoi confini pre-1968, compresi i distretti di Chamchamal e Kalar del Governatorato di Sulaymaniyah e il distretto di Tooz di Salah ad Din e il distretto di Kifri di Diyala.\nI confini della provincia di Kirkuk sono stati alterati, i distretti dominati dai curdi sono stati aggiunti ai governatorati di Erbil e Sulamaniya. I distretti arabi sono stati aggiunti al Governatorato di Kirkuk. I villaggi turcomanni sono stati aggiunti ai governatorati di Diyala e Salahuddin. Il 12 giugno 2014, tutto il Governatorato di Kirkuk \u00e8 stato conquistato dalle forze curde con la fuga dell'esercito iracheno in seguito al successo dell'offensiva ISIL del 2014 nel nord dell'Iraq. Il Governatorato di Kirkuk \u00e8 attualmente sotto il controllo del governo centrale iracheno.\nDiyala e altri governatorati.\nI territori contesi includono i distretti di Khanaqin, Kifri e Baladrooz del Governatorato di Diyala, il Distretto di Tooz che attualmente fa parte del Governatorato di Salah ad Din e il Distretto di Badra che attualmente fa parte del Governatorato di Wasit."}
{"id": "8953265", "revid": "1652635", "url": "https://it.wikipedia.org/wiki?curid=8953265", "title": "Lindsay Jones", "text": "Biografia.\nNato e cresciuto in Carolina del Nord, studi\u00f2 recitazione all'University of North Carolina School of the Arts.\nCominci\u00f2 a lavorare come compositore e tecnico del suono per il teatro a partire dalla met\u00e0 degli anni novanta e nel 2013 fece il suo debutto a Broadway curando il sonoro e la musica del dramma \"A Time to Kill\". Da allora lavor\u00f2 assiduamente a Broadway e nell'Off-Broadway, ricevendo tre candidature ai Drama Desk Award e due ai Tony Award: alla migliore colonna sonora originale e al miglior sound design per \"Slave Play\" nel 2021. \nHa inoltre lavorato per la Royal Shakespeare Company e numerose altri compagnie teatrali e teatri in Scozia, Sudafrica, Vienna e Zimbabwee. Nel corso della sua carriera ha lavorato a oltre cinquecento allestimenti di musical e opere di prosa in veste di compositore e/o tecnico del suono. Ha tenuto corsi all'Universit\u00e0 Yale e alla Northwestern University."}
{"id": "8953267", "revid": "1907180", "url": "https://it.wikipedia.org/wiki?curid=8953267", "title": "Pinacoteca comunale Attilio Moroni", "text": "La Pinacoteca comunale Attilio Moroni \u00e8 il museo comunale di Porto Recanati che conserva nel palazzo del Castello svevo, costruito nella prima met\u00e0 del XIII secolo, le collezioni della citt\u00e0. Gran parte delle opere furono donate alla citt\u00e0 da Attilio Moroni, che permise cos\u00ec l'istituzione della nuova pinacoteca.\nStoria.\nAttilio Moroni collezionista e mecenate.\nUomo dal forte approccio mecenate, il magnifico rettore Attilio Moroni prest\u00f2 in vita il proprio lavoro sia alla costituzione del Museo diocesano di Recanati, il primo delle Marche nel suo genere, sia alla raccolta di opere grafiche dell'universit\u00e0, oggi raccolte nel \"Fondo Moroni - Arte Contemporanea in Universit\u00e0\".\nMecenate e collezionista egli stesso, in vita dispose che la parte pi\u00f9 consistente del proprio collezione venisse donata al comune di Porto Recanati, andando cos\u00ec a costituire la gran parte della collezione permanente della pinacoteca comunale della citt\u00e0 che in seguito prese il suo nome.\nNascita della pinacoteca.\nIn seguito alla morte di Moroni, avvenuta nel 1986, la nuova pinacoteca fu allestita nelle sale superiori del Castello svevo, seguendo i criteri con cui fu raccolta e le indicazioni da lui fornite. La pinacoteca comunale Attilio Moroni inaugur\u00f2 negli anni novanta, divenendo cos\u00ec un punto di riferimento per l'arte moderna e contemporanea della regione."}
{"id": "8953279", "revid": "203463", "url": "https://it.wikipedia.org/wiki?curid=8953279", "title": "Judith Liber", "text": "Dopo essersi diplomata all'Oberlin College nel 1961, nell'estate del 1963 ha seguito un corso di perfezionamento presso la scuola di arpa \"Sazedo Harp Colony\" di Camden (fondata da Carlos Salzedo). Durante le lezioni le venne proposto di partecipare ad un concorso in Israele per una posizione di arpa nell'Orchestra filarmonica d'Israele. Era indecisa se accettare o meno, ma suo padre le disse \u2013 \u00ab\"Hai studiato l'arpa da quando avevi 5 anni, non pensi che sia il caso di cogliere questa opportunita?\"\u00bb. In agosto and\u00f2 in Israele e, dopo aver superato con successo un'audizione con Pierre Monteux, entr\u00f2 a far parte dell'orchestra filarmonica d'Israele.\nNel marzo del 2000, dietro invito del presidente d'Israele Ezer Weizman, si \u00e8 esibita assieme ad altri musicisti durante la cerimonia di accoglienza del viaggio apostolico di Giovanni Paolo II in Israele.\nNel 2009, dopo essersi ritirata dall'attivit\u00e0 orchestrale, si \u00e8 dedicata alla didattica. Ha partecipato a numerosi festival musicali internazionali, tra cui il Ticino Festival 2014. In un'intervista del 2009 alla rivista \"Harp Column\" ha dichiarato che i suoi direttori d'orchestra preferiti sono Zubin Mehta e Leonard Bernstein.\nHa pubblicato il libro didattico \"A Method for Harp \u2013 The Power of Music\" (con prefazione di Zubin Mehta), ed. UT Orpheus, Bologna, 2008 "}
{"id": "8953280", "revid": "120473070", "url": "https://it.wikipedia.org/wiki?curid=8953280", "title": "Daewoo Winstorm", "text": ""}
{"id": "8953281", "revid": "120473081", "url": "https://it.wikipedia.org/wiki?curid=8953281", "title": "Daewoo Chairman", "text": ""}
{"id": "8953283", "revid": "1498232", "url": "https://it.wikipedia.org/wiki?curid=8953283", "title": "Garibaldi (metropolitana di Citt\u00e0 del Messico)", "text": ""}
{"id": "8953287", "revid": "729019", "url": "https://it.wikipedia.org/wiki?curid=8953287", "title": "Sam Simmonds", "text": "Biografia.\nNato a Torquay, nel Devon, e cresciuto a Teignmouth, in una famiglia di pescatori, inizi\u00f2 a giocare a rugby a 14 anni.\nPassato per le giovanili dell', debutt\u00f2 in prima squadra in Coppa Anglo-Gallese nel 2012 contro e nel 2017 esord\u00ec in Premiership contro .\nDebutt\u00f2 per l' nel corso dei test di fine anno 2017 contro l' a Twickenham."}
{"id": "8953291", "revid": "125178072", "url": "https://it.wikipedia.org/wiki?curid=8953291", "title": "Luxgen S5", "text": "Il Luxgen S5, chiamata in precedenza dal 2012 al 2013 Luxgen5, \u00e8 un'autovettura prodotta dalla casa automobilistica taiwanese Luxgen dal 2012 al 2020.\nDescrizione.\nLa vettura ha debuttato al salone di Taipei nel novembre 2011 sotto forma di concept car elettrica ed \u00e8 stata messa in vendita a Taiwan nel dicembre 2011. \u00c8 stato disegnato dal \"HAITEC Design Center\" guidato da James C. Shyr.\nNel luglio 2013 la berlina \u00e8 stata introdotta sul mercato cinese. Nell'aprile del 2015 al salone di Shanghai ha debuttato la versione restyling della vettura, caratterizzata da un design rivisto, in special modo nei gruppi ottici anteriori e posteriori di nuovo disegno.\nAl debutto la vettura era disponibile con due motorizzazioni quattro cilindri turbo benzina da 1.8 litri con 170 CV e 2.0 litri con 191 CV."}
{"id": "8953292", "revid": "810736", "url": "https://it.wikipedia.org/wiki?curid=8953292", "title": "Runway excursion", "text": ""}
{"id": "8953301", "revid": "1605525", "url": "https://it.wikipedia.org/wiki?curid=8953301", "title": "Marc-Antoine Madeleine D\u00e9saugiers", "text": "Negli scritti storici \u00e8 spesso confuso con suo padre, Marc-Antoine D\u00e9saugiers, egli stesso un compositore di undici opere liriche, per lo pi\u00f9 commedie, per i palcoscenici di Parigi, e lasci\u00f2 dieci composizioni teatrali non eseguite.\nBiografia.\nEra figlio di un affermato compositore teatrale. Studi\u00f2 al Coll\u00e8ge des Quatre-Nations, noto come \"Mazarin College\" di Parigi, dove ebbe tra i suoi insegnanti il critico Julien Louis Geoffroy. Entr\u00f2 nel seminario di Saint-Lazare in vista del sacerdozio, ma presto rinunci\u00f2 alla sua vocazione. Nel suo diciannovesimo anno compose, in collaborazione con il padre, un'opera leggera (1791) adattata da \"Il medico per forza\" di Moli\u00e8re.\nDurante la Rivoluzione francese emigr\u00f2 a Santo Domingo, e durante la rivolta dei negri fu fatto prigioniero e riusc\u00ec a fuggire. Si rifugi\u00f2 negli Stati Uniti, dove si mantenne insegnando pianoforte. Nel 1797 torn\u00f2 nel suo paese natale e in pochissimi anni divenne famoso come scrittore di commedie, opere e vaudeville, che furono prodotti in rapida successione al \"Th\u00e9\u00e2tre des Vari\u00e9t\u00e9s\" e al \"Vaudeville\". Scrisse anche canzoni conviviali e satiriche, che, sebbene di carattere diverso, possono solo essere degnamente paragonate a quelle di B\u00e9ranger. Fu presidente del \"Ceveau\", una societ\u00e0 conviviale i cui membri provenivano allora principalmente dai circoli letterari ed ebbe l'onore di presentare B\u00e9ranger come membro. Nel 1815 succedette a Pierre Yves Barr come direttore del Vaudeville, che prosper\u00f2 sotto la sua direzione finch\u00e9, nel 1820, l'opposizione del Gymnase si dimostr\u00f2 troppo forte per lui e si dimise.\nD\u00e9saugiers mor\u00ec a Parigi all'et\u00e0 di 55 anni.\nTra i suoi pezzi si possono citare \"Le Valet d'emprunt\" (1807), \"Monsieur Vautour\" (1811) e \"Le R\u00e8gne d'un terme et le terme d'un r\u00e8gne\", dedicato a Napoleone. Tra i suoi collaboratori ci fu Eug\u00e8ne Scribe.\nUn'edizione di \"Chansons et Po\u00e9sies diverses\" di D\u00e9saugiers apparve nel 1827 e una nuova selezione, con una prefazione di Alfred de Bougy, nel 1858."}
{"id": "8953304", "revid": "123181657", "url": "https://it.wikipedia.org/wiki?curid=8953304", "title": "Derek McLane", "text": "Biografia.\nDopo gli studi ad Harvard e Yale, Derek McLane ha curato le scenografie di oltre trecentocinquanta allestimenti di opere di prosa e musical in tutti gli Stati Uniti, a Broadway e nell'Off-Broadway. \nDal 1994 ha disegnato le scenografie di oltre una trentina di produzioni di Broadway, tra cui \"Estate e fumo\" (1996), \"Il divo Garry\" (1996), \"Tre sorelle\" (1997), \"I Am My Own Wife\" (2003), \"A piedi nudi nel parco\" (2006), \"L'opera da tre soldi\" (2006), \"Lestat\" (2006), \"Grease\" (2007), \"33 Variations\" (2009), \"Ragtime\" (2009), \"Anna dei miracoli\" (2010), \"How to Succeed in Business Without Really Trying\" (2011), \"Una tigre del Bengala allo zoo di Baghdad\" (2010), \"Anything Goes\" (2011), \"Follies\" (2011), \"L'ereditiera\" (2012), \"Gigi\" (2015), \"Rumori fuori scena\" (2016), \"Figli di un dio minore\" (2018), \"Burn This\" (2019), \"Moulin Rouge!\" (2019) e \"A Soldier's Play\" (2020). Nel corso della sua carriera ha ricevuto sei candidature ai Tony Award, vincendone uno nel 2009 per \"33 Variations\" e uno nel 2021 per \"Moulin Rouge!.\" Inoltre \u00e8 stato lo scenografo di sei edizioni dei premi Oscar tra il 2013 e il 2018."}
{"id": "8953307", "revid": "125178069", "url": "https://it.wikipedia.org/wiki?curid=8953307", "title": "Luxgen S3", "text": "Il Luxgen S3 \u00e8 un'autovettura prodotta dalla casa automobilistica taiwanese Luxgen dal 2016 al 2020.\nDescrizione.\nLa vettura, che a va a posizionarsi sotto la berlina compatta LuxgenS5, \u00e8 stata disegnata dal centro stile taiwanese \"HAITEC Design Center\" ed \u00e8 stata presentata in anteprima al salone Taipei sottoforma di concept car elettrica chiamata \"LuxgenS3 EV+\". \nAl lancio era disponibile con un motore a benzina quattro cilindri aspirato da 1,6 litri da 116 CV (87 kW) erogati a 6000 giri/min e 150 Nm disponibili a 4200 giri/min.\nNel 2018 la vettura ha subito un aggiornamento della dotazione, venendo fornita di serie su tutti gli allestimenti con 6 airbag, ESC, TCS, HSA e specchietti laterali regolabili elettricamente, display da 12 pollici, sistema di visualizzazione AR+ e verniciatura esterna bicolore.\nS3 EV+.\nLa Luxgen ha introdotto una versione elettrica dea S3 chiamata S3 EV+ co-sviluppato da AC Propulsion; presentata originariamente prima che la versione S3 alimentata a benzina fosse in vendita come concept car, \u00e8 alimentata da motore elettrico E-Drive in grado di erogare 150 kW (201 CV) e venendo alimentato da una batterie agli ioni di litio da da 33 kWh. L'S3 EV+ supporta il caricabatterie AC/DC e pu\u00f2 essere caricata da 0 fino all'80% in 40 minuti."}
{"id": "8953313", "revid": "73843", "url": "https://it.wikipedia.org/wiki?curid=8953313", "title": "Esposizione universale di Parigi (1878)", "text": "La terza Esposizione universale di Parigi (in francese \"Exposition Universelle\") si svolse dal 20 maggio al 10 novembre 1878 e celebr\u00f2 la ripresa della Francia dopo la guerra franco-prussiana del 1870-71.\nSito e padiglioni.\nL'esposizione venne ospitata nell'area del Champ-de-Mars e della collina di Chaillot e ebbe dimensioni superiori a qualsiasi altro evento simile svoltosi fino a quel momento, occupando complessivamente 75 ettari.\nIl giorno dell'inaugurazione gli edifici e il quartiere fieristico non erano ancora completi in quanto complicazioni politiche avevano impedito al governo francese di concentrare le sue attivit\u00e0 sull'esposizione fino a sei mesi prima della sua apertura. Tuttavia, gli sforzi compiuti in aprile furono prodigiosi e il 1 \u00b0 giugno, un mese dopo l'apertura formale, il sito dell'esposizione fu finalmente completato.\nLa Gare du Champ de Mars fu ricostruita con quattro binari per accogliere il traffico ferroviario provocato dall'esposizione. Il Pont d'I\u00e9na collegava i due siti espositivi lungo il viale centrale. I padiglioni francesi riempivano met\u00e0 dell'intero spazio, con il restante spazio espositivo diviso tra le altre nazioni del mondo. La Germania era l'unico grande paese non rappresentato anche se furono esposti alcuni dipinti tedeschi. La delegazioen degli Stati Uniti era guidata da una serie di commissari, che includevano Pierce MB Young, un ex membro del Congresso degli Stati Uniti e maggiore generale dell'esercito degli Stati Uniti e Floyd Perry Baker, un editore di un giornale del Kansas, nonch\u00e9 altri generali, politici e celebrit\u00e0.\nIl Regno Unito, l'India britannica, il Canada, il Victoria, il Nuovo Galles del Sud, il Queensland, l'Australia meridionale, la colonia del Capo e alcune delle colonie della corona britannica occupavano quasi un terzo dello spazio riservato alle nazioni al di fuori della Francia. I costri del Regno Unito furono coperti dalle entrate consolidate mentre le colonie britanniche parteciparono a proprie spese. La rappresentativa del Regno Unito era sotto il controllo di una commissione reale, di cui il principe di Galles era presidente.\nL'esposizione.\nLa mostra di belle arti e nuovi macchinari avvenne su scala molto ampia e completa. L'Avenue des Nations, una strada di 730 metri di lunghezza, fu dedicata a esempi dell'architettura domestica di quasi tutti i paesi d'Europa e di parte dell'Asia, dell'Africa e dell'America. La \"Galleria delle macchine\" fu ospitata in un edificio metallico, una costruzione industriale a vetri ad archi trasversali bassi, progettata dall'ingegnere Henri de Dion (1828\u201378). Molti degli edifici e delle statue furono realizzati nel cosiddetto \"staff\", un materiale da costruzione temporaneo a basso costo inventato a Parigi nel 1876, che consisteva in fibra di iuta, gesso e cemento.\nSulla riva settentrionale della Senna fu costruito un elaborato palazzo per la mostra all'estremit\u00e0 di Place du Trocad\u00e9ro; si trattava di una struttura \"moresca\", con torri alte 76 metri e fiancheggiata da due gallerie. Aveva un organo Cavaill\u00e9-Coll che fu inaugurato con un concerto in cui Charles Marie Widor suon\u00f2 la prima della sua \"Sinfonia per organo\" n. 6. L'edificio rimase in piedi fino al 1937. Il 30 giugno 1878, la testa completata della Statua della Libert\u00e0 fu in mostra nel giardino del palazzo Trocad\u00e9ro, mentre altri pezzi erano in mostra negli Champs de Mars.\nTra le tante invenzioni presentate vi fu il telefono di Alexander Graham Bell. L'illuminazione ad arco elettrico era stata installata lungo tutta l'Avenue de l'Opera e la Place de l'Opera e le lampadine ad arco Yablochkov erano alimentate da dinamo Z\u00e9nobe Gramme. Thomas Edison present\u00f2 un megafono e un fonografo. Le giurie internazionali giudicarono le varie mostre, assegnando medaglie d'oro, d'argento e di bronzo. Una attrazione popolare era uno zoo umano, chiamato \"villaggio nero\", composto da 400 \"indigeni\". Il motore a energia solare di Augustin Mouchot che convertiva l'energia solare in energia meccanica a vapore vinse una medaglia d'oro nella classe 54 per le sue prestazioni, in particolare la produzione di ghiaccio utilizzando il calore solare concentrato. Henry E. Steinway present\u00f2 un pianoforte a coda che \"ha attirato un'attenzione straordinaria\".\nAnche il Monoplane del 1874 di F\u00e9lix du Temple fu esposto all'Esposizione Universale del 1878.\nPubblico.\nL'esposizione attir\u00f2 oltre 13 milioni di visitatori paganti, rendendola un successo finanziario. Il costo dell'impresa per il governo francese, che si fece carico di tutti i costi di costruzione e funzionamento, fu di poco inferiore al milione di sterline britanniche, tenendo conto anche del valore degli edifici permanenti e del palazzo del Trocadero, venduti al comune di Parigi. Il numero totale di persone che si recarono a Parigi durante il periodo di apertura della mostra fu , ovvero in pi\u00f9 rispetto a quelle arrivate nel 1877 e in pi\u00f9 rispetto alla precedente Esposizione universale del 1867. Oltre all'impulso generale dato al commercio francese, gli introiti legati a dazi e imposte doganali aumentarono di quasi tre milioni di sterline rispetto all'anno precedente.\nIn concomitanza con l'esposizione, si svolsero numerosi incontri e conferenze per ottenere il consenso su standard internazionali. Lo scrittore francese Victor Hugo presiedette il Congresso per la protezione della propriet\u00e0 letteraria, che port\u00f2 alla formulazione finale di leggi internazionali sul copyright. Allo stesso modo, altri incontri furono mirati a standardizzare la corrispondenza postale internazionale. Il Congresso internazionale per il miglioramento della condizione dei ciechi sanc\u00ec l'adozione mondiale del sistema di lettura tattile Braille.\nNella cultura di massa.\nIl romanzo sui viaggi del tempo di Enrique Gaspar y Rimbau \"El Anacron\u00f3pete\" inizia con una conferenza sull'esposizione.\nIl romanzo di Eoin Colfer \"Airman\" inizia con la nascita del protagonista (Conor Broekhart) all'esposizione."}
{"id": "8953314", "revid": "599013", "url": "https://it.wikipedia.org/wiki?curid=8953314", "title": "Mladen Romi\u0107", "text": " "}
{"id": "8953315", "revid": "367445", "url": "https://it.wikipedia.org/wiki?curid=8953315", "title": "Esposizione Universale di Parigi (1878)", "text": ""}
{"id": "8953317", "revid": "1534511", "url": "https://it.wikipedia.org/wiki?curid=8953317", "title": "Tadao Tsuge", "text": "\u00c8 uno dei pionieri del cosiddetto manga alternativo. \u00c8 noto per scrivere storie sui \"kimin\" (; le persone \"abbandonate\") e i \"burakumin\" della societ\u00e0 giapponese, cos\u00ec come gli uomini che hanno cercato di reintegrarsi nella societ\u00e0 giapponese dopo la seconda guerra mondiale. Tsuge \u00e8 stato uno dei primi artisti a creare un'opera autobiografica sul crescere in povert\u00e0 a Tokyo. Alcuni dei temi esplorati nelle sue opere sono i traumi del dopoguerra, il divario tra classi sociali, la povert\u00e0, la mascolinit\u00e0, il lavoro sessuale, la geografia e ambienti di quartiere. Attualmente vive nella prefettura di Chiba, in Giappone.\nBiografia.\nTsuge \u00e8 cresciuto nel quartiere Keisei Tateishi di Tokyo, in Giappone. Da bambino, sfuggiva spesso agli abusi fisici che subiva in casa vagando per le strade del quartiere a luci rosse. In \"Granta\", Tsuge ha scritto del suo quartiere, \nNegli anni '50, quando era un adolescente, Tsuge inizi\u00f2 a lavorare per un'azienda di banche del sangue. Mentre lavorava l\u00ec, incontr\u00f2 persone comunemente considerate \"disadattati\" o \"farabutti\", che vendevano regolarmente il loro plasma. Ha continuato a lavorare alla banca del sangue negli anni '60. Ha anche iniziato a scrivere le storie che sarebbero apparse in \"Trash Market\" negli anni '60. \n\u00c8 il fratello minore di Yoshiharu Tsuge, un disegnatore di cartoni animati giapponese.\nCarriera.\nNel 2015, la graphic novel, \"Trash Market\", \u00e8 stata pubblicata da Drawn&amp;Quarterly ed \u00e8 stata curata da Ryan Holmberg. Il libro, una raccolta di storie incentrate sul Giappone del dopoguerra, segue lo stile \"gekiga\". La maggior parte del lavoro nel libro fu originariamente pubblicato tra il 1968 e il 1972 su \"Garo\", una rivista di manga alternativi. Tsuge attinse anche da esperienze personali per le sue storie, come in quella che d\u00e0 il titolo alla raccolta, che ricorda il suo periodo alla banca del sangue, e \"Song of Showa\", che esplora la sua infanzia nel quartiere a luci rosse.\nLa graphic novel \"Il lupo dei bassifondi\" (in inglese, \"Slum Wolf\") \u00e8 stata pubblicata dalla New York Review Comics nel 2018, con un'introduzione di Ryan Holmberg. Il libro si concentra principalmente sul lavoro di Tsuge pubblicato tra il 1969 e il 1976 su \"Garo\". Le storie hanno una qualit\u00e0 cupa e da film noir, concentrandosi sulle persone prive di diritti civili nel Giappone degli anni '60 e '70. Un personaggio principale, Kesei Sabu, un addestrato kamikaze, vaga per le strade di Tokyo, alla ricerca di scontri con uomini e incontri con prostitute. Un altro personaggio, il signor Aogishi, \u00e8 un supervisore aziendale relativamente sottomesso, traumatizzato dalle sue esperienze durante la seconda guerra mondiale. Molti dei personaggi del libro vivono in situazioni abitative precarie, come case temporanee ed edifici fatiscenti.\nRyan Holberg ha scritto che Kesei Sabu e Mr. Aogishi erano \"... i due paradigmi della mascolinit\u00e0 giapponese a cui Tadao continuava a tornare mentre disegnava per le riviste manga \"Garo\" e \"Yagy\u014d\" negli anni '60 e '70. Per quanto diversi - uno \u00e8 un saggio sul machismo, l'altro sull'impotenza - sono le due facce della stessa medaglia.\" Gregory Smith ha scritto in \"PopMatters\": \"Una caratteristica degna di nota di queste opere \u00e8 l'assenza di progresso del dopoguerra o visione del futuro. Tsuge crea un eterno presente privo di tutti i benefici di un'economia in crescita o della possibilit\u00e0 di uscire da un paesaggio di rovina e sconfitta.\""}
{"id": "8953319", "revid": "164044", "url": "https://it.wikipedia.org/wiki?curid=8953319", "title": "Komplett Arena", "text": ""}
{"id": "8953324", "revid": "2018934", "url": "https://it.wikipedia.org/wiki?curid=8953324", "title": "Savoureuse", "text": "La Savoureuse \u00e8 un fiume francese che scorre nei dipartimenti Territorio di Belfort e Doubs nella regione della Borgogna-Franca Contea e che sfocia nell\u2019Allan, affluente del Doubs.\nGeografia.\nNasce 60 m al di sotto della cima del Ballon d'Alsace, nel comune di Lepuix. Per tutto il suo corso il fiume scende in direzione sud. Inizialmente si tratta di un torrente di montagna, che via via raccoglie diversi piccoli affluenti. La valle della Savoureuse \u00e8 di origine glaciale. Appena giunta nella piana di Belfort, prima di bagnare la citt\u00e0, a Valdoie riceve le acque della Rosemontoise e del Rh\u00f4me. Lascia poi il Territorio di Belfort per entrare nel dipartimento del Doubs, nel quale si getta nell\u2019Allan poco prima di Sochaux.\nIdrografia.\nLa stazione idrometrica di Vieux-Charmont si trova poco a monte della confluenza con l\u2019Allan."}
{"id": "8953330", "revid": "1702319", "url": "https://it.wikipedia.org/wiki?curid=8953330", "title": "Chiesa di San Bernardino (Casargo)", "text": "La chiesa di San Bernardino \u00e8 la parrocchiale di Casargo, in provincia di Lecco e arcidiocesi di Milano; fa parte del decanato di Primaluna.\nStoria.\nLa prima citazione dell'originaria cappella di Casargo, fondata secondo la tradizione nel Quattrocento, risale al 1469 e allora era filiale della chiesa di San Bartolomeo Apostolo di Margno.\nLa chiesa casarghese venne eretta a parrocchiale il 1\u00ba giugno 1655, per poi essere riedificata a partire dal 1658; nel 1758 venne realizzato il portale d'ingresso e nel 1780 il tetto fu interessato da un intervento di restauro\nDalla relazione della visita pastorale del 1746 dell'arcivescovo Giuseppe Pozzobonelli s'apprende che nella parrocchiale casarghese, che aveva come filiali gli oratori della Santa Croce, di Santo Stefano Protomartire a Somadino e di Santa Margherita a Premana, avevano sede la \"sodalitas\" del Santissimo Sacramento e la confraternita della Beata Maria Vergine del Monte Carmelo e che i fedeli ammontavano a circa 200.\nNel 1832 iniziarono i lavori di rifacimento della nuova chiesa; l'edificio a tre navate, disegnato dal lecchese Cosmo Pini e realizzato dal rezzonichese Giulio Cagni, fu portato a termine nel 1836.\nAlcuni anni dopo, nel 1842 prese il via l'abbellimento della struttura e nel 1895 vennero eseguite da Basilio e Achille Tagliaferri nuove decorazioni.\nL'anno successivo, nel 1896, l'arcivescovo Andrea Carlo Ferrari, compiendo la sua visita, annot\u00f2 che il reddito era di 801,57 lire e che la parrocchiale, in cui avevano sede le confraternite del Santissimo Sacramento, della Beata Vergine del Carmelo, del Sacro Immacolato Cuore di Maria e della Madonna della Cintura, avevano come filiali gli oratori di Santa Croce, di San Giacomo Apostolo in localit\u00e0 Codesino, della Vergine Addolorata, di Santo Stefano Protomartire e di Santa Margherita a Somadino e che i fedeli ammontavano a 701.\nNel 1950 fu posato il nuovo pavimento, mentre poi nel 1973 venne rifatto il tetto.\nDescrizione.\nEsterno.\nLa facciata a salienti della chiesa, intonacata, si compone di tre corpi, tutti scanditi da lesene; quello centrale presenta nel mezzo il portale maggiore, sovrastato da una nicchia affiancata da due finestrelle a tutto sesto, mentre in sommit\u00e0 si eleva il timpano triangolare, coronato da una croce di ferro e decorato con i lacerti d'un affresco forse ritraente \"San Bernardino\"; le due ali laterali sono caratterizzate da due piccole finestre e concluse da due semitimpani.\nInterno.\nL'interno dell'edificio si compone di tre navate, la centrale delle quali \u00e8 voltata a botte, mentre le prime tre campate delle laterali sono coperte da volte a crociera e la quarta da cupole.\nQui sono conservate diverse opere di pregio, tra cui l'organo, costruito da Giuseppe Valli da Milano, l'affresco ritraente il \"Battesimo di Ges\u00f9\", la tela raffigurante la \"Vergine del Carmelo con i santi Carlo, Francesco, Bernardino e Simone Stock\", eseguita forse da una scuola torinese, e gli affreschi che rappresentano i \"Profeti\", l\"Annunciazione\" e gli \"Evangelisti\", dipinti da Giovan Maria Tagliaferri."}
{"id": "8953331", "revid": "1522738", "url": "https://it.wikipedia.org/wiki?curid=8953331", "title": "Stemma delle Isole Marshall", "text": ""}
{"id": "8953334", "revid": "287204", "url": "https://it.wikipedia.org/wiki?curid=8953334", "title": "Salirofilia", "text": "La salirofilia \u00e8 una forma di feticismo sessuale nonch\u00e9 di parafilia in cui l'eccitazione sessuale e il raggiungimento dell\u2019orgasmo, o la facilitazione ad esso, sono dipendenti o comunque contingenti dal fatto di sporcare o sciupare l'oggetto del proprio desiderio, di solito una persona verso cui si prova attrazione. Ci\u00f2 pu\u00f2 includere l'inzuppamento o il danneggiamento dei loro vestiti, il loro imbrattamento con fango o sporcizia e la messa in disordine del loro trucco o della loro capigliatura. Il piacere non proviene, in questo caso, dal ferimento del partner, ma riguarda solo il suo aspetto, tuttavia, anche a causa dei pochi dati empirici noti alla scienza, non \u00e8 noto se esistano casi in cui il comportamento salirofilico (riguardante ad esempio solo i vestiti del partner) sia del tutto distinto dal comportamento, e al piacere a esso dovuto, volto all'umiliazione del partner.\nOltre a ci\u00f2 la salirofilia, il cui nome deriva dalla parola francese \"salir\", che significa \"sporco\", si estende anche ad altre aree come costringere il partner a indossare indumenti strappati o mal aderenti o a compiere altre azioni che normalmente lo renderebbero poco attraente.\nSi tratta di una parafilia connessa ad altri feticismi, come il feticismo wet and messy, che consiste nel provare piacere nel vedere una o pi\u00f9 persone, nude o vestite, nell'atto di sporcarsi o essere sporcate con sostanze di varia natura, ad alcune specifiche pratiche sessuali, come il bukkake, in cui il soggetto eiacula sul proprio oggetto di piacere, il gokkun, il cui il soggetto prova piacere nel vedere il suo oggetto di piacere bere il suo seme, l'omorashi, in cui il soggetto prova piacere nel vedere l'oggetto del proprio piacere urinarsi addosso, e ad altre parafilie, di cui spesso soffre contemporaneamente lo stesso salirofilo, come l'urolagnia, la coprofilia e altre ancora. Certamente per\u00f2 la parafilia che pi\u00f9 le si associa \u00e8 la misofilia, in cui il piacere sessuale \u00e8 ottenuto tramite l'interazione con rifiuti o con la sporcizia e che, pi\u00f9 in generale, consiste nell'eccitarsi sessualmente verso una persona o un qualcosa che \u00e8 sporco.\nLa salirofilia, che prende il nome di \"saliromania\" nel caso in cui abbia un carattere ossessivo, a volte si manifesta nel deturpamento di statue o immagini di persone generalmente ritenute attraenti, in particolare celebrit\u00e0 o personaggi immaginari. Una delle pratiche svolte in questo senso \u00e8 il cosiddetto \"facepainting\", in cui il soggetto eiacula su un'immagine dell'oggetto, sia essa ritratta in fotografia fisica o sullo schermo di un telefono, di un tablet e via dicendo. I salirofili trovano tutto ci\u00f2 sessualmente eccitante, non considerandolo quindi un semplice vandalismo e talvolta arrivano ad avere delle vere e proprie collezioni di immagini deturpate, da essi stessi o in collaborazione con altri soggetti, con cui eccitarsi. Spesso essi chiamano colloquialmente \"tributo\" un video che ritrae l'eiaculazione sulla fotografia di qualcuno o anche la fotografia stessa.\nCause.\nAl 2021 non sono state effettuate ricerche cliniche o accademiche riguardo la salirofilia volte a comprendere quali possano essere state le condizioni che hanno portato a un suo sviluppo, tuttavia, poich\u00e9 talvolta il comportamento dei salirofili, che sono esclusivamente maschi, \u00e8 quello di sporcare o imbrattare le sopraccitate immagini o la cute del partner con bombolette spray o pennelli, non \u00e8 da escludere che ci\u00f2 sia correlato a un'ipolibido o a un'impotenza del salirofilo, che eiaculerebbe quindi mediante il pennello o la bomboletta (noti come simboli penieni), conferendo quindi al muro o alla superficie imbrattata la natura di simbolo della regione vulvare."}
{"id": "8953337", "revid": "1345932", "url": "https://it.wikipedia.org/wiki?curid=8953337", "title": "Urolagnia", "text": ""}
{"id": "8953339", "revid": "2091899", "url": "https://it.wikipedia.org/wiki?curid=8953339", "title": "Jean Weber", "text": "Biografia.\nFu prevalentemente un attore di teatro e recit\u00f2 alla Com\u00e9die-Fran\u00e7aise dal 1925 al 1949. Contemporaneamente partecip\u00f2 a una ventina di film fino al 1946. Dai primo asnni 1950 la sua carriera si rarefece e si esib\u00ec solo poche volte fino al 1982 come artista indipendente."}
{"id": "8953343", "revid": "599013", "url": "https://it.wikipedia.org/wiki?curid=8953343", "title": "Eldborg", "text": "L\u2019Eldborg (nome completo Eldborg \u00ed Hnappadal o Eldborg \u00e1 M\u00fdrum), \u00e8 un cratere vulcanico situato nella regione del Vesturland, nella parte occidentale dell'Islanda.\nDenominazione.\n\"Eldborg\" in lingua islandese \u00e8 il termine normalmente impiegato per indicare un cono di scorie risultante dalla saldatura di scorie vulcaniche e significa letteralmente \"castello di fuoco\".\nDescrizione.\nIl cratere Eldborg \u00e8 un cono di scorie situato nella valle Hnappadalur, circa 40 km a nord di Borgarnes e ad ovest della strada S50 che porta alla penisola di Sn\u00e6fellsnes.\nIl cratere principale misura circa 200 m di diametro, \u00e8 profondo 50 m e ha pareti molto ripide sia nella parte interna che in quella esterna. Ci sono tre crateri pi\u00f9 piccoli nelle vicinanze.\nStoria.\nNel Medioevo si riteneva che l'Eldborg fosse stato originato da un'eruzione vulcanica avvenuta attorno all'anno 1000, al tempo dei primi insediamenti in Islanda. Infatti nel Landn\u00e1mab\u00f3k, lo storico libro degli insediamenti in Islanda, viene citata un'eruzione avvenuta in quella zona proprio in quel periodo: \"Ma di notte c'\u00e8 stata un'eruzione vulcanica e il campo di lava di Borgarhraun era in fiamme. C'era una fattoria dove ora c'\u00e8 un cratere.\" \nLe indagini successive hanno appurato che l'ultima eruzione dell'Eldborg si \u00e8 verificata tra 5.000 e 9.000 anni fa e ha creato il campo di lava di Eldborgarhraun. Si ritiene pertanto che l'eruzione e il campo di lava citati nel Landn\u00e1mab\u00f3k siano riferibili al Rau\u00f0ak\u00fala, un altro dei crateri esistenti nella valle Hnappadalur."}
{"id": "8953345", "revid": "729019", "url": "https://it.wikipedia.org/wiki?curid=8953345", "title": "Ona \u0160imait\u0117", "text": "Biografia.\nNata ad Akmen\u0117 in Lituania il 6 gennaio 1894, \u0160imait\u0117 divenne bibliotecaria presso l'Universit\u00e0 di Vilnius nel 1940. Nel 1941, i nazisti invasero la Lituania e crearono il Ghetto di Vilna. Ha iniziato a frequentare il ghetto con il pretesto di recuperare i libri della biblioteca da studenti universitari ebrei. Nel corso dei tre anni successivi, ha contrabbandato cibo e armi leggere (aiutata da Kazys Boruta, tra gli altri), oltre che provviste e documenti letterari e storici per la Brigata di Carta; serviva anche come corriere postale per gli abitanti del ghetto in modo da mantenere i contatti con il mondo esterno. Trov\u00f2 anche persone che avrebbero falsificato documenti per gli ebrei, offr\u00ec la sua casa come rifugio temporaneo per gli ebrei e port\u00f2 di nascosto alcuni bambini ebrei fuori dal ghetto alle famiglie che trov\u00f2 disponibili a nasconderli.\nNell'aprile 1944, la Gestapo arrest\u00f2 \u0160imait\u0117 e la tortur\u00f2. Il riscatto pagato dal rettore dell'universit\u00e0 le risparmi\u00f2 l'esecuzione immediata; fu deportata a Dachau e poi trasferita al campo di internamento di Ludelange in Francia. Dopo la liberazione dagli Alleati, \u0160imait\u0117 rimase in Francia, lavorando come bibliotecaria, tranne per il periodo dal 1953 al 1956 trascorso in Israele.\nIl 15 marzo 1966, Yad Vashem riconobbe \u0160imait\u0117 come Giusta tra le nazioni, piantando un albero in suo onore. \u0160imait\u0117 mor\u00ec fuori Parigi il 17 gennaio 1970 e, su sua richiesta, il suo corpo fu donato alla scienza. Nel 2015 le \u00e8 stata intitolata a Vilnius la prima strada della Lituania in onore di un Giusto tra le Nazioni."}
{"id": "8953348", "revid": "614011", "url": "https://it.wikipedia.org/wiki?curid=8953348", "title": "Fauve d'or", "text": "Il Fauve d'or: prix du meilleur album (\"Belva d'oro: premio per il miglior album\") \u00e8 un premio assegnato dalla giuria al Festival d'Angoul\u00eame per ricompensare un album di fumetti uscito in francese l'anno precedente. Assegnato a partire dal 1976, ha cambiato numerose formule (premio unico, separazione fra opere francesi e straniere, distinzione fra fumetti realistici ed umoristici) e nomi (Miglior opera, Alfred al miglior album, Alph-Art al miglior album, premio al miglior album).\nQuesto premio suscita frequenti polemiche in quanto viene raramente assegnato ad un album che abbia avuto un successo di pubblico. Gli album premiati sono invece stati spesso segnalati dalla critica.\nStatistiche.\nIl premio viene spesso assegnato ad autori \"ancora in crescita\": l'eta media della prima vittoria \u00e8 di 38 anni. Nove autori l'hanno ricevuto due volte: Jos\u00e9 Mu\u00f1oz e Carlos Sampayo (per la serie \"Alack Sinner\"), Hugo Pratt, Alan Moore, Art Spiegelman (per \"Maus\"), Miguelanxo Prado, Baru, Ren\u00e9 P\u00e9tillon, Christophe Blain e Riad Sattouf.\nVari autori hanno ricevuto il Grand Prix de la ville d'Angoul\u00eame dopo aver ottenuto \nuna o pi\u00f9 volte il premio per il miglior album: Hugo Pratt (1976, 1987 e 1988), Ren\u00e9 P\u00e9tillon (1977 e 1989), Jos\u00e9 Mu\u00f1oz (1978, 1983 e 2007), Cosey (1982 e 2017), Fran\u00e7ois Schuiten (1985 e 2000), Art Spiegelman (1988, 1993 e 2011), Baru (1991, 1996 e 2010), Bill Watterson (1992 e 2014), Andr\u00e9 Juillard (1995 e 1996), Philippe Dupuy e Charles Berberian (1999 e 2008). Premio per il miglior album francese nel 1994, Fred \u00e8 l'unico autore ad aver ricevuto questo riconoscimento dopo aver vinto il Gran Premio, che gli era stato assegnato nel 1980.\nSolo sei donne hanno vinto il premio: questo riflette la debole presenza femminile nel campo dei fumetti: Annie Goetzinger (1977), Laurence Harl\u00e9 (1988), \u00c9dith (1993), Helena Klako\u010dar (2000), Marjane Satrapi (2005) ed Emil Ferris (2019).\nLe nazionalit\u00e0 pi\u00f9 premiate sono la Francia (38 vincitori), gli Stati Uniti (11), la Spagna (7), l'Italia (6), il Regno Unito (5), il Belgio (5), l'Argentina (4). L'Australia, il Canada, la Croazia, il Giappone, i Paesi Bassi e la Svizzera hanno visto vincere ciascuna uno dei propri autori.\nLe case editrici pi\u00f9 premiate sono Casterman con 17 premi (fra il 1976 ed il 1998), Dargaud con 8 premi (fra il 1978 ed il 2013), Delcourt con 6 premi (fra il 1996 ed il 2017) ed Albin Michel con 5 premi (fra il 1986 ed il 2001)."}
{"id": "8953349", "revid": "15756", "url": "https://it.wikipedia.org/wiki?curid=8953349", "title": "JAC Refine A60", "text": "La JAC Refine A60 (in cinese \u745e\u98ceA60), chiamata anche Refine A6, \u00e8 un'autovettura prodotta dalla casa automobilistica cinese JAC Motors dal 2015 al 2020.\nDescrizione.\nLa vettura \u00e8 stata anticipata dalla concept car chiamata \"Refine A6\" (\u745e\u98ce A6) che \u00e8 stata presentata nel 2014 al Salone dell'Auto di Pechino. La concept Refine A6 era essenzialmente un prototipo di pre-produzione che mostrava in anteprima il design della Refine A60. La vettura ha suscitato alcune controversie per via sia del nome che del design della carrozzeria, in quanto assai simile a quello della Audi A6.\nJAC Refine A60 in veste definitiva \u00e8 stata presentata al Salone dell'Auto di Shanghai del 2015 e poi anche al Salone dell'Auto di Guangzhou nel novembre 2015, dove presentava una griglia frontale dal design differente.\nInizialmente le vendite sarebbero dovute partire nel primo trimestre del 2016, ma la data di inizio vendite \u00e8 poi stata posticipata a novembre 2016. Al lancio la vettura \u00e8 mossa da un motore quattro cilindri da 1,5 litri turbo benzina da 174 CV e 251 N\u00b7m di coppia, al quale in seguito si \u00e8 aggiunto un 2.0 turbo benzina da 190 CV e 280 N\u00b7m. Entrambi i motori sono stati accoppiati a una trasmissione manuale o automatica doppia frizione a sei velocit\u00e0.\nJAC iEVA60.\nLa JAC iEVA60 (\u6c5f\u6dee iEVA60) \u00e8 la variante elettrica della Refine A60. La vettura \u00e8 equipaggiata con un motore elettrico sincrono trifase a magneti permanenti erogante 150 CV (110 kW) e 330 N\u00b7m di coppia massima abbinato ad una batteria agli ioni di litio da 67.5 kWh che permette di percorrere 405 km (ciclo NEDC). A velocit\u00e0 costante di 60 km/h \u00e8 in grado di percorrere 510 km. Il peso totale della vettura \u00e8 di 1990 kg. Il prototipo del veicolo \u00e8 stato presentato nel 2018 al Salone dell'Auto di Guangzhou."}
{"id": "8953352", "revid": "365417", "url": "https://it.wikipedia.org/wiki?curid=8953352", "title": "USE Basket Femminile Empoli", "text": "Il USE Basket Empoli \u00e8 la principale societ\u00e0 di pallacanestro femminile di Empoli. Gioca in Serie A1.\nStoria.\nNel 2020-21 milita in Serie A femminile dove riesce ad arrivare fino ai play off, perdendo ai quarti contro il Ragusa.\nRoster 2021-2022.\n\"fonte.\""}
{"id": "8953354", "revid": "729019", "url": "https://it.wikipedia.org/wiki?curid=8953354", "title": "Tour dei British and Irish Lions 2021", "text": "Il tour dei British and Irish Lions 2021 \u00e8 il 32\u00ba tour ufficiale della formazione interbritannica di rugby a 15 dei British and Irish Lions; si tiene per la 15\u00aa volta in Sudafrica, dal al , e consiste in una serie di 8 incontri, di cui tre test match contro gli \"Springbok\", programmati per gli ultimi tre sabati della spedizione.\nEccezionalmente, la selezione ha previsto un \"test match\" sul suolo britannico, in programma il allo stadio di Murrayfield a Edimburgo contro il .\nI tre \"test match\" contro gli \"Springbok\" sono in programma al Soccer City di Soweto, al Cape Town Stadium e all'Ellis Park di Johannesburg; gli incontri infrasettimanali sono, nell'ordine, contro la \"franchise\" degli di Citt\u00e0 del Capo, una selezione a inviti a Port Elizabeth, l'altra \"franchise\" degli a Durban, il a Nelspruit e infine la terza \"franchise\", i , a Pretoria.\nAllenatore capo della squadra dei British Lions \u00e8 il neozelandese Warren Gatland, capitano il gallese Alun Wyn Jones."}
{"id": "8953368", "revid": "92723", "url": "https://it.wikipedia.org/wiki?curid=8953368", "title": "Abbazia di San Simpliciano", "text": ""}
{"id": "8953378", "revid": "933835", "url": "https://it.wikipedia.org/wiki?curid=8953378", "title": "Valerio Flacco", "text": ""}
{"id": "8953379", "revid": "287204", "url": "https://it.wikipedia.org/wiki?curid=8953379", "title": "Angelo Colombo", "text": ""}
{"id": "8953381", "revid": "1649409", "url": "https://it.wikipedia.org/wiki?curid=8953381", "title": "Aleh Butkevi\u010d", "text": "Biografia.\nAleh Butkevich \u00e8 nato a Brasla\u016d il 18 marzo 1972. Ha due sorelle, entrambe suore.\nFormazione e ministero sacerdotale.\nOttenuto il diploma di maturit\u00e0, si \u00e8 iscritto all'Universit\u00e0 Statale Tecnico-Agraria di Bielorussia a Minsk. Nel 1994 si \u00e8 laureato in ingegneria meccanica.\nLo stresso anno \u00e8 entrato nel seminario maggiore teologico di Grodno.\nIl 13 maggio 2000 \u00e8 stato ordinato presbitero per la diocesi di Vicebsk da monsignor Dominik Hru\u0161ovsk\u00fd, nunzio apostolico in Bielorussia. In seguito \u00e8 stato vicario parrocchiale a Navapolack e Miory, parroco di Be\u0161enkovi\u010di e Ula dal 2001 al 2003 e parroco della parrocchia di Sant'Antonio di Padova a Vicebsk e vicario foraneo per la zona nord dal 2003.\nMinistero episcopale.\nIl 29 novembre 2013 papa Francesco lo ha nominato vescovo di Vicebsk. Ha ricevuto l'ordinazione episcopale il 18 gennaio successivo nella cattedrale di Ges\u00f9 Misericordioso a Vicebsk successivo dall'arcivescovo Claudio Gugerotti, nunzio apostolico in Bielorussia, co-consacranti l'arcivescovo metropolita di Minsk-Mahil\u00eb\u016d Tadeusz Kondrusiewicz e il vescovo di Grodno Aleksander Kaszkiewicz. Durante la stessa celebrazione ha preso possesso della diocesi.\nNel febbraio del 2018 ha compiuto la visita \"ad limina\".\nIl 12 agosto 2020, durante le violente repressioni delle proteste contro i presunti brogli nelle elezioni presidenziali, ha rilasciato un comunicato in cui, tra l'altro, diceva: \"I sistemi basati sul sangue non sono mai stati forti nella storia e la giustizia ha sempre restituito il giusto a coloro che hanno trasgredito tutte le norme umane (per non parlare di Dio)\".\nDal 14 aprile 2021 \u00e8 presidente della Conferenza episcopale della Bielorussia. Dal 3 giugno 2015 al 14 aprile 2021 \u00e8 stato vicepresidente della stessa.\nGenealogia episcopale.\nLa genealogia episcopale \u00e8:"}
{"id": "8953383", "revid": "76963", "url": "https://it.wikipedia.org/wiki?curid=8953383", "title": "Jacques Jouet", "text": " \n\u00c8 membro di OuLiPo dal 1983.\nBiografia.\nJacques Jouet \u00e8 conosciuto all'interno della letteratura moderna nei ruoli di: poeta, romanziere, autore di teatro e racconti brevi, saggista e artista visivo (realizza dei collage). \nNel 1978, durante uno stage di scrittura diretto da Paul Fournel, Georges Perec e Jacques Roubaud, entra per la prima volta in contatto con OuLiPo, ossia un gruppo di scrittori e matematici di lingua francese che mira a creare opere usando, tra le altre, le tecniche della scrittura vincolata detta anche a restrizione.\nAnche Jacques Jouet partecipa, come gli altri membri di OuLiPo Fran\u00e7ois Caradec, Paul Fournel e Herv\u00e9 Le Tellier, ai \"Papous dans la t\u00eate\", opera collettiva sulla cultura francese. \nLa sua opera \"La R\u00e9publique de Mek Ouyes \u00e8\" stata trasmessa contemporaneamente in radio e sul web, attraverso il sito ufficiale del suo editore POL.\nOpere.\nTeatro.\n(Elenco non esaustivo) "}
{"id": "8953390", "revid": "36426", "url": "https://it.wikipedia.org/wiki?curid=8953390", "title": "Convento dei Cappuccini (Palazzolo Acreide)", "text": "Il convento dei Cappuccini \u00e8 un complesso religioso situato a Palazzolo Acreide in provincia di Siracusa.\nStoria.\nLa fondazione dell'originario convento risale al 1574.\nIl sisma del 1693 distrusse gran parte della struttura (resistettero solo due piccoli corridoi al pianterreno) e rase al suolo la chiesa. Il complesso venne presto ricostruito e nel 1710 la chiesa era gi\u00e0 riedificata e dedicata alle \"Stimmate di San Francesco di Assisi\". Furono aperte sul lato sinistro della navata due cappelle, la prima dedicata al \"Crocifisso\" e la seconda dedicata alla \"Madonna degli Angeli\", successivamente \"degli Ammalati\".\nCon la soppressione degli ordini religiosi (1866) l'intero complesso religioso divent\u00f2 di propriet\u00e0 del demanio. Risultando impossibile, per i frati, riacquistare l'antico convento, ne fabbricarono uno nuovo, tra il 1888 e il 1895, ad ovest della citt\u00e0, in una contrada denominata \"La guardia\". Venne edificata pure la chiesa, dedicata al \"Sacro Cuore di Ges\u00f9\"; inizialmente di modeste dimensioni, poi notevolmente ampliata all'inizio XX secolo. \u00a0\nDescrizione.\nLa struttura dell'attuale convento si presenta semplice, lineare ma molto capiente.\nLa chiesa a navata unica, con sei altari minori, conserva quattro tele di buona fattura, realizzate intorno al 1904 dal pittore Domenico Provenzani. Le opere vennero collocate negli altari minori, ed hanno come soggetto, rispettivamente: la \"Sacra Famiglia con San Giovannino Elisabetta e Zaccaria\"; \"Santa Veronica Giuliani\"; \"L'Immacolata e Anime del Purgatorio\"; la \"Stimmatizzazione di San Francesco d'Assisi\".\nDell'antico convento unica opera d'arte che si conserva \u00a0\u00e8 l\u2019armadio da sacrestia in legno, opera dei frati ebanisti del XVIII secolo. Altre opere d'arte sono andate perdute, come la preziosa statua in alabastro dell\u2019\"Immacolata\" e le due tele raffiguranti il \"Beato Bernardo da Offida\" e le \"Anime del Purgatorio\". "}
{"id": "8953396", "revid": "2166030", "url": "https://it.wikipedia.org/wiki?curid=8953396", "title": "Sokolluzade Lala Mehmed Pasci\u00e0", "text": "Fu un gran visir ottomano, nipote del gran visir Sokollu Mehmet Pasci\u00e0 (1565-1579) e come lui di origine bosniaca e fu un tutore (\"lala\") a un principe reale.\nFu istruito nella scuola di palazzo e ricopr\u00ec qualche incarico minore, per poi diventare beilerbei di Karaman e di Anatolia, e successivamente agha dei giannizzeri nel 1595; con questo incarico prese parte alla guerra contro l'Austria come governatore di Buda; fu comandante a Esztergom quando questa popolazione si arrese agli austriaci (Ernst von Mansfeld) nel settembre del 1595. Ha poi ottenuto il grado di visir ed \u00e8 stato pi\u00f9 volte serraschiere d'Ungheria. Nel 1598 fu beglerbegi di beilerbei e prese parte all'assedio di \"Gro\u00dfwardein\", (oggi conosciuta come Oradea Mare, in turco: \"Var\u00e4d\") dal 1 ottobre al 3 novembre 1598. Nel 1599 prest\u00f2 servizio nell'esercito del Gran Visir Damat \u0130brahim Pasci\u00e0; nell'agosto 1601 fu di nuovo comandante delle forze della Rumelia e governatore di Buda e assedi\u00f2 per 34 giorni \"Stuhlweissenburg\" (Sz\u00e9kesfeh\u00e9rv\u00e1r) che conquist\u00f2 il 6 agosto 1602. Nel novembre 1602, con 2.000 giannizzeri, aiut\u00f2 Buda a resistere contro un attacco imperiale anche se gli ottomani furono sconfitti a Pest (14 luglio 1603) riusc\u00ec a trionfare a nord di Buda costringendo le forze imperiali a ritirarsi. Grazie a questo successo, fu elevato al grado di terzo visir. Come tale organizz\u00f2 la difesa di Buda insieme al bilerbei di Rumelia Murad Pasci\u00e0 e al bilerbei di Bosnia Djelali Deli Hasan Pasci\u00e0, trascorrendo l'inverno dal 1603 al 1604 a Belgrado.\nIl 26 luglio 1604, dopo la morte del Gran Visir Malko\u00e7 Yavuz Ali Pasci\u00e0 a Belgrado, mentre Mehmed Pasci\u00e0 stava muovendo verso il campo di battaglia in Ungheria, fu nominato Gran Visir, ricevendo lungo la strada il sigillo imperiale. I colloqui di pace fallirono e il Gran Visir riconquist\u00f2 Pest e occup\u00f2 Hatvan e \"Waitzen\" (V\u00e1c) ed assedi\u00f2 Esztergom (18 ottobre) senza successo (si ritir\u00f2 a dicembre); torn\u00f2 in questa citt\u00e0 nella campagna dell'anno successivo e dopo aver riconosciuto Istv\u00e1n Bocskai come re d'Ungheria, conquist\u00f2 \"P\u00e1rk\u00e1ny\" (\u0160t\u00farovo) il 20 agosto e Visgrad l'8 settembre. Esztergom questa volta fu conquistata (29 settembre 1605, ma si arrese a condizione che i difensori non se ne andassero fino al 3 ottobre). Il 20 ottobre, Mehmed Pasci\u00e0 incoron\u00f2 Bocskai re d'Ungheria (esclusi i territori sotto la diretta amministrazione ottomana) e della Transilvania. Seguono altre conquiste nelle vicinanze di Esztergom: Veszpr\u00e9m, Palota, \"Neuh\u00e4usel\" (Nov\u00e9 Z\u00e1mky) (20 novembre). Insieme al nipote Sarhosh Ibrahim Pasci\u00e0, beilerbei di Kanisza, si lanci\u00f2 in una scorreria in Stiria e Croazia.\nNel 1605 l'esercito ottomano orientale fu sconfitto dai persiani e anche le forze inviate in Anatolia per reprimere una rivolta furono sconfitte. Mehmed Pasci\u00e0 torn\u00f2 a Istanbul alla fine dell'anno e si decise che nel 1606 sarebbe rimasto nella capitale dirigendo le operazioni a distanza su entrambi i fronti e proseguendo i negoziati per cercare di raggiungere la pace con l'Austria. Ma il Capitan pasci\u00e0 Dervish Mehmed Pasci\u00e0, anche lui bosniaco, tram\u00f2 contro il gran visir e fece cambiare idea al sultano che mand\u00f2 il gran visir a prendere il comando dell'esercito contro la Persia. Si stava preparando ad \u00dcsk\u00fcdar quando, secondo quanto tramandato, ebbe un ictus il 20 maggio 1606 e mor\u00ec tre giorni dopo (23 maggio 1606. Mehmed fu sepolto vicino alla tomba di suo zio Sokollu Mehmet Pasci\u00e0."}
{"id": "8953398", "revid": "21880", "url": "https://it.wikipedia.org/wiki?curid=8953398", "title": "Ophrys sipontensis", "text": ""}
{"id": "8953416", "revid": "21880", "url": "https://it.wikipedia.org/wiki?curid=8953416", "title": "Ophrys subfusca laurensis", "text": ""}
{"id": "8953427", "revid": "57342", "url": "https://it.wikipedia.org/wiki?curid=8953427", "title": "Sophia Di Martino", "text": "Carriera.\nSophia Di Martino \u00e8 nata a Nottingham, nel Nottinghamshire, e ha studiato recitazione sin da giovane. I nonni paterni sono di origine abruzzese, provenienti dalle cittadine di San Martino sulla Marrucina e Guardiagrele.\nDopo aver partecipato in ruoli minori in diverse produzioni televisive, nel 2008 entra nel cast principale della soap opera \"The Royal Today\". Tra il 2009 e il 2011 \u00e8 nel cast principale della serie televisiva \"Casualty\". Tra il 2016 e il 2018 acquista notoriet\u00e0 interpretando Amy Flowers nella serie televisiva \"Flowers\" di Channel 4.\nNel 2018 appare nella serie televisiva \"Into the Badlands\". Nel 2019 \u00e8 nel cast del film \"Yesterday\" di Danny Boyle. Nel 2019 \u00e8 entrata nel cast della serie televisiva \"Loki\", ambientata nel Marvel Cinematic Universe e disponibile in Italia su Disney+ da giugno 2021.\nDoppiatrici italiane.\nNelle versioni in italiano dei suoi lavori, Sophia Di Martino \u00e8 stata doppiata da:"}
{"id": "8953438", "revid": "830579", "url": "https://it.wikipedia.org/wiki?curid=8953438", "title": "Albi di Morgan Lost (2015)", "text": ""}
{"id": "8953450", "revid": "203463", "url": "https://it.wikipedia.org/wiki?curid=8953450", "title": "Fabrice Pierre", "text": "Figlio d'arte (suo padre Francis era un affermato arpista), ha effettuato gli studi musicali prima al Conservatorio di Boulogne-Billancourt, poi dal 1977 al 1980 al Conservatoire national sup\u00e9rieur de musique et de danse de Paris, dove ha avuto tra i suoi maestri Pierre Jamet per l'arpa e Franco Ferrara per la direzione d'orchestra. \nNel 1984 ha vinto il primo premio, all'unanimit\u00e0, nel Concorso internazionale di arpa \u00abMarie-Antoinette Cazala\u00bb di Gargilesse. Nello stesso anno \u00e8 stato nominato professore di arpa presso il Conservatorio nazionale superiore di musica e di danza di Lione. \nHa registrato CD musicali per vari compositori, tra i quali Andr\u00e9 Caplet, Claude Debussy, Franz Doppler, Gabriel Faur\u00e9, Jacques Ibert, Wolfgang Amadeus Mozart, Maurice Ravel, Carl Reinecke e T\u014dru Takemitsu."}
{"id": "8953451", "revid": "1310927", "url": "https://it.wikipedia.org/wiki?curid=8953451", "title": "Doncaster Rovers Football Club 2017-2018", "text": "Questa pagina raccoglie i dati riguardanti il Doncaster Rovers Football Club nelle competizioni ufficiali della stagione 2017-2018."}
{"id": "8953458", "revid": "73843", "url": "https://it.wikipedia.org/wiki?curid=8953458", "title": "Partecipanti al Giro d'Italia 1984", "text": "Elenco dei partecipanti al Giro d'Italia 1984.\nIl Giro d'Italia 1984 fu la sessantasettesima edizione della corsa. Alla competizione presero parte 19 squadre, ciascuna delle quali composta da nove corridori, per un totale di 171 ciclisti. La corsa part\u00ec il 17 maggio da Lucca e termin\u00f2 il 10 giugno a Verona; in quest'ultima localit\u00e0 portarono a termine la competizione 143 corridori.\nCorridori per nazione.\nLe nazionalit\u00e0 rappresentate nella manifestazione sono 19; in tabella il numero dei ciclisti suddivisi per la propria nazione di appartenenza:"}
{"id": "8953491", "revid": "6923", "url": "https://it.wikipedia.org/wiki?curid=8953491", "title": "Magua", "text": "La magua ( Manchu: \u1823\u182f\u182a\u1823 \"olbo\") era una giacca indossata dagli uomini durante la Dinastia Qing cinese (1644-1911), progettata per essere indossata insieme e sopra il \"manshi changshan\" (\u6eff\u5f0f\u9577\u886b). Era lunga fino alla vita, con cinque bottoni a disco sul davanti e maniche leggermente corte e larghe. L'indumento era disponibile in diversi stili: singoletto (\u5355), fermaglio (\u5939), pelle (\u76ae), filo di cotone (\u7eb1), trapuntato (\u68c9) e altri ancora. Fu indossato dai Manci\u00f9 in tutta la Cina, dal regno dell'imperatore Shunzhi fino a quello dell'imperatore Kangxi, e divenne popolare in tutta la Cina Qing.\nResa letteralmente in italiano come \"giacca da equitazione\", la magua ebbe le sue origini come semplice tabarro, capo di abbigliamento destinato a proteggere il changshan durante le attivit\u00e0 quotidiane. Tuttavia, con il tempo, la stessa magua divenne pi\u00f9 elaborata, diventando, per i funzionari, parte della loro uniforme d'ufficio; una variante della magua, la \"giacca gialla imperiale\", divenne un'indicazione dell'approvazione imperiale di un individuo.\nLa magua \u00e8 considerata madre della giacca \"basalm\" (, \"f\u00e8ngxi\u0101n zhu\u0101ng\") e del tangzhuang.\nLa magua nella cultura cinese.\nMinoranza Tujia.\nI Tujia sono uno dei 56 gruppi etnici riconosciuti in Cina. Sia gli uomini che le donne indossano principalmente gonne e giacche, prediligendo colori come il nero e il blu. Dopo il 1730, uomini e donne iniziarono a indossare abiti che avrebbero aiutato a differenziare il loro genere. La magua, abbottonata al centro sul davanti, era indossata dagli uomini sopra una lunga veste blu. Poteva essere indossata formalmente in nero o informalmente nei colori rosso, verde o grigio, con pantaloni larghi, solitamente di colore diverso, spesso bianco. Gli uomini legavano delle cinture intorno alla vita come ausilio per trasportare gli strumenti e accessori e indossavano turbanti bianchi o neri. Le donne, d'altra parte, indossavano abiti larghi a maniche corte e lunghi che si abbottonavano sul lato sinistro, con elementi decorativi sul bordo delle maniche e del colletto, accompagnati da un \"bafu luoqun\" (o gonna di otto larghezze) in seta rossa e nera a quadri, ricamata con fiori o altri disegni.\nLa magua era anche associata allo status sociale, poich\u00e9 gli uomini cercavano di incorporare le etichette dei vestiti del periodo Han. Era accompagnata da pellicce, abiti di seta e berretti. All'inizio degli anni 1950, la popolarit\u00e0 dello stile diminu\u00ec gradatamente.\nVarianti regionali.\n\"Taikpon\" birmano.\nIl \"taikpon eingyi\" (\u1010\u102d\u102f\u1000\u103a\u1015\u102f\u1036\u1021\u1004\u103a\u1039\u1000\u103b\u102e), una giacca tradizionale per gli uomini birmani, \u00e8 una discendente delle \"magua\". Questo costume inizi\u00f2 a guadagnare successo durante la tarda dinastia Konbaung e divenne un articolo obbligatorio di abbigliamento formale tradizionale durante l'era coloniale.\n\"Magoja\" coreana.\nLa \"magoja\", un tipo di giacca lunga indossata con \"hanbok\", l'abbigliamento tradizionale della Corea, \u00e8 una discendente della \"magua\", essendo stata introdotta in Corea dopo che Heungseon Daewongun, padre del re Gojong, torn\u00f2 dall'esilio politico in Manciuria nel 1887."}
{"id": "8953493", "revid": "1522738", "url": "https://it.wikipedia.org/wiki?curid=8953493", "title": "Emblema degli Stati Federati di Micronesia", "text": ""}
{"id": "8953497", "revid": "120489208", "url": "https://it.wikipedia.org/wiki?curid=8953497", "title": "Daewoo Prince", "text": "La Daewoo Prince \u00e8 una berlina di segmento D prodotta dalla casa automobilistica sudcoreana Daewoo dal 1991 e al 1997.\nLa vettura era alimentata da due motorizzazioni a benzina ad aspirazione naturale a quattro cilindri della gamma Opel Family II in tre versioni da 1,8, 2,0 e 2,2 litri. La Prince era vendita in due versioni: la \"Daewoo Brougham\" e la \"Daewoo Super Salon\". Insieme alla Hyundai Sonata e Kia Credos, la Prince rientrava nella categoria di berline di grandi dimensioni vendute nel mercato automobilistico sudcoreano."}
{"id": "8953499", "revid": "122246", "url": "https://it.wikipedia.org/wiki?curid=8953499", "title": "Alan de Souza", "text": "Biografia.\n\u00c8 il fratello maggiore del pallavolista Darlan de Souza.\nCarriera.\nClub.\nAlan de Souza muove i suoi primi passi nella pallavolo a scuola, durante le ore di educazione fisica. A quindici anni entra a far parte del settore giovanile del , dove resta per due annate, fino al passaggio alle giovanili del .\nFa la sua prima esperienza da professionista con un altro club di Belo Horizonte, l', partecipando alla Superliga S\u00e9rie B 2013, dopo la quale rientra in forza al : partecipa alla Superliga S\u00e9rie A 2013-14, vincendo lo scudetto, la Coppa del Brasile e il Campionato Mineiro, e a due edizioni della Superliga S\u00e9rie B, con la seconda squadra del club, vincendo il torneo nel 2015.\nViene promosso definitivamente in prima squadra nella stagione 2015-16, restandovi per un biennio: conquista due scudetti, una Coppa del Brasile, due Supercoppe brasiliane, due campionati statali, due campionati mondiali per club e due campionati sudamericani. Nel campionato 2017-18 passa al , dove resta in forza per un triennio e conquista una Supercoppa brasiliana e una Coppa Libertadores.\nNella stagione 2020-21 \u00e8 ancora una volta al , vincendo la Coppa del Brasile e il Campionato Mineiro, mentre nella stagione seguente gioca per la prima volta in un campionato estero, approdando al , impegnato nella Superliga russa.\nNazionale.\nFa tutta la trafila delle selezioni giovanili brasiliane: con la nazionale Under-19 conquista la medaglia d'oro alla Coppa panamericana 2011, dove viene premiato come miglior muro; con la nazionale Under-21 si aggiudica l'oro al Campionato sudamericano 2012 l'argento al campionato mondiale 2013, dove viene insignito del premio come miglior opposto; con l'Under-23, invece, si trionfa alla Coppa panamericana 2012, al campionato mondiale 2013 e al campionato sudamericano 2014.\nDebutta in nazionale maggiore in occasione della Coppa panamericana 2015, dove vince la medaglia d'oro e viene premiato come MVP del torneo. Nel 2018, sempre alla Coppa panamericana, si aggiudica l'argento e vince i premi di miglior realizzatore e miglior opposto del torneo. Un anno dopo conquista ancora due ori, rispettivamente al campionato sudamericano e alla Coppa del Mondo, ricevendo il premio di miglior giocatore in entrambi i tornei.\nNel 2021 vince la medaglia d'oro alla Volleyball Nations League e al campionato sudamericano."}
{"id": "8953503", "revid": "2106381", "url": "https://it.wikipedia.org/wiki?curid=8953503", "title": "Angelo Martino Colombo", "text": ""}
{"id": "8953506", "revid": "1313191", "url": "https://it.wikipedia.org/wiki?curid=8953506", "title": "Ferrero-Fieschi", "text": "La famiglia Ferrero-Fieschi, principi di Masserano (anche nota come Ferrero di Masserano, o impropriamente come solo Masserano), \u00e8 stata una casata nobile di origini piemontesi, ramo cadetto della famiglia Fieschi di Genova, era in stretta parentela con la dinastia Savoia. A partire dal XVIII secolo, la famiglia si trasfer\u00ec progressivamente in Spagna e Francia, entrando al servizio della corte spagnola, come militari e diplomatici. \nStoria.\nOrigini.\nNel 1517 Filiberto, l'unico figlio maschio di Besso Ferrero, conte di Candelo, fu adottato dal protonotario Ludovico Fieschi, conte di Lavagna che acquist\u00f2 il feudo di Masserano e gli annessi, sotto il controllo della Santa Sede. Ludovico stabil\u00ec che Filiberto fosse l'unico erede diretto dei suoi titoli e dei possedimenti. In cambio Filiberto avrebbe aggiunto al nome della propria famiglia e al proprio stemma quello dei Fieschi e avrebbe dovuto sposare una delle due nipoti di Ludovico (Anna ed Elisa) oppure di dotarle entrambe. In realt\u00e0 poi non spos\u00f2 nessuna delle due poich\u00e9 nel 1522 si uni in matrimonio a Bartolomea Fieschi.\nIl titolo di principi.\nQuesto fatto gener\u00f2 ovviamente dei malumori fra i parenti di Ludovico, fra cui il cugino Giovanni Giorgio che pretendeva la successione e i titoli per s\u00e9. Tuttavia nel 1533, grazie al favore e all'influenza dello zio cardinale Bonifacio Ferrero, Filiberto ottenne la conferma dei privilegi sia da Carlo V che da papa Paolo III, che ne riconobbe l'adozione. In cambio Filiberto fece sposare il suo secondogenito Besso con Camilla Sforza di Santa Fiora, nipote del papa, ottenendo cos\u00ec il 6 agosto 1547 l'elevazione del feudo a marchesato con bolla pontificia.\nUna nuova svolta avvenne col nipote, Francesco Filiberto che Il 13 agosto 1598 riusc\u00ec ad ottenere da papa Clemente VIII il titolo di principe, anche grazie alle raccomandazioni di parenti influenti presso la curia romana. Il nuovo titolo introdusse Francesco Filiberto nella pi\u00f9 alta societ\u00e0 nobiliare dell'epoca. L'11 febbraio 1603 spos\u00f2, nel castello di Racconigi, la cugina Francesca (de) Grilliet. Nello stesso anno fu nominato generale di cavalleria nonch\u00e9 capo della nobilt\u00e0 piemontese.\nNel 1597, la marchesa Claudia di Savoia di Racconigi, vedova del marchese Besso ed il figlio Francesco Filiberto (1576-1629) costruiscono come propria sede un nuovo palazzo, lasciando l'antico maniero tardo medievale. Nel 1614 alla famiglia \u00e8 riconosciuta l'investitura imperiale per la contea di Lavagna in Liguria, concedendogli di apporre nel proprio blasone l'aquila bicipite imperiale. \nI principi sono anche vassalli dei Savoia per le contee e le signorie di Candelo, Gaglianico, Benna, Roasio, Zumaglia, Serravalle, Bornate, Beatino, Sandigliano, Vintebbio e Lozzolo. \nIl 20 marzo 1767, Vittorio Filippo, diventato ambasciatore spagnolo, alien\u00f2 il principato e il marchesato al re sabaudo Carlo Emanuele III per 400.000 lire, conservando i titoli ereditari e il potere di \"bassa giurisdizione\". Il figlio e successore Carlo Sebastiano dovette subire l'occupazione napoleonica, il 13 dicembre 1798, e l'unione di Masserano e Crevacuore alla municipalit\u00e0 di Vercelli. Le decisioni del Congresso di Vienna, infine, sancirono la definitiva perdita dell'indipendenza dell'ex feudo pontificio e l'annessione al regno di Sardegna.\nIn Spagna e in Francia.\nA partire dal 1700, con Vittorio Amedeo, la famiglia si trasfer\u00ec in Spagna, fino a stabilirvisi definitivamente. In Spagna e Francia la famiglia era nota anche con i nomi di \"M\u00e0seran\" o \"Masseran\" e nella forma francese di \"Fiesque de Masseran\". \nVittorio Amedeo raggiunse la corte spagnola col fratello minore Giacinto, dove fu accolto dal re Filippo V, e col favore della regina Maria Luisa, con cui erano imparentati da parte materna, entrarono al servizio della corte borbonica. Scalarono rapidamente i gradi militari, ottenendo ripetutamente i maggiori ordini equestri spagnoli (tra cui il Toson d'oro) e il grandato di Spagna.\nIl 6 marzo 1833, mor\u00ec Carlo Ludovico, figlio di Carlo Sebastiano, ambasciatore spagnolo in Francia che si trasfer\u00ec a Parigi, facendo costruire una residenza privata, nota col nome di Hotel de Masseran. La sorella di Carlo Ludovico, non avendo questi avuto figli, tent\u00f2 di ottenere i titoli per s\u00e9, ma senza successo. Il ramo si estinse dunque, e i titoli e i privilegi passarono a Carlo Emanuele, parente pi\u00f9 prossimo appartenente al ramo dei Ferrero della Marmora. L'erede fu confermato con decreto regio del parlamento, seguendo la linea maschile come contemplato nelle adozioni gi\u00e0 fatte dai Fieschi e confermate dalle bolle del 1517 di papa Leone X."}
{"id": "8953507", "revid": "287204", "url": "https://it.wikipedia.org/wiki?curid=8953507", "title": "Proteus vulgaris", "text": "Proteus vulgaris \u00e8 un batterio Gram-negativo a forma di bastoncello, che riduce i nitrati, indolo-positivo e catalasi-positivo, produttore di idrogeno solforato. Il batterio alberga di norma nel tratto intestinale di esseri umani e animali.\nPu\u00f2 essere trovato nel suolo, nell'acqua e nel materiale fecale. Appartiene al gruppo delle Morganellaceae ed \u00e8 un patogeno opportunista dell'essere umano. Proteus vulgaris \u00e8 noto per causare infezioni alle ferite e altre specie del sui genere sono note per causare infezioni del tratto urinario.\nP. vulgaris era una delle tre specie isolate dal patologo e batteriologo tedesco Gustav Hauser nella carne putrefatta. Fu identificato nell'anno 1885.\nNegli ultimi due decenni, il genere Proteus, e in particolare P. vulgaris, ha subito una serie di importanti revisioni tassonomiche. \nNel 1982, P. vulgaris \u00e8 stato separato in tre biogruppi sulla base della produzione di indolo.\nNel biogruppo uno \u00e8 stato inserito un Proteus indolo negativo che rappresentava una nuova specie (\"Proteus penneri\"), mentre i biogruppi due e tre sono rimasti insieme come P. vulgaris.\nFisiologia e struttura.\nSecondo i test di fermentazione di laboratorio, P. vulgaris fermenta glucosio e amigdalina, ma non fermenta mannitolo o lattosio. P. vulgaris risulta positivo anche al test del rosso metile (fermentazione acida mista) ed \u00e8 anche un organismo estremamente mobile.\nLe condizioni ottimali di crescita di questo organismo sono in un ambiente anaerobico facoltativo con una temperatura media di circa 40 \u00b0C.\nProfilo diagnostico.\nQuando \"P. vulgaris\" viene testato utilizzando il sistema di identificazione API 20E, produce risultati positivi per la riduzione dello zolfo, la produzione di ureasi, la produzione di triptofano deaminasi, la produzione di indolo, l'attivit\u00e0 a volte positiva della gelatinasi e la fermentazione del saccarosio.\nInfezioni da Proteus.\nEspressione clinica.\nLe Enterobacteriaceae (di cui Proteus fa parte) e Pseudomonas sono i microrganismi pi\u00f9 comunemente responsabili di batteriemia e di sepsi da Gram-negativi.\nLa presenza di sepsi associata a un'infezione del tratto urinario (IVU) pu\u00f2 aumentare la possibilit\u00e0 di uropatia ostruttiva (ostruzione delle vie urinarie). Ci\u00f2 \u00e8 particolarmente vero per i pazienti che risiedono in strutture di assistenza a lungo termine (RSA - residenze sanitarie assistenziali), che hanno cateteri uretrali a permanenza a lungo termine, o che hanno una storia nota di anomalie anatomiche uretro-vescicali.\nLa produzione di ureasi porta alla precipitazione di composti organici e inorganici; questa situazione favorisce la formazione di calcoli di struvite.\nI calcoli di struvite sono composti da una combinazione di fosfato idrato di magnesio e ammonio (struvite) e apatite di carbonato di calcio. La formazione di calcoli di struvite pu\u00f2 verificarsi solo quando la produzione di ammoniaca \u00e8 aumentata e il pH delle urine \u00e8 elevato: condizione in cui la solubilit\u00e0 del fosfato \u00e8 diminuita.\nEntrambi questi requisiti possono verificarsi solo quando l'urina \u00e8 infettata da un microrganismo che produce ureasi come ad esempio Proteus.\nL'ureasi metabolizza l'urea in ammoniaca e anidride carbonica: urea 2 NH3 + CO2. La coppia ammoniaca/tampone ammonio ha un pK di 9,0, il che risulta nella combinazione di urina altamente alcalina e ricca di ammoniaca.\nI sintomi attribuibili a calcoli di struvite non sono comuni. Pi\u00f9 spesso, le donne si presentano con infezione delle vie urinarie, dolore ai fianchi o in regione lombare, o ematuria, e si trovano ad avere un pH delle urine persistentemente alcalino (&gt; 7,0).\nTrattamento.\nGli antibiotici a cui normalmente \"P. vulgaris\" \u00e8 sensibile sono:"}
{"id": "8953508", "revid": "124115636", "url": "https://it.wikipedia.org/wiki?curid=8953508", "title": "Brandon J. Dirden", "text": "Biografia.\nDopo gli studi al Morehouse College e all'Universit\u00e0 dell'Illinois, Brandon J. Dirden ha fatto il suo debutto a Broadway nel 2007 in un revival del dramma \"Prelude to a Kiss\" e da allora ha recitato regolarmente sulle scene newyorchesi, apparendo, tra gli altri, in allestimenti di opere teatrali quali \"Jitney\", \"All The Way\", \"Clybourne Park\" e \"Take Me Out\". \nParticolarmente apprezzata \u00e8 stata la sua interpretazione nella \"pi\u00e8ce\" di August Wilson \"The Piano Lesson\", in scena nell'Off-Broadway, per cui ha vinto l'Obie Award e il Theatre World Award. Attivo anche sul piccolo schermo, Dirden ha recitato in diversi episodi di \"For Life\", \"The Good Wife\", \"The Big C\" e altre serie TV.\n\u00c8 sposato con l'attrice Crystal Anne Dickinson dal 2006 e la coppia ha avuto un figio, Chase Ari Dirden."}
{"id": "8953516", "revid": "212348", "url": "https://it.wikipedia.org/wiki?curid=8953516", "title": "Scarlets 2020-2021", "text": ""}
{"id": "8953518", "revid": "1712526", "url": "https://it.wikipedia.org/wiki?curid=8953518", "title": "Ferrero di Masserano", "text": ""}
{"id": "8953530", "revid": "121548062", "url": "https://it.wikipedia.org/wiki?curid=8953530", "title": "Episodi di Mayans M.C. (terza stagione)", "text": "La terza stagione della serie televisiva Mayans M.C., composta da 10 episodi, \u00e8 stata trasmessa in prima visione negli Stati Uniti d'America sul canale via cavo FX dal 16 marzo all'11 maggio 2021.\nIn Italia, la stagione andr\u00e0 in onda a partire dal 7 maggio al 25 giugno 2021 su Fox. "}
{"id": "8953536", "revid": "21880", "url": "https://it.wikipedia.org/wiki?curid=8953536", "title": "Ophrys incubacea", "text": ""}
{"id": "8953543", "revid": "21880", "url": "https://it.wikipedia.org/wiki?curid=8953543", "title": "Ophrys pallida", "text": ""}
{"id": "8953552", "revid": "164044", "url": "https://it.wikipedia.org/wiki?curid=8953552", "title": "Aalesunds Fotballklubb 2019", "text": "Questa voce raccoglie le informazioni riguardanti lAalesunds Fotballklubb nelle competizioni ufficiali della stagione 2019.\nStagione.\nL'Aalesund ha chiuso la stagione al 1\u00ba posto finale, centrando pertanto la promozione in Eliteserien. L'avventura nel Norgesmesterskapet si \u00e8 chiusa invece ai quarti di finale, con l'eliminazione subita per mano del Viking.\nIl calciatore pi\u00f9 utilizzato in stagione \u00e8 stato Pape Habib Gu\u00e8ye, con 33 presenze tra tutte le competizioni. Niklas Castro \u00e8 stato invece il miglior marcatore della squadra con 20 reti, realizzate tra campionato e coppa nazionale.\nMaglie e sponsor.\nLo sponsor tecnico per la stagione 2019 \u00e8 stato Umbro, mentre lo sponsor ufficiale \u00e8 stato Sparebanken M\u00f8re. La divisa casalinga era composta da una maglietta arancione con inserti blu, pantaloncini blu e calzettoni arancioni. Quella da trasferta era invece composta da una maglietta blu con rifiniture arancioni, pantaloncini arancioni e calzettoni blu."}
{"id": "8953553", "revid": "809148", "url": "https://it.wikipedia.org/wiki?curid=8953553", "title": "Vladimir E. Zakharov", "text": "Biografia.\nVladimir Zakharov \u00e8 nato a Kazan, nella RSFS Russa, nel 1939, da Evgeniy ed Elena Zakharov, rispettivamente ingegnere e insegnante. Ha studiato all'Istituto di ingegneria energetica di Mosca e all'Universit\u00e0 statale di Novosibirsk, dove ha conseguito la laurea specialistica in fisica nel 1963 e il dottorato nel 1966, lavorando con Roald Sagdeev. Vladimir Zakharov \u00e8 sposato e ha tre figli. Si occupa anche di scrivere poesie e le sue opere sono state pubblicate su Novy Mir negli anni '90 e 2000, alcune sono state anche tradotte e pubblicate in lingua inglese.\nCarriera accademica e ricerca.\nDopo aver completato il suo dottorato, Zakharov lavor\u00f2 come ricercatore presso l'Istituto Budker di fisica nucleare a Novosibirsk, dove nel 1971 ha conseguito il titolo di \"dottore in scienze\". Nel 1974 Zakharov si trasfer\u00ec all'Istituto Landau di Fisica Teorica a Chernogolovka, dove divenne in seguito direttore. Fu eletto membro corrispondente dell'Accademia delle scienze dell'Unione Sovietica nel 1984 e membro a pieno titolo nel 1991. Nel 1992, Zakharov \u00e8 diventato professore di matematica presso l'Universit\u00e0 dell'Arizona e nel 2004 direttore del settore di fisica matematica presso l'Istituto di fisica Lebedev, a Mosca.\nL'attivit\u00e0 di ricerca di V. E. Zakharov \u00e8 incentrata sul tema delle onde non lineari nelle varie branche della fisica: plasmi, oceanografia fisica, ottica non lineare, fisica dello stato solido e relativit\u00e0 generale. In particolare ha lavorato all'applicazione del metodo della trasformata inversa di scattering sull'equazione di Schr\u00f6dinger non lineare per lo studio delle onde marine, assieme a Vladimir Belinski ha sviluppato la trasformata di Belinski-Zakharov per la ricerca di particolari soluzioni delle equazioni di campo di Einstein, e soprattutto \u00e8 stato fra i principali sviluppatori della teoria della turbolenza d'onda, dove ha introdotto ed elaborato il concetto di cascata di energia (presa dalla turbolenza fluida). Proprio il suo lavoro sulla turbolenza d'onda \u00e8 il motivo per cui nel 2003 fu premiato con la medaglia Dirac.\nPremi e riconoscimenti.\nV. E. Zakharov \u00e8 membro della American Mathematical Society e dell'Accademia russa delle scienze. Gli \u00e8 stato intitolato l'asteroide 7153 Vladzakharov."}
{"id": "8953554", "revid": "4175", "url": "https://it.wikipedia.org/wiki?curid=8953554", "title": "Tour della Nazionale di rugby a 15 dell'Irlanda 2016", "text": ""}
{"id": "8953558", "revid": "773636", "url": "https://it.wikipedia.org/wiki?curid=8953558", "title": "Pieve di San Bartolomeo al Pino", "text": "La pieve di San Bartolomeo al Pino, denominata \"la Piappina\" \u00e8 un edificio religioso di Peccioli.\n\u00c8 menzionata in documenti del X e XI secolo, ma dal momento in cui comincia ad acquistare maggiore importanza quella di San Verano di Peccioli, attestata dal XII secolo, inizia il suo lento declino.\nStoria.\nNell'XI secolo la Pieve di san Bartolomeo al Pino controllava un vasto territorio tra Peccioli e Ghizzano. Il periodo di centralit\u00e0 della Piappina finir\u00e0 presto a causa dell\u2019aumento della popolazione di Peccioli, che per questo avr\u00e0 sempre pi\u00f9 bisogno di una Chiesa vicina, con fonte battesimale e cimitero. \nLa pieve di San Bartolomeo al Pino \u00e8 ricordata in una donazione del X secolo al monastero lucchese di San Ponziano e compare nel privilegio di Alessandro III a S. Ugo del 1071.\nLe \"Rationes Decimarum\" del 1274 e del 1304 indicano, nel territorio della diocesi di Volterra, la pieve al Pino, di Toiano, di Peccioli, di Fabbrica, di Lajatico di Orciatico, di Pava, di Morrona, di Rivalto, di Chianni.\nLe decime del 1302-1303 attestano le seguenti cappelle dipendenti: Sant\u2019Andrea di Latreto, S. Pietro de Curte, S. Frediano di Pratello, S. Pietro di Libbiano, S. Maria di Montefoscoli, S. Prospero e S. Germano di Ghizzano, S. Lorenzo di Gello, S. Romano di Montefoscoli, monastero dei SS. Ippolito e Cassiano di Carigi. Essa \u00e8 definita \u201cdesolata\u201d nel 1413.\nLa chiesa di S. Bartolomeo \u00e8 ancora esistente ed \u00e8 stata restaurata.\nDescrizione.\nSi tratta di un edificio ad aula unica absidata, con due monofore sui lati lunghi, una delle quali con ghiera decorata da un motivo a treccia viminea. La facciata, con portale centrale sovrastato da un arco di scarico, mostra evidenti tracce di un radicale intervento di restauro, che probabilmente ha obliterato una monofora in asse col portale. Sul retro il piccolo campanile a vela e i contrafforti che sorreggono l\u2019abside, tutti realizzati in laterizi, costituiscono evidentemente un rifacimento successivo da datare al 1721, come indica il numero 721 scalpellinato su uno dei contrafforti. Anche l\u2019interno della chiesa mostra chiari segni di un intervento settecentesco che ha portato alla realizzazione di un altare in muratura dipinto a finto marmo. I pilastri che sorreggono l\u2019abside presentano gli originari capitelli in pietra. Una particolare importanza riveste l\u2019acquasantiera, che \u00e8 costituita da un cippo etrusco in marmo rilavorato e scavato nella parte superiore. Si tratta di un segnacolo funerario del tipo detto \u201ca clava\u201d, del tutto simile a quelli rinvenuti a Celli nel 1737 e andati dispersi. La presenza di questo cippo e le notizie tramandate sui rinvenimenti di materiale ceramico frammentario di et\u00e0 antica venuto alla luce in occasione dei lavori agricoli nei terreni circostanti la chiesa ci permettono di ipotizzare la presenza in questo luogo di un piccolo nucleo abitativo con relative necropoli di et\u00e0 etrusca. Si ha notizia della dispersione, avvenuta in tempi relativamente recenti, della originaria mensa dell\u2019altare in pietra con decorazione a treccia viminea; un pilastrino con analoga decorazione, anch\u2019esso da mettere in relazione con l\u2019altare \u00e8 murato nella parete esterna della vicina casa colonica. Un\u2019altra notizia riguarda un elemento in marmo a forma emisferica allungata, profondamente incavato all\u2019interno e decorato all\u2019esterno con una serie di foglie a rilievo, che in origine era collocato in questa chiesa e in seguito \u00e8 stato trasferito nella pieve di San Verano, dove si trova tuttora, ma che rimane di datazione molto problematica.\nCuriosit\u00e0.\nSecondo la tradizione, che come al solito unisce storia e leggenda, nelle terre che circondavano questa chiesa furono piantati agli inizi del VII secolo vitigni portati da monaci seguaci di San Colombano (Navan 540-Bobbio 615), il quale originario dell\u2019Irlanda, dopo lunghe peregrinazioni per l\u2019Europa al fine di evangelizzare e sconfiggere i residui di eresie, aveva fondato nel 614, grazie alla protezione del re longobardo Agilulfo e della moglie Teodolinda, un grande monastero a Bobbio, del quale divenne abate. In segno di gratitudine Colombano avrebbe piantato intorno alla Reggia di Pavia dei vitigni di uva dolcissima che da lui presero nome. Ma come arrivarono questi vitigni nella zona di Peccioli? Colombano nel giorno della sua morte preg\u00f2 i suoi confratelli di portare al papa dei doni da parte sua, fra i quali icone, codici, arredi sacri e alcuni dei pregiati vitigni da lui coltivati nel pavese. I monaci si misero in cammino, ma quando arrivarono in Valdera seppero che la strada era interrotta a causa dello straripamento dell\u2019Era e del Roglio e quindi fecero una deviazione che li port\u00f2 alla pieve al Pino presso la Piappina, dove furono ospitati con grande generosit\u00e0 dalla gente del luogo. In cambio di questa accoglienza i monaci piantarono i vitigni che avevano portato con s\u00e9 nelle colline circostanti e da allora la fama del vino che essi producevano si diffuse in tutta la Valdera e oltre. Tuttora il cosiddetto colombano di Peccioli \u00e8 un vitigno molto apprezzato, e la tradizione legata alla figura di questo santo \u00e8 viva nel sentimento collettivo tanto che l\u2019intero mese di ottobre viene dedicato ad una serie di iniziative enogastronomiche nel segno di San Colombano."}
{"id": "8953567", "revid": "21880", "url": "https://it.wikipedia.org/wiki?curid=8953567", "title": "Ophrys iricolor maxima", "text": ""}
{"id": "8953573", "revid": "228587", "url": "https://it.wikipedia.org/wiki?curid=8953573", "title": "Maurizio Torelli", "text": "Biografia.\nFiglio dell'editore italiano Tristano Torelli, fu uno dei primi sceneggiatori italiani a lavorare direttamente per l'editore francese Lug per il quale scrisse numerose serie a fumetti generalmente pubblicate sulla testata \"Zembla\", alcune delle quali si rivelarono grandi successi. La collaborazione con l'editore Marcel Navarro, fondatore della Lug, inizi\u00f2 alla fine degli anni sessanta con una serie che si rivel\u00f2 il suo primo successo, \"Gun Gallon\", della quale scrisse i primi 25 episodi. La collaborazione si rilev\u00f2 lunga e port\u00f2 alla produzioni di altre serie di successo come \"Benny des Marais\" o \"Dan Temp\u00eate\".\nQuando nel 1965 la EsseGesse smise di produrre Capitan Miki, in Francia la serie fu continuata fino al 1988 da Torelli insieme a Roberto Renzi e dai disegnatori Franco Bignotti e Bertrand Charlas sulla testata \"Nevada\". Per la Bonelli scrisse dal 1966 la serie western \"Gun Flint\", pubblicata in appendice a \"Il Comandante Mark\" e disegnata prima da Bignotti e poi da altri.\nDa un suo fumetto degli anni sessanta, venne tratta la miniserie televisiva \"Storia di guerra e d'amicizia\", diretta da Fabrizio Costa nel 2002."}
{"id": "8953583", "revid": "287204", "url": "https://it.wikipedia.org/wiki?curid=8953583", "title": "Anthony B. Richmond", "text": "\u00c8 noto per le sue collaborazioni con Nicolas Roeg, che includono \"Don't Look Now\" (1972), \"L'uomo che cadde sulla Terra\" (1976) e \"Bad Timing\" (1980). \nBiografia.\nRichmond incontra Roeg nel 1964 sul set di Judith dove entrambi lavoravano. Il sodalizio comincer\u00e0 negli anni settanta, dopo aver diretto la fotografia per Jean Luc Godard in \"One plus one\". Per la fotografia di \"Don't Look Now\", Richmond ha ricevuto nel 1973 il prestigioso premio BAFTA per la migliore fotografia . Altri film degni di nota per i quali ha curato la direzione della fotografia \"Candyman\" (1992), \"Tales from the Hood\" (1995), \"Ravenous\" (1999) e \"Cherry Falls\" (2000), oltre a commedie tradizionali come \"Legally Blonde\" (2001) e \"The Sweetest Thing\" (2002). La sua unica regia \u00e8 \"D\u00e9j\u00e0 Vu\" film del 1985, la cui colonna sonora \u00e8 stata scritta da Pino Donaggio, gi\u00e0 autore di quella per Don't Look Now. Il film \u00e8 interpretato da Jaclyn Smith, sua moglie dal 1981 al 1989"}
{"id": "8953609", "revid": "120477426", "url": "https://it.wikipedia.org/wiki?curid=8953609", "title": "Giuliano I Cesarini", "text": ""}
{"id": "8953610", "revid": "253269", "url": "https://it.wikipedia.org/wiki?curid=8953610", "title": "Ren\u00e9 G\u00e9nin", "text": "Nel corso della sua lunga carriera \u00e8 apparso in pi\u00f9 di 130 film tra il 1931 e il 1965."}
{"id": "8953611", "revid": "120477451", "url": "https://it.wikipedia.org/wiki?curid=8953611", "title": "Giovan Giorgio I Cesarini", "text": ""}
{"id": "8953613", "revid": "1318658", "url": "https://it.wikipedia.org/wiki?curid=8953613", "title": "If Summer Had Its Ghosts", "text": "If Summer Had Its Ghosts \u00e8 un album strumentale del trio Bill Bruford-Ralph Towner-Eddie Gomez."}
{"id": "8953619", "revid": "120477605", "url": "https://it.wikipedia.org/wiki?curid=8953619", "title": "Giovan Giorgio II Cesarini", "text": ""}
{"id": "8953620", "revid": "1442080", "url": "https://it.wikipedia.org/wiki?curid=8953620", "title": "Hans Loewald", "text": "Biografia.\nNacque a Colmar nel 1906, allora in territorio tedesco. Il padre era un medico ebreo specializzato in dermatologia e psichiatria, il quale mor\u00ec pochi mesi dopo la sua nascita, mentre la madre era una pianista. Inizi\u00f2 gli studi di medicina a Friburgo e Marburgo, dove segu\u00ec pure i corsi di filosofia tenuti da Martin Heidegger, il cui pensiero influenzer\u00e0 il suo successivo lavoro psicoanalitico, per laurearsi a Berlino. Trasferitosi in Italia, si specializz\u00f2 in neurologia e psichiatria nel 1934 presso l'Universit\u00e0 di Roma, quindi inizi\u00f2 a lavorare come psichiatra a Padova dove rimase fino al 1939, anno in cui si trasfer\u00ec negli Stati Uniti.\nDapprima a Rhode Island, dove svolse servizio medico presso l'ospedale statale fino al 1945, poi presso il reparto di neuropsichiatria infantile della clinica universitaria dell'Universit\u00e0 del Maryland, a Baltimora, fino al 1955, quando divenne professore associato di psichiatria all'Universit\u00e0 di Yale, quindi professore ordinario nel 1972. \nA New Haven, pratic\u00f2 privatamente l'attivit\u00e0 di psichiatra, approfondendo al contempo la psicoanalisi freudiana, quindi dopo la formazione analitica al \"Western New England Institute for Psychoanalysis\" (WNEIP) di New Haven (iniziata nel 1950), esercit\u00f2 privatamente come psicoanalista fino agli anni '80. A Yale, fu docente al Dipartimento di Psichiatria della \"Yale Medical School\" e al \"Yale Child Study Center\" fino al 1974, quindi la nomina a professore emerito.\nDal 1955 fino agli anni '80, fu trainer al \"Western New England Institute for Psychoanalysis\" (WNEIP) di New Haven, di cui fu poi anche presidente. Nel 1991 ricevette il \"Mary S. Sigourney Fund Award\" per i suoi notevoli contributi in psicoanalisi e, nel 1992, il \"Laughlin Award\" dall\u2019\"American College of Psychoanalysis\".\nHa dato importanti e innovativi contributi alla psicoanalisi clinica e teorica (nell'indirizzo freudiano)."}
{"id": "8953622", "revid": "120477698", "url": "https://it.wikipedia.org/wiki?curid=8953622", "title": "Filippo I Cesarini", "text": ""}
{"id": "8953623", "revid": "120477726", "url": "https://it.wikipedia.org/wiki?curid=8953623", "title": "Livia Teresa I Cesarini", "text": ""}
{"id": "8953632", "revid": "599013", "url": "https://it.wikipedia.org/wiki?curid=8953632", "title": "Giann\u012bs Kiakos", "text": "Carriera.\nIl 6 agosto 2020 viene acquistato a titolo definitivo dalla squadra greca del .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8953633", "revid": "1318658", "url": "https://it.wikipedia.org/wiki?curid=8953633", "title": "Upper Extremities", "text": "Upper Extremities \u00e8 un album strumentale del quartetto Bruford Levin Upper Extremities."}
{"id": "8953635", "revid": "1310927", "url": "https://it.wikipedia.org/wiki?curid=8953635", "title": "Giannis Kiakos", "text": ""}
{"id": "8953636", "revid": "945903", "url": "https://it.wikipedia.org/wiki?curid=8953636", "title": "Finalmente...(Don Backy)", "text": "Finalmente... \u00e8 un album di Don Backy, pubblicato dall'etichetta discografica New Enigma Records nel febbraio del 1990"}
{"id": "8953639", "revid": "486946", "url": "https://it.wikipedia.org/wiki?curid=8953639", "title": "The Underground Railroad", "text": ""}
{"id": "8953656", "revid": "73843", "url": "https://it.wikipedia.org/wiki?curid=8953656", "title": "Chiesa di Santa Maria Assunta (Renon)", "text": "La chiesa di Santa Maria Assunta \u00e8 la parrocchiale a Longomoso, frazione di Renon, in provincia autonoma di Bolzano. Appartiene al decanato di Bolzano-Sarentino della diocesi di Bolzano-Bressanone e risale al XIII secolo.\nStoria.\nL'edificazione del principale luogo di culto a Longomoso avvenne verosimilmente nella prima met\u00e0 del XIII secolo e sin dall'inizio ebbe dedicazione all'Assunzione di Maria.\nIn origine ebbe la funzione di luogo di accoglienza o ospizio, cio\u00e8 una casa destinata ai pellegrini ed ai viaggiatori. Appartenente all'Ordine teutonico e la chiesa originale fu costruita in stile romanico. La solenne consacrazione fu celebrata nel 1225 dal vescovo Gebhard di Trento.\nLa torre campanaria \u00e8 di poco successiva, e la sua erezione \u00e8 databile all'inizio del secolo successivo. All'inizio del XVI secolo l'edificio fu interessato da un ampliamento e da una parziale ricostruzione seguendo lo stile gotico del tempo.\nDescrizione.\nEsterno.\nLa torre campanaria \u00e8 la parte della struttura rimasta originale rispetto al momento della sua erezione. Si trova alla sinistra della chiesa, addossata ed in posizione leggermente arretrata. Presenta con finestre a trifora sottili ed alte. Il resto della struttura, che risale nelle forme recenti al XVI secolo, mostra una facciata a capanna con due spioventi semplice e austera. Il portale principale \u00e8 in pietra a vista, con cornice strombata. Risulta architravato e sormontato da una lunetta cieca con scultura. In alto, sul prospetto e leggermente decentrato sulla sinistra, l'affresco raffigurante l\"'Assunzione\". \nInterno.\nLa navata interna \u00e8 unica. Il coro gotico ligneo risale al XIV secolo. Le pareti interne conservano tracce di affreschi attribuibili a scuola bolzanina. In controfacciata si trova l'organo a canne."}
{"id": "8953658", "revid": "1712526", "url": "https://it.wikipedia.org/wiki?curid=8953658", "title": "Ferrero Fieschi", "text": ""}
{"id": "8953663", "revid": "1318658", "url": "https://it.wikipedia.org/wiki?curid=8953663", "title": "BLUE nights", "text": "BLUE nights \u00e8 un album strumentale registrato dal vivo del quartetto Bruford Levin Upper Extremities."}
{"id": "8953666", "revid": "594360", "url": "https://it.wikipedia.org/wiki?curid=8953666", "title": "Dano (festa coreana)", "text": ""}
{"id": "8953668", "revid": "594360", "url": "https://it.wikipedia.org/wiki?curid=8953668", "title": "Dano (celebrazione)", "text": ""}
{"id": "8953672", "revid": "380654", "url": "https://it.wikipedia.org/wiki?curid=8953672", "title": "Double or Nothing 2021", "text": "Double or Nothing 2021 \u00e8 stata la terza edizione dell'omonimo evento in pay-per-view di wrestling prodotto dalla All Elite Wrestling e si \u00e8 svolto il 30 maggio 2021 al Daily's Place di Jacksonville. Il 5 maggio 2021, fu annunciato dal presidente Tony Khan, che l'evento si terr\u00e0 con la presenza del pubblico.\nStoryline.\nIl 5 maggio nella puntata speciale \"Dynamite: Blood and Guts\", fu annunciato un match tra Orange Cassidy (# 1) e Pac (# 2), i due lottatori singoli pi\u00f9 in alto nel ranking AEW, per l'episodio della settimana successiva di \"Dynamite\", il cui vincitore avrebbe ricevuto un match contro Kenny Omega per l'AEW World Championship a \"Double or Nothing\". Tuttavia, il match si concluse con un doppio knockout, rendendo cos\u00ec il match di \"Double or Nothing\" un triple threat match.\nA \"Full Gear 2020\", MJF sconfisse Chris Jericho e come da stiplulazione lui e Wardlow, entrarono nell'Inner Circle (composta dallo stesso Jericho, Sammy Guevara, Jake Hager, Santana &amp; Ortiz). Tuttavia, nell'episodio del 10 marzo 2021 di \"Dynamite\", MJF trad\u00ec l'Inner Circle e ha rivel\u00f2 di aver segretamente costruito la sua stable, chiamata The Pinnacle (composto anche da Shawn Spears, Wardlow e gli FTR) A \"Blood and Guts\" del 5 maggio, il Pinnacle batt\u00e9 l'Inner Circle in Blood and Guts match, e la settimana successiva, MJF sfid\u00f2 Jericho ad un Stadium Stampede match tra i due gruppi per \"Double or Nothing\", con la clausola che se l'Inner Circle avesse perso, sar\u00e0 costretto a sciogliersi. Nella puntata del 19 maggio di \"Dynamite\", l'Inner Circle accett\u00f2 la proposta, rendendo ufficiale il match.\nA \"Blood and Guts\", la AEW annunci\u00f2 che Hikaru Shida avrebbe difeso l'AEW Women's World Championship contro Britt Baker, prima nel ranking femminile\nNell'episodio del 7 aprile di \"Dynamite\", gli Young Bucks (Matt e Nick Jackson), AEW World Tag Team Champions, attaccarono Jon Moxley ed Eddie Kingston e si allearono con il loro amico di lunga data Kenny Omega, il suo manager Don Callis e i Good Brothers (Doc Gallows e Karl Anderson). Nell'episodio del 12 maggio di \"Dynamite\", gli Young Bucks sfidarono Moxley e Kingston a un match titolato per \"Double or Nothing\".\nNell'episodio del 31 marzo di \"Dynamite\", Cody Rhodes fu attaccato dal suo ex amico QT Marshall, che si alle\u00f2 con Nick Comoroto, Aaron Solow e il debuttante Anthony Ogogo e form\u00f2 una nuova stable chiamata The Factory. A \"Blood and Guts\" il 5 maggio, Rhodes batt\u00e9 Marshall, ma al termine del match, Rhodes, fu aggredito da Ogogo e il 12 maggio fu annunciato un match per \"Double or Nothing\"."}
{"id": "8953673", "revid": "594360", "url": "https://it.wikipedia.org/wiki?curid=8953673", "title": "Dano (festivit\u00e0)", "text": ""}
{"id": "8953676", "revid": "228587", "url": "https://it.wikipedia.org/wiki?curid=8953676", "title": "Rory Sutherland", "text": ""}
{"id": "8953678", "revid": "120478403", "url": "https://it.wikipedia.org/wiki?curid=8953678", "title": "Joseph Aloisius Ratzinger", "text": ""}
{"id": "8953679", "revid": "466539", "url": "https://it.wikipedia.org/wiki?curid=8953679", "title": "Internazionali BNL d'Italia 2021", "text": "Gli Internazionali d'Italia 2021 sono stati un torneo di tennis giocato su campi in terra battuta. Si tratta della 78\u00aa edizione degli Internazionali d'Italia, classificati come ATP Tour Masters 1000 nell'ambito dell'ATP Tour 2021 e come WTA Tour 1000 nel WTA Tour 2021. Tutti gli incontri si sono giocati al Foro Italico di Roma, in Italia, dal 10 al 17 maggio 2021.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni: \nPartecipanti ATP doppio.\nAltri partecipanti.\nI seguenti giocatori hanno ricevuto una wild card per il tabellone principale:\nPartecipanti WTA.\nAltri partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono entrate in tabellone grazie al ranking protetto:\nLe seguenti giocatrici sono passate dalle qualificazioni: \nPartecipanti WTA doppio.\nAltri partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono entrate in tabellone grazie al ranking protetto:\nCampioni.\nSingolare maschile.\n Rafael Nadal ha sconfitto in finale Novak \u0110okovi\u0107 con il punteggio di 7-5, 1-6, 6-3.\nSingolare femminile.\n Iga \u015awi\u0105tek ha sconfitto in finale Karol\u00edna Pl\u00ed\u0161kov\u00e1 con il punteggio di 6-0, 6-0.\nDoppio maschile.\n Nikola Mekti\u0107 / Mate Pavi\u0107 hanno sconfitto in finale Rajeev Ram / Joe Salisbury con il punteggio di 6-4, 7-6(4).\nDoppio femminile.\n Sharon Fichman / Giuliana Olmos hanno sconfitto in finale Kristina Mladenovic / Mark\u00e9ta Vondrou\u0161ov\u00e1 con il punteggio di 4-6, 7-5, [10-5]."}
{"id": "8953681", "revid": "120478433", "url": "https://it.wikipedia.org/wiki?curid=8953681", "title": "Eugenio Maria Giuseppe Giovanni Pacelli", "text": ""}
{"id": "8953682", "revid": "599013", "url": "https://it.wikipedia.org/wiki?curid=8953682", "title": "Tasos Kr\u012btikos", "text": "Carriera.\nIl 3 agosto 2020 viene acquistato a titolo definitivo dalla squadra greca del .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8953684", "revid": "120478496", "url": "https://it.wikipedia.org/wiki?curid=8953684", "title": "Ambrogio Damiano Achille Ratti", "text": ""}
{"id": "8953685", "revid": "120478521", "url": "https://it.wikipedia.org/wiki?curid=8953685", "title": "Giacomo Paolo Giovanni Battista della Chiesa", "text": ""}
{"id": "8953686", "revid": "62748", "url": "https://it.wikipedia.org/wiki?curid=8953686", "title": "Henri de Man", "text": "Biografia.\nLa carriera politica e accademica tra le due guerre mondiali.\nMilitante della sinistra socialista, allontanato dal paese per volere dei riformisti, De Man torn\u00f2 in Belgio nel 1914 per arruolarsi come volontario nell\u2019esercito e combatt\u00e9 durante il primo conflitto mondiale, sostenendo al contempo la causa degli alleati dell\u2019Intesa. Nel dopoguerra fu docente di sociologia all\u2019Universit\u00e0 di Washington, quindi avvi\u00f2 una scuola per operai in Belgio prima di recarsi in Germania dove insegn\u00f2 per alcuni anni all\u2019Universit\u00e0 di Francoforte. Rientrato dalla Germania dopo l\u2019incendio del Reichstag (egli avrebbe poi spiegato la distruzione della socialdemocrazia tedesca da parte di Hitler con il fatto che le classi medie si erano rivolte al nazismo), ottenne la cattedra di psicologia sociale all\u2019Universit\u00e0 di Bruxelles e divenne vicepresidente del Partito operaio belga (POB), di cui assunse la presidenza nel 1938 dopo la morte del suo predecessore \u00c9mile Vandervelde. Nella seconda met\u00e0 degli anni Trenta ricopr\u00ec alcuni incarichi di rilievo nel governo nazionale, come ministro dei Lavori pubblici dal 1935 al 1936 e come responsabile del dicastero delle Finanze dal 1936 al 1938.\nIl \u201cpiano de Man\u201d e il planismo.\nNel 1934 De Man fu incaricato dai vertici del POB di redigere un documento programmatico per il passaggio a un\u2019economia pianificata di tipo socialista noto come \u201cpiano de Man\u201d. La dottrina economica a esso sottesa, definita planismo, esercit\u00f2 una certa influenza nella prima met\u00e0 degli anni Trenta non solo negli ambienti socialisti europei, ma anche in alcuni settori della cultura non conformista francese legati al fascismo e all\u2019idea di una terza via tra capitalismo liberale e collettivismo marxista. Il planismo, elaborato nel contesto della depressione economica seguita al crollo finanziario del 1929, puntava a risolvere le crisi cicliche del capitalismo, e in particolare a ridurre la disoccupazione, attraverso scelte di politica economica di ispirazione dirigistica e di politica monetaria di impronta keynesiana. Esso si proponeva di conseguire tali obiettivi attraverso la nazionalizzazione del credito e dei settori industriali strategici, l\u2019esproprio del latifondo e l\u2019imposizione di un forte controllo dello Stato sul mondo finanziario; a differenza di analoghi progetti pi\u00f9 legati alla visione socialista ortodossa il planismo rifiutava per\u00f2 la socializzazione dei mezzi di produzione (e l\u2019idea a essa collegata di una societ\u00e0 senza classi), a cui preferiva una forma di \u201ceconomia mista\u201d nella quale dovevano coesistere differenti forme di propriet\u00e0 degli strumenti produttivi.\nLa collaborazione con la Germania e l\u2019esilio.\nNella seconda met\u00e0 degli anni Trenta De Man si avvicin\u00f2 gradualmente al fascismo, sensibile com\u2019era alla visione di uno Stato forte e di un\u2019organizzazione corporativa dei rapporti di lavoro. Negli anni che precedettero la seconda guerra mondiale, di fronte al dispiegarsi del revisionismo e dell'espansionismo di Hitler in Europa, propugn\u00f2 una conciliante politica di \"appeasement\" che, nelle sue intenzioni, avrebbe dovuto evitare al Belgio il ripetersi del tragico destino sub\u00ecto durante la Grande Guerra. Dopo lo scoppio del conflitto e la capitolazione dell\u2019esercito belga nel 1940, pubblic\u00f2 un manifesto indirizzato ai militanti del POB in cui si presentavano la sconfitta e l\u2019occupazione tedesca pi\u00f9 come un\u2019opportunit\u00e0 che come una tragedia nazionale: egli invitava infatti i socialisti suoi connazionali \u00aba entrare nei quadri di un movimento di resurrezione nazionale, [\u2026] di un partito unico [\u2026] unito dalla fedelt\u00e0 al suo re e dalla volont\u00e0 di realizzare la sovranit\u00e0 del lavoro\u00bb, nella convinzione che \u00abper la classe lavoratrice e per il socialismo questo collasso di un mondo decrepito, lungi dall\u2019essere un disastro rappresenta una liberazione\u00bb. Nel vuoto di potere creato dalla fuga dell\u2019esecutivo ufficiale, che aveva abbandonato il paese per formare un governo belga in esilio, De Man collabor\u00f2 con gli occupanti tedeschi, sebbene non godesse della totale fiducia delle autorit\u00e0 naziste. Politicamente alquanto ininfluente, lasci\u00f2 quindi il Belgio e visse per alcuni anni nella Parigi occupata. Con l\u2019avanzata delle truppe alleate nel maggio 1945, temendo la cattura, si rifugi\u00f2 nella regione francese dell\u2019Alta Savoia. Finita la guerra, pass\u00f2 il confine e si trasfer\u00ec in Svizzera, nel cantone dei Grigioni, essendogli impedito il ritorno in patria da una condanna per tradimento, pronunciata in contumacia, a vent\u2019anni di lavori forzati. Mor\u00ec nel 1953 in un incidente automobilistico.\nLa revisione teorica del marxismo.\nCome teorico socialista De Man fu autore di testi di contenuto dottrinale nei quali, indagando i moventi psicologici ed etici del movimento operaio, puntava a una revisione dei postulati deterministici della filosofia marxista. La sua opera principale, \"Zur Psychologie des Sozialismus\" (1926; \"Au del\u00e0 du marxisme\" nella versione in lingua francese), fu pubblicata anche in edizione italiana, nel 1929, con il titolo \"Il superamento del marxismo\". Lasci\u00f2 anche un libro di memorie, \"Apr\u00e8s Coup\", uscito nel 1941."}
{"id": "8953687", "revid": "1310927", "url": "https://it.wikipedia.org/wiki?curid=8953687", "title": "Tasos Kritikos", "text": ""}
{"id": "8953693", "revid": "120478567", "url": "https://it.wikipedia.org/wiki?curid=8953693", "title": "Giovanni Maria Battista Pietro Pellegrino Isidoro Mastai-Ferretti", "text": ""}
{"id": "8953700", "revid": "120478587", "url": "https://it.wikipedia.org/wiki?curid=8953700", "title": "Bartolomeo Alberto Capellari", "text": ""}
{"id": "8953704", "revid": "120478593", "url": "https://it.wikipedia.org/wiki?curid=8953704", "title": "Mauro Capellari", "text": ""}
{"id": "8953709", "revid": "120478608", "url": "https://it.wikipedia.org/wiki?curid=8953709", "title": "Francesco Saverio Maria Felice Castiglioni", "text": ""}
{"id": "8953710", "revid": "120478614", "url": "https://it.wikipedia.org/wiki?curid=8953710", "title": "Annibale Francesco Clemente Melchiorre Girolamo Nicola della Genga", "text": ""}
{"id": "8953712", "revid": "120478641", "url": "https://it.wikipedia.org/wiki?curid=8953712", "title": "Gregorio Chiaramonti", "text": ""}
{"id": "8953715", "revid": "963244", "url": "https://it.wikipedia.org/wiki?curid=8953715", "title": "Suore francescane del Cuore Immacolato di Maria", "text": "Le Suore francescane del Cuore Immacolato di Maria (in inglese \"Franciscan Sisters of the Immaculate Heart of Mary's Congregation of Pondicherry\"; sigla \"F.I.H.M.\") sono un istituto religioso femminile di diritto pontificio.\nStoria.\nLa congregazione fu fondata nel 1844 a Pondicherry dal sacerdote Louis-Savinien Dupuis, delle missioni estere di Parigi, per l'educazione della giovent\u00f9 femminile.\nL'istituto, affiliato al Terz'ordine di San Francesco d'Assisi dal 23 febbraio 1859, fu approvato nel 1864.\nAttivit\u00e0 e diffusione.\nLe suore si dedicano all'educazione della giovent\u00f9 e alla cura di orfani, anziani e malati.\nOltre che in India, sono presenti in Francia, Germania, Italia, Kenya, Papua Nuova Guinea, Stati Uniti d'America, Tanzania e Uganda; la sede generalizia \u00e8 a Pondicherry.\nAlla fine del 2015 l'istituto contava 1041 religiose in 175 case."}
{"id": "8953716", "revid": "120478661", "url": "https://it.wikipedia.org/wiki?curid=8953716", "title": "Angelo Onofrio Melchiorre Natale Giovanni Antonio Braschi", "text": ""}
{"id": "8953717", "revid": "120478670", "url": "https://it.wikipedia.org/wiki?curid=8953717", "title": "Giovanni Angelico Braschi", "text": ""}
{"id": "8953719", "revid": "120478675", "url": "https://it.wikipedia.org/wiki?curid=8953719", "title": "Giannangelo Braschi", "text": ""}
{"id": "8953721", "revid": "963244", "url": "https://it.wikipedia.org/wiki?curid=8953721", "title": "Suore francescane dei poveri", "text": "Le Suore francescane dei poveri (in inglese \"Franciscan Sisters of the Poor\"; sigla \"S.F.P.\") sono un istituto religioso femminile di diritto pontificio.\nStoria.\nLe origini dell'istituto si ricollegano a quelle delle suore dei poveri di San Francesco, fondate nel 1845 ad Aquisgrana da Franziska Schervier.\nLa prima casa negli Stati Uniti fu aperta nel 1858 a Cincinnati e la stessa fondatrice cur\u00f2 lo sviluppo e il consolidamento della congregazione in America, dove si costituirono due province dell'istituto.\nLe due province statunitensi si separarono dalla congregazione tedesca temporaneamente il 28 febbraio 1953 e definitivamente il 13 aprile 1959.\nAttivit\u00e0 e diffusione.\nLe suore si dedicano all'educazione della giovent\u00f9 e all'assistenza ai malati, anche a domicilio.\nOltre che negli Stati Uniti d'America, sono presenti in Brasile, Filippine, Italia e Senegal; la sede generalizia \u00e8 a Roma.\nAlla fine del 2015 l'istituto contava 124 religiose in 25 case."}
{"id": "8953722", "revid": "963244", "url": "https://it.wikipedia.org/wiki?curid=8953722", "title": "Franziska Schervier", "text": ""}
{"id": "8953723", "revid": "729019", "url": "https://it.wikipedia.org/wiki?curid=8953723", "title": "Rory Sutherland (rugbista)", "text": "Biografia.\nCresciuto nelle giovanili della sua citt\u00e0, milit\u00f2 a livello di club amatoriale in Hawick, Biggar e Gala prima di entrare nell'accademia dell'; debutt\u00f2 nella stagione successiva in prima squadra e nel 2015, in occasione della Coppa del Mondo in Inghilterra, bench\u00e9 fuori dalla rosa dei convocati fu chiamato come rimpiazzo a seguito dell'infortunio occorso a Ryan Grant in preparazione del quarto di finale contro l'; tuttavia rimase in panchina e non fu utilizzato nella gara che la Scozia perse di un solo punto.\nL'esordio avvenne in occasione del Sei Nazioni 2016 e nel corso dell'anno dovette interrompere l'attivit\u00e0 a causa di un infortunio ai muscoli adduttori, i cui sintomi aveva ignorato fin dai tempi del debutto professionistico, e che lo costrinse a sottoporsi a un'operazione di ricostruzione dei legamenti dei muscoli, a seguito della quale rimase praticamente immobilizzato per tre mesi onde evitare sforzi che avrebbero compromesso l'esito dell'intervento chirurgico.\nRientrato in squadra, torn\u00f2 titolare fisso in nazionale dal Sei Nazioni 2020 e a maggio 2021 ha ricevuto la convocazione nel \"tour\" in Sudafrica dei British &amp; Irish Lions."}
{"id": "8953728", "revid": "963244", "url": "https://it.wikipedia.org/wiki?curid=8953728", "title": "Suore francescane della Presentazione di Maria", "text": "Le Suore francescane della Presentazione di Maria (in inglese \"Franciscan Sisters of the Presentation of Mary\"; sigla \"F.P.M.\") sono un istituto religioso femminile di diritto pontificio.\nStoria.\nLa congregazione fu fondata a Karumathampatti dal sacerdote Joseph-Louis Ravel, delle missioni estere di Parigi: il 21 novembre 1853 Ravel accett\u00f2 la prima postulante, dando inizio all'istituto.\nLa casa-madre fu trasferita da Karumathampatti a Coimbatore nel 1859; l'istituto e le sue costituzioni furono approvate nel 1926.\nAttivit\u00e0 e diffusione.\nLe suore si dedicano all'educazione della giovent\u00f9, alla cura di orfani e malati, alle opere sociali e al lavoro missionario.\nOltre che in India, sono presenti in Francia, Italia e Zambia; la sede generalizia \u00e8 a Coimbatore.\nAlla fine del 2015 l'istituto contava 842 religiose in 145 case."}
{"id": "8953731", "revid": "963244", "url": "https://it.wikipedia.org/wiki?curid=8953731", "title": "Suore francescane di San Luigi Gonzaga", "text": "Le Suore francescane di San Luigi Gonzaga (in inglese \"Franciscan Sisters of Saint Aloysius Gonzaga\"; sigla \"F.S.A.G.\") sono un istituto religioso femminile di diritto pontificio.\nStoria.\nLa congregazione fu fondata nel 1750 a Pondicherry dal missionario gesuita Michele Ansaldo per la cura degli orfani.\nPapa Leone XIII concesse all'istituto l'aggregazione al Terz'ordine regolare di San Francesco il 18 luglio 1886. L'attivit\u00e0 delle suore fu geograficamente limitata a Pondicherry fino al 1929, quando iniziarono ad aprire case in altre zone dell'India.\nAttivit\u00e0 e diffusione.\nLe suore si dedicano all'educazione della giovent\u00f9 femminile, alla cura degli orfani, all'assistenza ai malati e al lavoro sociale.\nOltre che in India, sono presenti in Austria, Birmania, Germania e Italia; la sede generalizia \u00e8 a Pondicherry.\nAlla fine del 2015 l'istituto contava 792 religiose in 139 case."}
{"id": "8953733", "revid": "1310927", "url": "https://it.wikipedia.org/wiki?curid=8953733", "title": "Alexandros Kyziridis", "text": ""}
{"id": "8953734", "revid": "963244", "url": "https://it.wikipedia.org/wiki?curid=8953734", "title": "Suore Bene-Tereziya", "text": "Le Suore Bene-Tereziya (in francese \"S\u0153urs Bene-Tereziya\") sono un istituto religioso femminile di diritto pontificio.\nStoria.\nLa congregazione delle Figlie di Santa Teresa fu fondata il 3 ottobre 1931 dal padre bianco Julien Gorju, primo vicario apostolico di Urundi. Il 26 ottobre 1939 la congregazione di Propaganda fide concesse a Antoine-Hubert Grauls, successore di Gorju, il \"nihil obstat\" per l'erezione canonica dell'istituto.\nIn origine la direzione dell'istituto e la formazione delle religiose fu affidata alle Suore missionarie di Nostra Signora d'Africa ma il 15 gennaio 1954 la congregazione si rese autonoma.\nAttivit\u00e0 e diffusione.\nLe suore si dedicano all'insegnamento scolastico e catechistico e alla cura dei malati .\nOltre che in Burundi, sono presenti in Camerun, Ciad e Tanzania; la sede generalizia \u00e8 a Gitega.\nAlla fine del 2015 l'istituto contava 478 religiose in 78 case."}
{"id": "8953736", "revid": "2184720", "url": "https://it.wikipedia.org/wiki?curid=8953736", "title": "Donna pietosa e di novella etate", "text": "Donna pietosa e di novella etate, \u00e8 una canzone contenuta nella Vita nuova di Dante Alighieri (XXIII 17-28)\nAnalisi.\nL'incipit \u00e8 la parte pi\u00f9 importante della Canzone, \u00e8 naturale, dunque, che la critica si sia interrogata sull'identit\u00e0 di questa \"Donna pietosa e di novella etate\", che si affaccia nel primo verso di un testo di grande rilievo nella struttura della Vita Nova.\nA Marco Santagata dobbiamo una risposta convincente: \u00e8 Tana, la sorella pi\u00f9 grande di Dante, quella che, morta la madre nel 1270 quando egli aveva 5 o 6 anni, dovette essere intenta a quei gesti di cura che la canzone richiama: gentilezze umane e pianto che nascono dalla paura di perdere il proprio caro e sono richiesta implicita di aiuto. Dante, poi, ricostruisce uno spaccato di vita vissuta, nel gesto delle donne che la invitano ad allontanarsi, come accade a colei che, dedita alle cure di un parente malato, dopo notti insonni e pianti per la sorte del proprio caro o cara, vede altre donne venirle in aiuto per consentirle di prendere un attimo di respiro. Una scena di vita vissuta, dunque, invade la poesia, come spesso avviene in Dante.\nEd ecco quindi il discreto allontanarsi e sparire della donna pietosa, cos\u00ec la vediamo scendere dalla leggerezza della visione poetica per tornare all'affannoso agire quotidiano. Un fantasma, la definisce Santagata, ma capace di lasciar intravedere, oltre che momenti della vita reale di Dante, la solida base di affetti e di tutele godute nella sua vita di bambino e di uomo, rimaste per sempre nel suo bagaglio affettivo e immaginativo, su cui fondare le impervie esperienze che la sorte gli riserver\u00e0 da adulto nel suo viaggio di Ulisse cristiano.\nSe in questa canzone il riferimento alla sorella Tana resta solo un'ipotesi, bench\u00e9 intrigante, non essendo proprio della poesia del tempo di Dante la citazione diretta di propri parenti, nel resto del testo resta dominante la figura di Beatrice. Il poeta narra alle donne pietose il sogno premonitore della sua morte, sogno nel quale i fili di una memoria sentimentale si intrecciano con una professione di fede cos\u00ec intensa da saldare la figura della donna amata con quella del Cristo. Nei versi 49 - 62, infatti, Dante descrive il momento della morte di Beatrice come segnato da fenomeni che nei Vangeli fanno da scenario alla morte di Cristo: l'oscuramento del sole e i grandissimi terremoti.\nMentre Tana, dunque, scende con grande discrezione dalla scena della poesia dantesca, Beatrice la invade pienamente mentre sale verso il cielo quale \"nuvoletta\" accompagnata dagli angeli che \"gridavan tutti: \"Osanna\". Come attestato da tanti episodi della poesia di Dante, dalla Vita Nova alla Commedia, vita quotidiana e vita letteraria, vita sentimentale e vita religiosa si fondono in una sintesi di cui rimarr\u00e0 segno nella struttura della poesia successiva."}
{"id": "8953737", "revid": "963244", "url": "https://it.wikipedia.org/wiki?curid=8953737", "title": "Suore dell'Immacolata Concezione (Ouagadougou)", "text": "Le Suore dell'Immacolata Concezione (in francese \"S\u0153urs de l'Immacul\u00e9e Conception\"; sigla \"S.I.C.O.\") sono un istituto religioso femminile di diritto pontificio.\nStoria.\nLe origini della congregazione risalgono a un gruppo di giovani africane che, desiderando abbracciare la vita religiosa, nel 1916 si rivolsero alle suore bianche appena arrivate a Ouagadougou: nel 1921 fu aperto un aspirantato, trasformato in postulantato nel 1924, e l'11 febbraio 1924 ebbe ufficialmente inizio l'istituto delle Suore nere dell'Immacolata Concezione.\nIl noviziato fu approvato nel 1928 da Joanny Th\u00e9venoud, vicario apostolico di Ouagadougou. L'erezione canonica dell'istituto ebbe luogo, con l'approvazione della congregazione di Propaganda fide, l'8 dicembre 1930.\nAttivit\u00e0 e diffusione.\nLe suore si dedicano all'insegnamento scolastico, all'assistenza ai malati e all'apostolato parrocchiale.\nOltre che in Burkina Faso, sono presenti in Algeria, Benin, Costa d'Avorio, Francia, Italia, Mali, Niger e Togo; la sede generalizia \u00e8 a Ouagadougou.\nAlla fine del 2015 l'istituto contava 473 religiose in 82 case."}
{"id": "8953739", "revid": "287204", "url": "https://it.wikipedia.org/wiki?curid=8953739", "title": "Vietnam Open Challenger", "text": "Il Vietnam Open \u00e8 stato un torneo professionistico di tennis giocato su campi in cemento all'aperto, che faceva parte dell'ATP Challenger Tour. Si \u00e8 giocato annualmente dal 2015 al 2017 al Lan Anh Country Club di Citt\u00e0 di Ho Chi Minh, in Vietnam.\nTra il 1998 e il 2007 si era tenuto in citt\u00e0 l'Ho Chi Minh Challenger, che a sua volta faceva parte del circuito Challenger. Nel 2005 vi era stato a citt\u00e0 di Ho Chi Minh un altro evento tennistico denominato Vietnam Open, era stata l'unica edizione disputata in Vietnam del torneo International Series del circuito ATP che si era tenuto tra il 1996 e il 2004 a Shanghai con il nome Shanghai Open e nel 2006 era stato spostato a Bombay dove aveva preso il nome Kingfisher Airlines Tennis Open."}
{"id": "8953742", "revid": "287204", "url": "https://it.wikipedia.org/wiki?curid=8953742", "title": "Suore dell'Immacolata Concezione (Madurai)", "text": "Le Suore dell'Immacolata Concezione (in inglese \"Congregation of the Sisters of the Immaculate Conception\"; sigla \"C.I.C.\") sono un istituto religioso femminile di diritto pontificio.\nStoria.\nLe origini della congregazione risalgono a un gruppo di giovani donne indiane che, desiderando abbracciare la vita religiosa, si rivolse al gesuita Giuseppe Larmey, parroco di Panjampatty, e al suo collaboratore, il seminarista Agostino Pereira.\nLe giovani iniziarono a condurre vita comune il 2 febbraio 1899 e il 2 luglio 1911 iniziarono il noviziato presso le suore europee di San Giuseppe a Madurai. I primi voti furono emessi l'8 settembre 1913.\nAttivit\u00e0 e diffusione.\nLe suore si dedicano all'educazione della giovent\u00f9 e alla cura dei malati.\nOltre che in India, sono presenti in Germania, Italia, Sri Lanka e Sudafrica; la sede generalizia \u00e8 a Madurai.\nAlla fine del 2015 l'istituto contava 825 religiose in 168 case."}
{"id": "8953744", "revid": "963244", "url": "https://it.wikipedia.org/wiki?curid=8953744", "title": "Francescane ancelle della Croce di Laski", "text": "Le Francescane Ancelle della Croce di Laski (in polacco \"Zgromadzenie Si\u00f3str Franciszkanek S\u0142u\u017cebnic Krzy\u017ca\"; sigla \"F.S.C.\") sono un istituto religioso femminile di diritto pontificio.\nStoria.\nLa congregazione fu fondata da R\u00f3\u017ca Czacka: nata da una illustre famiglia polacca (suo zio era il cardinale W\u0142odzimierz Czacki), perse la vista all'et\u00e0 di 22 anni e decise di dedicarsi interamente all'educazione dei ciechi; inizi\u00f2 la sua attivit\u00e0 a Varsavia nel 1908 e nel 1910 fond\u00f2 la \"Societ\u00e0 per la protezione dei ciechi\" aprendo scuole e laboratori.\nInsieme con le sue collaboratrici, il 1\u00ba dicembre 1918 diede inizio alla nuova famiglia religiosa; la casa-madre fu trasferita a Laski nel 1930.\nL'istituto fu approvato dal cardinale Aleksander Kakowski, arcivescovo di Varsavia, il 2 ottobre 1922.\nAttivit\u00e0 e diffusione.\nLe suore si dedicano al lavoro in centri per la protezione dei ciechi e alla direzione di asili, scuole e case di riposo per ciechi.\nOltre che in Polonia, sono presenti in India, Italia, Ruanda, Sudafrica e Ucraina; la sede generalizia \u00e8 a Varsavia.\nAlla fine del 2015 l'istituto contava 193 religiose in 16 case."}
{"id": "8953757", "revid": "963244", "url": "https://it.wikipedia.org/wiki?curid=8953757", "title": "Suore francescane di San Giuseppe (Chennai)", "text": "Le Suore francescane di San Giuseppe (in inglese \"Franciscan Sisters of St. Joseph\"; sigla \"F.S.J.\") sono un istituto religioso femminile di diritto pontificio.\nStoria.\nLa congregazione fu fondata nel 1883 a Vepery da Joseph Colgan, vicario apostolico di Madras, con la collaborazione di alcune suore di San Luigi Gonzaga fatte giungere da Pondicherry.\nNel 1962 la denominazione iniziale dell'istituto (Suore del Terz'ordine regolare di San Francesco) fu cambiata in \"Suore francescane di San Giuseppe\".\nAttivit\u00e0 e diffusione.\nLe suore si dedicano all'educazione della giovent\u00f9 e al servizio negli ospedali.\nOltre che in India, sono presenti anche in Etiopia; la sede generalizia \u00e8 al St. Thomas Mount, a Chennai.\nAlla fine del 2015 l'istituto contava 569 religiose in 98 case."}
{"id": "8953759", "revid": "963244", "url": "https://it.wikipedia.org/wiki?curid=8953759", "title": "Suore Francescane di San Giuseppe (Chennai)", "text": ""}
{"id": "8953760", "revid": "1305772", "url": "https://it.wikipedia.org/wiki?curid=8953760", "title": "Suore francescane di San Giuseppe", "text": ""}
{"id": "8953763", "revid": "287204", "url": "https://it.wikipedia.org/wiki?curid=8953763", "title": "Signoria di Bell\u00eame", "text": "La signoria di Bell\u00eame fu la tenuta di propriet\u00e0 della famiglia Bell\u00eame dal X secolo all'anno 1113. Situato ai margini del Ducato di Normandia e della Contea di Maine. Oltre alla sua capitale, Bell\u00eame, le sue principali citt\u00e0 erano S\u00e9es, Alen\u00e7on e Domfront.\nOrigine.\nSituato in una regione di foreste e colline, la signoria di Bell\u00eame era una striscia di terra lunga 120 km. Ampie valli (Sarthe, Huisne, Mayenne) attraversano da nord a sud ed erano tutte vie di comunicazione tra la Normandia e la Valle della Loira. I signori di Bell\u00eame approfittavano di questa situazione costruendo castelli sopra questi corridoi e riscuotendo tasse.\nLa signoria era vicina ai principali principati: la Tenuta Reale dei Capetingi, la Contea di Blois-Chartres, il Ducato di Normandia e la Contea di Angi\u00f2. Di conseguenza: il suo obbiettivo era quello di rendere omaggio ai duca di Normandia, ai conti di Maine ma anche al re di Francia. Questa posizione marginale fece fortuna e allo stesso tempo la decadenza di questo territorio. \"Le strategie attuate dalla casa di Bell\u00eame, in particolare l'appropriazione e il controllo del fondo forestale da parte dei castelli, la combinazione di alleanze matrimoniali che tracciano reti su entrambi i lati di questa barriera, permisero ai suoi signori di costruire e mantenere il loro dominio su questo ambito spazio ma anche di plasmare un territorio che alla fine cadde nell'orbita anglo-normanna. In sintesi, la signoria di Bell\u00eame \u00e8 un modello di \"signoria di confine\", cosi la definiva Gerard Louise.\nCrescita e caduta della signoria di Bell\u00eame.\nI duchi di Normandia cercarono di dominare questo territorio, ma i signori di Bell\u00eame si impegnarono per sviluppare una certa indipendenza. Tanto che nel XI e XII secolo divennero una minaccia permanente per la tranquillit\u00e0 della Normandia meridionale. Mentre i duchi hanno sempre cercato di limitare il potere dei loro vassalli affidando loro propriet\u00e0 sparse, il territorio della famiglia Bell\u00eame era \"l'unica signoria esistente in Normandia\". \nGli eventi che seguono non sono chiari. Nel 1050 sembra che Guglielmo II Talvas avesse chiesto aiuto al conte d'Angi\u00f2, cosa che gli era stata promessa. D'altra parte, Alen\u00e7on e il Fronte della Cattedrale si ribellarono contro il duca, e Guglielmo II di Normandia lanci\u00f2 con successo una campagna per sottomettere i ribelli e riprendere il controllo del governo di Bell\u00e9me. Ordericus Vitalis riferisce che la famiglia Montgommery riport\u00f2 Guglielmo al potere, e Ruggero II di Montgommery ricevette la mano di sua figlia - unica erede - Mabile de Bell\u00e9me. Sembra anche che abbia chiesto al duca Guglielmo di sposarlo al fine di ripristinare la pace sul confine meridionale della Normandia. Roberto II di Bell\u00eame, ricostru\u00ec la tenuta di famiglia. All'inizio del XII secolo, la signoria era al suo apice, con circa 40 castelli la difesero.\nEppure fu durante questo periodo che il re d'Inghilterra e il duca di Normandia Enrico I d'Inghilterra riuscirono a togliere questa signoria. Nel 1112 arrest\u00f2 Roberto II di Bell\u00eame, prese il controllo di Alen\u00e7on, e l'anno seguente guid\u00f2 una coalizione, composta da Thibaut IV di Blois, Foulque V d'Angi\u00f2 e Rotrou II di Mortagne (sposa Adele/Adelise figlia di Guerino di Domfront), che presero Bell\u00eame e le altre roccaforti della signoria. Nel 1119, su richiesta di Foulques V, Enrico Ie Beauclerc ricevette in grazia Guglielmo III Talvas, figlio di Roberto II di Bell\u00eame, e gli restitu\u00ec tutte le terre che suo padre aveva posseduto in Normandia, eccetto Bell\u00eame."}
{"id": "8953768", "revid": "62748", "url": "https://it.wikipedia.org/wiki?curid=8953768", "title": "Reda Caire", "text": "Biografia.\nEra nato in Egitto, nel 1908 e prese il nome d'arte dalla sua citt\u00e0 natale. Recit\u00f2 nel film \"L'enfant de minuit\".\nTra gli anni 1930 e 1950 divenne famoso a Parigi come cantante di operette. \nDurante la seconda guerra mondiale fu accusato di essere ebreo. Era gay, anche se non dichiarato.\nFu sepolto a Saint-Zacharie, in Francia, nel 1963."}
{"id": "8953772", "revid": "1711941", "url": "https://it.wikipedia.org/wiki?curid=8953772", "title": "Moti di Fez del 1912", "text": ""}
{"id": "8953775", "revid": "963244", "url": "https://it.wikipedia.org/wiki?curid=8953775", "title": "Suore di Sant'Anna (Chennai)", "text": "Le Suore di Sant'Anna (in inglese \"Sisters of Saint Anne\"; sigla \"S.S.A.M.\") sono un istituto religioso femminile di diritto pontificio.\nStoria.\nLa congregazione fu fondata da Thadpatri Gnanamma: moglie di un catechista e madre di cinque figli, rimasta vedova decise di dedicarsi all'educazione religiosa delle ragazze e nel 1863 apr\u00ec a Kilacheri una scuola con internato.\nJohn Fennelly, vicario apostolico di Madras, sostenne l'iniziativa e invi\u00f2 le prime aspiranti a formarsi presso le suore del Buon Pastore di Bellary.\nLe suore aprirono parecchie case in varie diocesi dell'India e nel 1897, dal convento aperto a Phirangipuram, ebbe origine una congregazione autonoma.\nL'istituto ricevette il pontificio decreto di lode il 6 dicembre 1979.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9, alla cura degli orfani, al servizio in ospedali e dispensari e al lavoro nel campo pastorale.\nOltre che in India, sono presenti in Australia, Germania, Ghana, Italia e Spagna; la sede generalizia \u00e8 a Chennai.\nNel 2014 l'istituto contava 638 religiose in 126 case."}
{"id": "8953777", "revid": "757396", "url": "https://it.wikipedia.org/wiki?curid=8953777", "title": "Ironi Nes Ziona B.C. 2020-2021", "text": "Questa voce raccoglie le informazioni riguardanti il ironi Nes Ziona B.C. nelle competizioni ufficiali della stagione 2020-2021.\nStagione.\nLa stagione 2020-2021 del Ironi Nes Ziona B.C. \u00e8 la 7\u00aa nel massimo campionato israeliano di pallacanestro, la Ligat ha'Al.\nRoster.\n\"Aggiornato al 27 luglio 2020\""}
{"id": "8953783", "revid": "963244", "url": "https://it.wikipedia.org/wiki?curid=8953783", "title": "Suore di Sant'Anna (Bangalore)", "text": "Le Suore di Sant'Anna (in inglese \"Sisters of Saint Anne\"; sigla \"S.A.B.\") sono un istituto religioso femminile di diritto pontificio.\nStoria.\nLa congregazione fu fondata dal vescovo \u00c9tienne-Louis Charbonnaux, delle missioni estere di Parigi, vicario apostolico di Mysore: nel 1857 diede inizio a un'associazione di ausiliarie indiane che aggreg\u00f2 al convento del Buon Pastore, aperto a Bangalore nel 1854 dopo i suoi contatti con Maria di Sant'Eufrasia Pelletier.\nPresso ogni convento del Buon Pastore in India esisteva un gruppo di suore di Sant'Anna, dedite alla cura degli orfani e alle opere di carit\u00e0. Le suore emettevano voti annuali e nel 1947 fu stabilito che, dopo sei anni di voti temporanei, le suore avrebbero potuto emettere i voti perpetui.\nOttenuto il \"nihil obstat\" della congregazione di Propaganda fide, il 21 novembre 1959 Thomas Pothacamury, arcivescovo di Bangalore, emise il decreto di erezione canonica dell'istituto, che si stacc\u00f2 definitivamente dalla congregazione del Buon Pastore.\nAttivit\u00e0 e diffusione.\nLe suore si dedicano all'insegnamento, alla cura degli orfani e ad altre opere di carit\u00e0.\nOltre che in India, sono presenti in Germania, Stati Uniti d'America e Tanzania; la sede generalizia \u00e8 a Bangalore.\nAlla fine del 2015 l'istituto contava 681 religiose in 103 case."}
{"id": "8953790", "revid": "886680", "url": "https://it.wikipedia.org/wiki?curid=8953790", "title": "Don Lisander", "text": ""}
{"id": "8953791", "revid": "963244", "url": "https://it.wikipedia.org/wiki?curid=8953791", "title": "Suore di Sant'Anna (Phirangipuram)", "text": "Le Suore di Sant'Anna, dette di Phirangipuram (in inglese \"Sisters of Saint Anne\"; sigla \"S.S.A.\"), sono un istituto religioso femminile di diritto pontificio.\nStoria.\nLe origini della congregazione si ricollegano con quelle dell'omonimo istituto fondato a Madras nel 1863.\nNel 1882 le suore di Madras aprirono a Phirangipuram una filiale che si rese autonoma nel 1897, dando inizio a un istituto autonomo, che si diffuse rapidamente nelle diocesi di Kurnool, Hyderabad e Visakhapatnam. Le sue costituzioni furono approvate nel 1939.\nAttivit\u00e0 e diffusione.\nLe suore si dedicano all'educazione della giovent\u00f9, alla cura dei malati, all'assistenza ai poveri, all'aiuto ai sacerdoti nelle parrocchie.\nOltre che in India, sono presenti in Germania, Ghana, Italia e Stati Uniti d'America; la sede generalizia \u00e8 a Hyderabad.\nAlla fine del 2015 l'istituto contava 436 religiose in 72 case."}
{"id": "8953796", "revid": "1318658", "url": "https://it.wikipedia.org/wiki?curid=8953796", "title": "Road rap", "text": ""}
{"id": "8953800", "revid": "963244", "url": "https://it.wikipedia.org/wiki?curid=8953800", "title": "Suore Francescane del Cuore Immacolato di Maria", "text": ""}
{"id": "8953802", "revid": "963244", "url": "https://it.wikipedia.org/wiki?curid=8953802", "title": "Suore Francescane dei Poveri", "text": ""}
{"id": "8953803", "revid": "963244", "url": "https://it.wikipedia.org/wiki?curid=8953803", "title": "Suore Francescane della Presentazione di Maria", "text": ""}
{"id": "8953806", "revid": "486946", "url": "https://it.wikipedia.org/wiki?curid=8953806", "title": "Francescane Ancelle della Croce di Laski", "text": ""}
{"id": "8953807", "revid": "963244", "url": "https://it.wikipedia.org/wiki?curid=8953807", "title": "Suore Francescane di San Luigi Gonzaga", "text": ""}
{"id": "8953811", "revid": "1892390", "url": "https://it.wikipedia.org/wiki?curid=8953811", "title": "Assemblea legislativa del Nuovo Brunswick", "text": "L'Assemblea legislativa del Nuovo Brunswick (in inglese: \"Legislative Assembly of New Brunswick\", in francese: \"Assembl\u00e9e legislative du Nouveau-Brunswick\") \u00e8 l'organo legislativo della provincia canadese del Nuovo Brunswick. Si riunisce nell'Edificio del Parlamento di Fredericton, costruito nel 1882.\nL'assemblea legislativa \u00e8 composta da 49 membri eletti con il sistema uninominale secco (\"First-past-the-post\") in altrettanti collegi. Il leader del partito di maggioranza \u00e8 anche il Premier del Nuovo Brunswick e dirige quello che \u00e8 noto come il consiglio esecutivo.\nI tre compiti principali dell'Assemblea legislativa sono l'emanazione di nuove leggi, l'approvazione del bilancio statale e la supervisione del governo. Dal 1784 al 1891 la provincia ebbe un parlamento bicamerale.\nStoria.\nSaint John fu scelta come capitale originale quando il Nuovo Brunswick fu formato nel 1784 poich\u00e9 era il centro del commercio e l'unica citt\u00e0 in quel momento. Il New Brunswick Legislative Building \u00e8 l'attuale edificio che ospita l'Assemblea. Fu inaugurato nel 1882, essendo stato costruito da J.C. Dumaresq, in seguito alla distruzione dell'edificio originale, noto come Province Hall, da un incendio nel 1880.\nLa camera legislativa \u00e8 progettata per avere quattro file dal lato del governo e tre file dal lato dell'opposizione. Questo perch\u00e9 le elezioni hanno tradizionalmente prodotto una forte maggioranza di governo; infatti in alcune occasioni, anche con molti dei seggi su un lato della Camera, il governo si \u00e8 riversato a favore dell'opposizione. Molto spesso la Camera \u00e8 orientata ad avere solo due file sulle panchine dell'opposizione, in caso di grande opposizione l'aggiunta di una terza fila rende le panchine dell'opposizione piuttosto affollate."}
{"id": "8953835", "revid": "300067", "url": "https://it.wikipedia.org/wiki?curid=8953835", "title": "Kevin Johnson (cestista)", "text": ""}
{"id": "8953836", "revid": "201394", "url": "https://it.wikipedia.org/wiki?curid=8953836", "title": "Orto sul Colle dell'Infinito", "text": ""}
{"id": "8953839", "revid": "2093951", "url": "https://it.wikipedia.org/wiki?curid=8953839", "title": "Castello di Sant'Alessio con Vialone", "text": "Il Castello di Sant'Alessio con Vialone \u00e8 un castello della provincia di Pavia, in Lombardia.\nStoria.\nLa comunit\u00e0 di Sant\u2019Alessio \u00e8 menzionata tra quelle tenute nel 1181 a pagare al comune di Pavia le tasse di fodro e giogatico. Scarse sono le informazioni che abbiamo sul castello: nel XIV secolo l\u2019edificio era di propriet\u00e0 della famiglia aristocratica pavese dei Canevanova, ma, nel 1413, in parte per acquisto e in parte per usurpazione, ne presero possesso i Beccaria. Nel 1415 i Dodici Sapienti del comune di Pavia intimarono Franceschino Beccaria e il fratello Manfredo di Santa Giuletta di restituire il castello e i beni ad esso pertinenti ai Canevanova, ma i Beccaria non obbedirono. I Beccaria di Sant\u2019Alessio aderirono a Francesco Sforza: Gerolamo, figlio di Franceschino, fu capitano e cameriere ducale e, nel 1469, fu investito della giurisdizione su Montecalvo; nel 1470 ottenne privilegi e immunit\u00e0 da Galeazzo Maria e nel 1474, nonostante il divieto ducale di restaurare i castelli in mano all\u2019aristocrazia, gli fu concessa dal duca la possibilit\u00e0 di rinnovare le fortificazioni del castello. Con i suoi figli, Galeazzo e Francesco, la ricchezza dei Beccaria di Sant\u2019Alessio giunse al culmine, tanto che controllavano, oltre a Sant\u2019Alessio, anche Alperolo, Vialone, Linarolo, Torre del Mangano, Fossarmato, Redavalle, Retorbido e Santa Giuletta.\nMa il periodo di splendore del castello ben presto termin\u00f2. Nel 1512 il castello fu saccheggiato dagli Svizzeri e dai Veneziani del cardinale di Sion. Dopo che Francesco I riconquist\u00f2 il ducato di Milano nel 1515, Giovanni Battista Beccaria, figlio di Francesco, rimasto fedele alla dinastia sforzesca, dovette fuggire a Trento, dove si era rifugiato Francesco II Sforza, e fu quindi condannato alla pena capitale e i suoi beni furono sequestrati. Prima della battaglia di Pavia, il 4 febbraio 1525, il marchese di Pescara, con 20.000 lanzichenecchi e cavalieri, scacci\u00f2 i francesi dal castello e si avvicin\u00f2 al parco Visconteo, dove, nelle settimane successive, si svolse la battaglia. Nel 1527 il castello fu nuovamente saccheggiato dai Francesi e dai Veneziani. Terminate le guerre d\u2019Italia, il castello torn\u00f2 in possesso dei Beccaria e, per vie matrimoniali, intorno al 1555 pass\u00f2 in parte al nobile parmense Manfredo Cornazzani (marito di Barbara Beccaria) e, dopo vari passaggi, al principio del XVII secolo il castello era diviso tra il conte Alfonso Beccaria e i marchesi Cornazzani. Nel 1747 i Beccaria cedettero i loro beni a sant\u2019Alessio al marchese Giovanni Battista Botta Adorno, mentre ai Cornazzani subentrarono i conti Scaramuzza Visconti e poi altri proprietari. Tra Sette e Ottocento il castello cadde in decadenza, e fu a lungo utilizzato come azienda agricola. Durante la Seconda Guerra Mondiale fu occupato dai Tedeschi, che lo utilizzarono come carcere e comando. A partire del 1973 fu recuperato e restaurato dai nuovi proprietari, la famiglia Salamon, e intorno al castello \u00e8 sorta un\u2019area naturale protetta: l\u2019Oasi di Sant\u2019Alessio.\nDescrizione.\nIl castello \u00e8 formato da un\u2019alta torre centrale (la parte pi\u00f9 antica del complesso) risalente ai secoli XIII/XIV, posta al centro della corte dell\u2019edificio e circondata da quattro corpi di fabbrica, riferibili al XV secolo. Purtroppo non abbiamo notizie riguardo alle maestranze \no all\u2019architetto che ide\u00f2 la struttura, che tuttavia dovette essere di un certo livello, dato che l\u2019insieme della torre e dei corpi di fabbrica formano (insieme con il fossato) tre quadrati concentrici e perfettamente simmetrici. La massiccia torre al vertice presenta un loggiato, formato da tre fornici per lato. Le quattro facciate del castello sono dotate di base a scarpa e conservano alcune finestre ad arco ribassato e altre ad arco acuto con cornice in cotto, tipiche dell\u2019architettura lombarda del Quattrocento."}
{"id": "8953841", "revid": "144796", "url": "https://it.wikipedia.org/wiki?curid=8953841", "title": "Palazzo ducale di Nevers", "text": ""}
{"id": "8953845", "revid": "144796", "url": "https://it.wikipedia.org/wiki?curid=8953845", "title": "Castello di Chaumont-sur-Loire", "text": ""}
{"id": "8953848", "revid": "144796", "url": "https://it.wikipedia.org/wiki?curid=8953848", "title": "Castello di Clos Luc\u00e9", "text": ""}
{"id": "8953849", "revid": "144796", "url": "https://it.wikipedia.org/wiki?curid=8953849", "title": "Castello d'Amboise", "text": ""}
{"id": "8953850", "revid": "144796", "url": "https://it.wikipedia.org/wiki?curid=8953850", "title": "Palazzo dei duchi di Lorena", "text": ""}
{"id": "8953852", "revid": "287204", "url": "https://it.wikipedia.org/wiki?curid=8953852", "title": "Restland Memorial Park", "text": "Restland Memorial Park \u00e8 un cimitero situato a Dallas, in Texas. \u00c8 l'ultima dimora di molte figure di spicco nell'area di Dallas, inclusi politici ed atleti professionisti.\nSi trova sulla 13005 Greenville Avenue, Dallas, Texas 75243 North of I635 sulla Hwy 75, vicino al Richland College."}
{"id": "8953860", "revid": "2062065", "url": "https://it.wikipedia.org/wiki?curid=8953860", "title": "Ye Yifei", "text": "Carriera.\nFormula 4.\nNel 2015, Yifei inizia a correre in monoposto nel Campionato francese di Formula 4 dove partecipa a tutte le gare vincendone due e chiude dodicesimo in classifica. L'anno seguente corre ancora nel campionato francese, grazie all'esperienza dell'anno precedente riesce a dominare la serie, vincendo ben 14 gare delle 23 disputate. Nello stesso periodo partecipa in modo sporadico anche al Campionato italiano di Formula 4 dove conquista due podi e chiude il secondo anno nel campionato al decimo posto.\nFormula 3.\nNell 2019, Yifei partecipa al campionato asiatico di Formula 3 con Absolute Racing. Nel campionato conquista quattro vittorie e finisce secondo in classifica. Sempre nel 2019 entra nella Academy della Renault, partecipa al Campionato di Formula 3 con il team britannico Hitech Grand Prix. La stagione risulta deludente, finisce ventunesimo a fine campionato, arrivando a punti solo nell'ultima gara a Soci in Russia.\nEuroformula.\nNel 2020 dopo il campionato di Formula 3 lascia la Academy della Renault e passa sotto la gestione di Mukesh Jani, il padre di Neel Jani, campione 2016 della 24 Ore di Le Mans. Viene ingaggiato dal team Crypto Tower Racing per correre la Euroformula Open, vince la serie dominando, conquista undici vittorie e dodici pole.\nEndurance.\n2021.\nNel dicembre 2020, Yifei viene annunciato dal team russo, G-Drive Racing per correre nella categoria maggiore (LMP2) del campionato asiatico delle Mans Series 2021 insieme ai piloti Ferdinand von Habsburg e Ren\u00e9 Binder. Il trio si laurea campione vincendo due delle quattro gare in programma .\nSempre nel 2021 Yifei partecipa al campionato European Le Mans Series nella categoria maggiore la LMP2, con il team belga Team WRT insieme all'ex pilota di Formula 1 Robert Kubica e Louis Del\u00e9traz. Nella prima gara a Montmel\u00f2 il trio conquista la vittoria. Si ripetono vincendo anche la seconda gara del campionato a Spielberg. Il terzo appuntamento si disputa al Paul Ricard, i tre piloti della WRT si qualificano secondi, in gara concludono quinti, nella quarta gara svolta a Monza chiudono quarti, aumentando il distacco in classifica sui secondi. Con la vittoria in Belgio il Team WRT si laurea campione nella serie con una gara d'anticipo.\nIl Team WRT decide di partecipare anche alla 24 Ore di Le Mans 2021 con Yifei, Kubica e Del\u00e9traz come suoi piloti, sempre nella categoria LMP2. L\u2019equipaggio conduce un\u2019ottima gara sempre nei primi posti. All\u2019ultimo giro della gara per\u00f2, mentre erano al primo posto nella loro categoria, sono costretti al ritiro per un problema tecnico dopo ben 362 giri.\n2022.\nIl trentuno ottobre del 2021 Ye Yifei annuncia la sua firma con il ramo asiatico della Porsche, con la possibilit\u00e0 nel 2023 di correre il Campionato mondiale di endurance e la 24 ore di Le Mans con il progetto LMDh della Porche. Nel inverno del 2022 partecipa alla Asian Le Mans Series nella categoria GT, guidando una Porsche 911 GT3-R.\nNel febbraio insieme a Nicolas Lapierre e Niklas Kr\u00fctten si unisce al team Cool Racing per la stagione 2022 del ELMS. "}
{"id": "8953864", "revid": "309289", "url": "https://it.wikipedia.org/wiki?curid=8953864", "title": "Chatyrka", "text": "Il Chatyrka () \u00e8 un fiume della Russia estremo-orientale. Scorre nell'Anadyrskij rajon della \u010cukotka. Il fiume corre lungo il confine amministrativo con il Territorio della Kam\u010datka.\nDescrizione.\nIl Chatyrka ha origine sull'altopiano dei Coriacchi dalle pendici settentrionali di una montagna senza nome (1\u00a0050\u00a0m); nella parte alta e media scorre tra le gole delle montagne, in quella inferiore in una pianura molto paludosa, dove si divide in pi\u00f9 canali e sfocia nel mare di Bering in un estuario separato dal mare da un cordone litorale. Il fiume ha una lunghezza di 367\u00a0km, il bacino misura 13\u00a0400\u00a0km\u00b2. Suo principale affluente, da destra, \u00e8 lo Iomrautvaam (lungo 103\u00a0km). \nAlla foce del fiume si trova il villaggio di Chatyrka. La popolazione locale \u00e8 impegnata nell'allevamento delle renne. Sul fiume \u00e8 sviluppata la pesca commerciale del salmone (salmone rosa, salmone keta, salmone rosso, salmone reale)."}
{"id": "8953867", "revid": "44876", "url": "https://it.wikipedia.org/wiki?curid=8953867", "title": "Pietrasanta Calcio 1911 Unione Sportiva Dilettantistica", "text": ""}
{"id": "8953869", "revid": "729019", "url": "https://it.wikipedia.org/wiki?curid=8953869", "title": "Federico Williams", "text": "Estremo di ruolo, vinse tre campionati argentini in patria e altrettanti in Italia con il .\nVanta inoltre una presenza con la nazionale italiana.\nBiografia.\nOriginario di Tucum\u00e1n, crebbe nel locale club fin dall'et\u00e0 di 6 anni spinto dal fratello maggiore Julio.\nNel 1986 fu a Buenos Aires all'Universit\u00e0 di Belgrano e fu ingaggiato dal , poi torn\u00f2 nella sua citt\u00e0 d'origine per completare gli studi presso la locale Universit\u00e0 Tommaso d'Aquino; in tale periodo milit\u00f2 nel proprio club di formazione e rappresent\u00f2 la provincia di Tucum\u00e1n con cui vinse tre campionati argentini consecutivi tra il 1988 e il 1990.\nNel 1991, attesa invano la convocazione della nazionale argentina, si trasfer\u00ec in Italia all', da poco entrato nell'orbita Polisportiva Milan, con cui vinse tre scudetti; divenuto idoneo a rappresentare la F.I.R., fu convocato in nazionale Seven e, a novembre 1995, esord\u00ec nella nazionale maggiore a XV per quella che fu la sua unica presenza con l', allo stadio Olimpico di Roma contro il campioni del mondo del .\nLaureato in economia, dopo la fine dell'attivit\u00e0 \u00e8 divenuto agente di commercio e dirigente aziendale in Italia."}
{"id": "8953872", "revid": "767487", "url": "https://it.wikipedia.org/wiki?curid=8953872", "title": "Goldstone Ground", "text": "Goldstone Ground fu un impianto sportivo britannico di Hove, citt\u00e0 della contea inglese dell'East Sussex.\nLo stadio fu sede delle partite interne del dal 1902 al 1997.\nStoria.\nL'impianto sorgeva in Old Shoreham Road, nella cittadina di Hove, e fu utilizzato come campo da gioco fin dal 1901. Nel 1902 ospit\u00f2 la prima partita del Brighton &amp; Hove Albion, di cui divenne l'impianto casalingo ufficiale dalla stagione 1902-03.\nNel 1948 lo stadio venne scelto come sede esterna per la partita Lussemburgo-Afghanistan, valevole per le Olimpiadi disputatesi a Londra. Dieci anni dopo, nel 1958, venne registrata la massima affluenza nell'impianto (37.747 spettatori) durante una partita fra Brighton e .\nIl 23 settembre 1992 il Goldstone Ground vide il debutto ufficiale nel calcio professionistico di David Beckham, subentrato in una partita del secondo turno di Coppa di Lega.\nNonostante le proteste dei tifosi, contrari ad una ipotesi progettata da alcuni anni, nel 1997 il club fu costretto a vendere la propriet\u00e0 dello stadio per salvare la situazione economica, condizionata dai pesanti debiti accumulati negli amni precedenti, che avevano messo a rischio la sopravvivenza stessa della squadra.\nL'area venne trasformata in un centro commerciale con parcheggio.\nA seguito della cessione il Brighton fu costretto a giocare dal 1997 al 1999 a Gillingham e fino al 2011 al \"Withdean Stadium\", vecchio impianto cittadino, prima che l'attuale stadio, il Falmer Stadium venne completato."}
{"id": "8953878", "revid": "182193", "url": "https://it.wikipedia.org/wiki?curid=8953878", "title": "Football Club Lumezzane VGZ Associazione Sportiva Dilettantistica", "text": ""}
{"id": "8953885", "revid": "2083234", "url": "https://it.wikipedia.org/wiki?curid=8953885", "title": "Piemonte calcio", "text": ""}
{"id": "8953886", "revid": "80030", "url": "https://it.wikipedia.org/wiki?curid=8953886", "title": "Arnoldo di Nimega", "text": "Fu un disegnatore di vetrate che lavor\u00f2 sia nell'odierno Belgio che in Francia durante il periodo rinascimentale, influenzando i laboratori vetrai della Normandia. Il suo lavoro \u00e8 una serie di vetrate a soggetti storici della cattedrale di Tournai in Belgio. Le sue opere sono note per la maestria nell'esecuzione, per la brillantezza dei colori, per i ricchi drappeggi degli abiti e per gli sfondi architettonici. Venne lodato gi\u00e0 nella sua epoca da scrittori come Noviomagus (1522) e Francesco Guicciardini (pubbl. 1567).\nOpere.\nPrime opere.\nLe prime opere di Arnoldo di Nimega si trovano in Gheldria, negli attuali Paesi Bassi, e consistono in due cicli di finestre nei transetti della cattedrale di Tournai con episodi storici della citt\u00e0. Un ciclo rappresenta una serie di eventi che ebbero luogo nel VI secolo e che portarono la cattedrale di Tournai ad ottenere il diritto di raccogliere tasse e dazi. Gli episodi narrati nella parte bassa delle finestre mostrano la \"sconfitta di re Chilperico I da parte di suo fratello Sigeberto I\", la \"protezione concessa a Chilperico da parte del vescovo di Tournai\" e il \"complotto\" ordito dalla moglie di Chilperico, Fredegonda per assassinare Sigeberto I. La parte alta mostra vari aspetti della raccolta delle tasse da parte del clero della cattedrale di Torunai. \nIl secondo ciclo narra di come la citt\u00e0, annessa ad un certo punto alla diocesi di Noyon, ottenne il favore di papa Eugenio III per l'influenza di Bernardo di Chiaravalle e riottenne i propri diritti.\nLo stile di queste finestre \u00e8 gotico e fortemente influenzato dalle opere del pittore olandese contemporaneo Jan van Eyck. Qusta influenza si vede in particolar modo nella proporzione delle figure rappresentate con piccole teste e corpi allungati, e nell'elaborato drappeggio delle vesti. Lo stile ha inoltre molto in comune con gli arazzi prodotti nelle manifatture di Tournai.\nUltime opere.\nNel 1502 Arnoldo si port\u00f2 a Rouen, in Francia, dove sub\u00ec la forte influenza dei maestri vetrai della Normandia. Le finestre da lui prodotte in questo periodo sono generalmente firmate \"Arnouldt de la Pointe\". La sua opera combinava l'iconografia medievale con il naturalismo delle Fiandre del XV secolo insieme a motivi architettonici tipici del rinascimento italiano, nonch\u00e9 dell'influenza degli stampatori del rinascimento nordico come Albrecht D\u00fcrer, che gli fece visita nel 1521. Nel 1513, fece ritorno ad Anversa dove venne ammesso alla Gilda di San Luca, ma continu\u00f2 a mantenere contatti coi suoi allievi in Normandia, fornendo loro cartoni per diverse finestre in Francia per molti anni.\nTra gli esempi di sue opere di questo periodo si include un grande Albero di Jesse su una vetrata della chiesa di San Gottardo di Rouen (1506); un \"Martirio di Santo Stefano\" nella chiesa di san Romano di Rouen e una raffigurazione delle \"Tre Marie\", eseguita ad Anversa del 1526 per la chiesa di Notre-Dame di Louviers.\nAltre vetrate realizzate da Arnoldo si trovano in Inghilterra nella cattedrale di Wells; nella cattedrale di Lichfield, \"Transito della Vergine\" e \"Fontana della Misericordia\"; nella cattedrale di York. Le vetrate realizzate per il Monastero delle Carmelitane di Anversa, vennero smontate durante la secolarizzazione, attualmente l\"'Albero di Jesse\", si trova nella chiesa di San Giorgio di Hannover Square a Londra. \nIl Victoria and Albert Museum possiede tre pannelli raffiguranti scene tratte dalla \"Vita di san Pietro\". I pannelli sono sezioni di una finestra proveniente da una chiesa di Rouen. \nIl Metropolitan Museum of Art possiede due tondi che mostrano la testa di Cristo e di san Giovanni Battista."}
{"id": "8953887", "revid": "1528507", "url": "https://it.wikipedia.org/wiki?curid=8953887", "title": "Blended learning", "text": ""}
{"id": "8953891", "revid": "300067", "url": "https://it.wikipedia.org/wiki?curid=8953891", "title": "Sam Jones (cestista)", "text": ""}
{"id": "8953897", "revid": "120773444", "url": "https://it.wikipedia.org/wiki?curid=8953897", "title": "Gabriele da Feltre", "text": "Biografia.\nDi lui mancano dati biografici e si conoscono per ora solo due opere, una a Fondi, l'altra nella vicina Campodimele.\nA Fondi, la cappella dello Spirito Santo nella chiesa di Santa Maria in Piazza conserva il polittico su tavola raffigurante la \"Trinit\u00e0 tra i santi Giacomo e Giovanni Evangelista\"; nella lunetta superiore la \"Vergine col Bambino tra i santi Onorato e Sebastiano\"; nella predella i \"Dottori della Chiesa.\" Il polittico, firmato dall'autore, fu realizzato nel 1569 su commissione del nobile fondano Albino Saratta.\nA Campodimele, nella chiesa di San Michele Arcangelo, si trova una \"Madonna in trono col Bambino\": si tratta del pannello centrale superstite di un trittico che in origine comprendeva anche due pannelli laterali raffiguranti san Pietro e san Michele Arcangelo. L'opera \u00e8 firmata \"Gabriel Feltrensis\" e datata 1578."}
{"id": "8953902", "revid": "439868", "url": "https://it.wikipedia.org/wiki?curid=8953902", "title": "Ochi (disambigua)", "text": ""}
{"id": "8953935", "revid": "123389716", "url": "https://it.wikipedia.org/wiki?curid=8953935", "title": "Museo della civilt\u00e0 contadina del Friuli imperiale", "text": "Il Museo della civilt\u00e0 contadina del Friuli imperiale \u00e8 un museo privato situato ad Aiello del Friuli in provincia di Udine, di propriet\u00e0 della famiglia Formentini. \nIl museo, aperto dal 1992 e sito nel centro di Aiello del Friuli (UD), ove un tempo sorgeva l'antica Villa Teuffenbach (distrutta in seguito ad un incendio) e diventato in seguito un ambiente agricolo, \u00e8 ospitato in un complesso di quattro fabbricati, di diverse epoche (secoli XVIII-XX).\nLa collezione, che conta pi\u00f9 di 25.000 oggetti originali (suddivisi in cinquantadue sezioni tematiche), racconta la storia del territorio, in particolare della sua vocazione agricola e artigianale, dal 1500 fino al 1918 (anno di annessione al Regno d'Italia). La natura degli oggetti conservati, infatti, \u00e8 varia, passando dai mezzi agricoli agli strumenti di uso quotidiano nella vita contadina, nonch\u00e9 alle creazioni artigianali e ai mestieri.\nAll\u2019esterno dell\u2019edificio principale sono dipinte alcune meridiane (Aiello \u00e8 noto come \"il paese delle meridiane\"). Una riporta i versi del Purgatorio \"Vassene 'l tempo e l'uom non se n'avvede;\" un'altra recita un passo che si ispira alle Georgiche di Virgilio \"Beati agricolae sua si bona norint\" (\"Beati gli agricoltori se conoscono le cose buone che possiedono\")."}
{"id": "8953936", "revid": "124460297", "url": "https://it.wikipedia.org/wiki?curid=8953936", "title": "Finale della UEFA Europa League 2020-2021", "text": "La finale della 12\u00aa edizione della Europa League si \u00e8 disputata il 26 maggio 2021 allo Stadio Energa Gda\u0144sk di Danzica, in Polonia, tra gli spagnoli del e gli inglesi del .\nLa finale si sarebbe dovuta originariamente disputare allo Stadio Ram\u00f3n S\u00e1nchez Pizju\u00e1n di Siviglia, in Spagna; tuttavia, a causa del rinvio e del trasferimento della finale del 2020 a Colonia, in Germania, il Comitato Esecutivo UEFA ne decise il posticipo di un anno, con Danzica che avrebbe quindi ospitato la finale del 2021, a seguito della pandemia di COVID-19 in Europa.\nL'incontro, arbitrato dal francese Cl\u00e9ment Turpin, ha visto la vittoria degli spagnoli che si sono imposti ai tiri di rigore per 11-10 sugli inglesi, dopo che i tempi supplementari si erano conclusi sull'1-1, conquistando il trofeo per la prima volta in assoluto. Il Villarreal ha cos\u00ec ottenuto il diritto di giocare contro i vincitori della UEFA Champions League 2020-2021 nella Supercoppa UEFA 2021 e di qualificarsi, inoltre, direttamente alla fase a gironi della UEFA Champions League 2021-2022.\nSede.\nLa partita si giocher\u00e0 allo Stadio Energa Gda\u0144sk di Danzica, in Polonia. Alla riunione del Comitato Esecutivo UEFA a Kiev nel maggio 2018, lo stadio era stato inizialmente selezionato per ospitare la finale di UEFA Europa League del 2020, ma quando la pandemia di COVID-19 ha costretto la UEFA a spostare le ultime fasi del 2019-20 in Germania, il Comitato Esecutivo UEFA ha posticipato la finale di Europa League da parte dello Stadio Energa Gda\u0144sk al 2021.\nQuesta sar\u00e0 la prima partita UEFA per club ospitata nello stadio, che \u00e8 stata una delle sedi di UEFA Euro 2012. \u00c8 la seconda finale di una competizione UEFA per club ad essere giocata in Polonia, dopo la gara conclusiva dell'UEFA Europa League 2014-2015 che \u00e8 stata giocata al National Stadium di Varsavia. Quando lo stadio \u00e8 stato selezionato per ospitare la finale del 2020, era noto come Stadion Energa Gda\u0144sk, quindi a causa delle norme di sponsorizzazione UEFA, i materiali di marketing per la partita si riferivano alla sede come Stadio di Gda\u0144sk. Sebbene l'accordo di sponsorizzazione con Energa sia stato concluso nel novembre 2020, lo stadio continuer\u00e0 a essere conosciuto come Stadio di Danzica, per la finale.\nSelezione della Sede.\n\u00c8 stato indetto un bando libero dalla UEFA il 22 settembre 2017 per selezionare le sedi delle finali di UEFA Champions League, UEFA Europa League e UEFA Women's Champions League del 2020. Le federazioni avevano tempo fino al 31 ottobre 2017 per esprimere il loro interesse, e i fascicoli delle offerte dovevano essere presentati entro il 1\u00ba marzo 2018. Non \u00e8 stato concesso partecipare al bando per la finale della UEFA Europa League 2020 alle federazioni che ospitano le partite di UEFA Euro 2020.\nIl 3 novembre 2017 la UEFA ha annunciato che due federazioni avevano espresso l'interesse di ospitare la finale della UEFA Champions League 2020. \nLo Stadion Energa Gda\u0144sk di Danzica \u00e8 stato selezionato dal Comitato Esecutivo UEFA durante il loro incontro a Kiev il 24 maggio 2018.\nIl 17 giugno 2020, il Comitato Esecutivo UEFA ha annunciato che a causa del rinvio e del trasferimento della finale del 2020, Danzica ospiter\u00e0 invece la finale del 2021.\nIl cammino verso la finale.\nVillarreal.\nIl di Unai Emery viene inserito nel Gruppo I insieme agli azeri del , agli israeliani del e ai turchi del . La squadra spagnola si classifica al primo posto del girone con 16 punti conquistati, frutto di cinque vittorie e un pareggio. Ai sedicesimi vengono sorteggiati gli austriaci del , sconfitti 2-0 alla Red Bull Arena (reti di Alc\u00e1cer e Ni\u00f1o) e 2-1 allo stadio della Ceramica (doppietta di Moreno) per un risultato complessivo di 4-1 tra andata e ritorno. Agli ottavi di finale gli ucraini della perdono per 2-0 sia in casa allo stadio Olimpico di Kiev (gol di Torres e Albiol) che in trasferta a Vila-real (doppietta di Moreno). Ai quarti i croati della capitolano in entrambe le gare, 1-0 al Maksimir (rigore di Moreno) e 2-1 in Spagna (a segno Alc\u00e1cer e il solito Moreno), venendo eliminati con un risultato complessivo di 3-1 tra andata e ritorno. In semifinale gli inglesi dell' vengono battuti con un 2-1 complessivo nel doppio confronto grazie alle reti di Trigueros e Albiol, entrambe avvenute nella gara di andata allo stadio della Ceramica, che regalano il passaggio del turno dopo lo 0-0 nel ritorno all'Emirates Stadium. Gli spagnoli agguantano cos\u00ec la prima finale di Europa League della loro storia, diventando l'ottavo club iberico a raggiungere l'atto finale della competizione.\nManchester United.\nIl di Ole Gunnar Solskj\u00e6r, proveniente dalla fase a gironi della UEFA Champions League, esordisce nei sedicesimi contro gli spagnoli della , che vengono eliminati con un risultato complessivo di 4-0 tra andata e ritorno. Agli ottavi di finale vengono sorteggiati gli italiani del che, dopo aver pareggiato per 1-1 all'Old Trafford, capitolano per 1-0 a San Siro grazie alla rete di Pogba. Ai quarti gli spagnoli del vengono sconfitti per 2-0 sia a Manchester (gol di Cavani e autorete di Vallejo) che in trasferta all'Estadio de Los C\u00e1rmenes (rete di Rashford e rigore di Bruno Fernandes). In semifinale i mancuniani affrontano gli italiani della , vincendo l'incontro d'andata all'Old Trafford con un tennistico 6-2 e perdendo in modo ininfluente all'Olimpico per 3-2 nel ritorno, eliminandoli con un risultato complessivo di 8-5 nel doppio confronto. I \"Red Devils\" agguantano cos\u00ec la seconda finale di Europa League della propria storia, a distanza di quattro anni dalla finale di Stoccolma.\nTabella riassuntiva del percorso.\n\"Note: In ogni risultato sottostante, il punteggio della finalista \u00e8 menzionato per primo. (C: Casa; T: Trasferta; N: Neutro)\"\nLa partita.\nPer il \u00e8 la prima finale della storia, mentre il gioca la sua seconda finale di Europa League dopo quella del 2017. L'allenatore degli spagnoli Unai Emery schiera la squadra con il 4-3-3: i terzini sono Foyth e Pedraza mentre al centro agisce la coppia formata dal capitano Albiol e Pau Torres; a centrocampo Capoue \u00e8 il mediano davanti alla difesa, con ai suoi lati Parejo e Trigueros; il tridente offensivo \u00e8 formato da Yeremi Pino e Gerard Moreno a supporto della punta Bacca. Il tecnico dei \"red devils\" Solskj\u00e6r opta invece per il 4-2-3-1: sulle fasce sono disposti i terzini Wan-Bissaka e Shaw mentre al centro della difesa vi \u00e8 la coppia Bailly-Lindel\u00f6f per sopperire all'assenza dell'indisposto Maguire; in mediana Pogba \u00e8 affiancato da McTominay mentre sulla trequarti agiscono Rashford, Greenwood e il capitano Bruno Fernandes coadiuvati al centravanti Cavani.\nLa partita inizia con il Manchester Utd che spinge nell'area avversaria costringendo il Villarreal a chiudersi in difesa. Al 29' gli spagnoli trovano la deviazione vincente di Gerard Moreno su una punizione di Parejo e passano in vantaggio alla prima occasione. Il primo tempo finisce 1-0 con gli inglesi che, nonostante il maggior possesso palla, non riescono a creare reali occasioni pericolose. Nel secondo tempo il Manchester Utd continua a spingere in attacco, e al 55' Cavani trova il gol del pareggio. Raggiunto il pareggio, la squadra inglese continua a controllare il gioco e va vicina al raddoppio con un colpo di testa di Cavani respinto da un difensore del Villarreal. Gli spagnoli fanno valere una buona difesa e concludono i 90' in parit\u00e0.\nSi va cosi ai tempi supplementari, dove cala l'intensit\u00e0 e le due squadre riescono a creare solo qualche occasione potenziale. La partita si decide cos\u00ec ai tiri di rigore: entrambe le squadre segnano i primi cinque rigori, andando ad oltranza. All'undicesimo rigore tirano entrambi i portieri: Ger\u00f3nimo Rulli, dopo aver segnato l'undicesimo rigore per il Villarreal, para anche il rigore decisivo di David de Gea, regalando cosi la prima storica Europa League agli spagnoli.\nTabellino.\nDettagli.\nLa squadra \"di casa\" (ai fini amministrativi) \u00e8 stata determinata da un sorteggio aggiuntivo effettuato dopo il sorteggio dei quarti di finale."}
{"id": "8953938", "revid": "741864", "url": "https://it.wikipedia.org/wiki?curid=8953938", "title": "Ajit Singh", "text": "Biografia.\nFondatore del partito Rashtriya Lok Dal, era figlio del Primo Ministro indiano Charan Singh.\nFu Ministro del Commercio e dell'Industria (1989-1990), Ministro dell'Agricoltura (2001-2003) e Ministro dell'Aviazione Civile (2011-2014).\nSingh \u00e8 morto nel maggio del 2021, per complicazioni da Covid-19. Aveva tre figli: un maschio e due femmine."}
{"id": "8953945", "revid": "8660", "url": "https://it.wikipedia.org/wiki?curid=8953945", "title": "PLFA I 2016", "text": "La PLFA I 2016 \u00e8 la 9\u00aa edizione del campionato di football americano di secondo livello, organizzato dalla PZFA.\nStagione regolare.\nClassifiche.\nLe classifiche della regular season sono le seguenti:\nIX PLFA I Fina\u0142.\nLa IX PLFA I Fina\u0142 \u00e8 stata disputata il 23 luglio 2016 allo Stadion Miejski di Tychy. L'incontro \u00e8 stato vinto dai Tychy Falcons sui Wroc\u0142aw Outlaws con il risultato di 54 a 21."}
{"id": "8953948", "revid": "439868", "url": "https://it.wikipedia.org/wiki?curid=8953948", "title": "Ocotl\u00e1n (disambigua)", "text": ""}
{"id": "8953949", "revid": "122683775", "url": "https://it.wikipedia.org/wiki?curid=8953949", "title": "Chiesa di Maria Santissima Assunta in Cielo (Miano)", "text": "La chiesa di Maria Santissima Assunta in Cielo \u00e8 una delle chiese storiche di Napoli; \u00e8 la chiesa \"madre\" del quartiere periferico settentrionale di Miano.\nStoria e descrizione.\nLa chiesa venne probabilmente eretta nel XIII secolo e sub\u00ec continui rifacimenti fino ai primi decenni del XX secolo. \nLa facciata ottocentesca in stile neoclassico (restaurata con tutti i prospetti esterni tra il 2015 e il 2016) a due ordini, ionico e composito, conserva nel primo il portale seicentesco in piperno con nell'architrave uno stemma che reca la data 16.5 (purtroppo la terza cifra \u00e8 illeggibile). Ai lati del portale si aprono due nicchie che accolgono le ottocentesche statue in stucco dei Santi Pietro e Paolo, mentre al di sopra di esso \u00e8 posto un medaglione sempre in stucco dell'Assunta. L'interno \u00e8 a tre navate, con transetto sormontato nel mezzo dalla cupola e abside. Le volte e la cupola vennero dipinte a tempera dal grande pittore mianese Gaetano Bocchetti (1888-1990) tra gli anni '20 e gli anni '30 del secolo scorso. Di notevole fattura sono gli altari in marmi policromi che si ammirano per la chiesa; e tra questi quello che pi\u00f9 spicca per la raffinatezza del disegno e dell'esecuzione e per l'imponenza \u00e8 ovviamente il maggiore, al di sopra del quale vi \u00e8 un tempietto che accoglie una pregevole statua lignea settecentesca dell'Assunta. Altra opera di rilievo \u00e8 un tabernacolo rinascimentale del XVI secolo in marmo bianco, decorato da un bassorilievo con i simboli della Passione e testine d'angeli. \nAnnesso alla chiesa \u00e8 l'Oratorio della Confraternita del Santissimo Sacramento. Esso consiste in un'aula rettangolare, ornata sulle volte e sulle pareti da delicati stucchi rococ\u00f2. Alle pareti si ammirano ancora due grandi scene affrescate (\"Ges\u00f9 nell'Orto\" e \"Ultima Cena\"), firmate da Pietro Malinconico (pittore praticamente sconosciuto, ma attivo anche nel Monastero delle Trentatr\u00e9 nel centro storico di Napoli e nel Palazzo Niglio-Iadicicco di Frattamaggiore), al quale si pu\u00f2 attribuire con riserva anche la tela absidale. L'oratorio allo stato attuale \u00e8 privo degli stalli lignei che certamente \"correvano\" lungo le sue pareti."}
{"id": "8953950", "revid": "1318658", "url": "https://it.wikipedia.org/wiki?curid=8953950", "title": "Distretto di la Guerche", "text": "Il distretto di la Guerche era una divisione territoriale francese del dipartimento dell'Ille-et-Vilaine, istituita nel 1790 e soppressa nel 1795.\nEra formato dai cantoni di la Guerche, Gennes, Janz\u00e9, Marcill\u00e9, Martign\u00e9, Pir\u00e9, Retiers e le Teil."}
{"id": "8953958", "revid": "1310927", "url": "https://it.wikipedia.org/wiki?curid=8953958", "title": "Kyriakos Savvidis", "text": ""}
{"id": "8953960", "revid": "2149771", "url": "https://it.wikipedia.org/wiki?curid=8953960", "title": "Ovidiu Perianu", "text": "Caratteristiche tecniche.\n\u00c8 un centrocampista difensivo dotato di una buona tecnica di base e con un'ottima visione di gioco.\nCarriera.\nClub.\nCresciuto nel settore giovanile del , debutta in prima squadra il 25 luglio 2019 subentrando a Florinel Coman nei minuti finali dell'incontro di qualificazione per l'Europa League vinto 3-0 contro l'; l'11 agosto seguente esordisce anche in Liga I, contro il .\nStatistiche.\n\"Statistiche aggiornate al 3 maggio 2021\"."}
{"id": "8953961", "revid": "1161730", "url": "https://it.wikipedia.org/wiki?curid=8953961", "title": "Servendo il popolo", "text": ""}
{"id": "8953962", "revid": "72396", "url": "https://it.wikipedia.org/wiki?curid=8953962", "title": "Laboratorio di videogiochi", "text": " \u00e8 un videogioco educativo del 2021 sviluppato e pubblicato da Nintendo per Nintendo Switch.\nModalit\u00e0 di gioco.\nIn \"Laboratorio di videogiochi\" \u00e8 possibile creare giochi utilizzando un linguaggio di programmazione visuale incentrato su dei personaggi denominati Nodon. Sono presenti delle lezioni introduttive e una modalit\u00e0 \"programmazione libera\"."}
{"id": "8953981", "revid": "1428602", "url": "https://it.wikipedia.org/wiki?curid=8953981", "title": "Victor Sieg", "text": "Biografia.\nSieg studi\u00f2 prima con suo padre e successivamente presso il Conservatorio di Parigi, con Fran\u00e7ois Benoist (organo) e Ambroise Thomas (composizione musicale). Vinse il Primo Premio d'organo del conservatorio nel 1863 e l'anno successivo vinse il Prix de Rome per la cantata, \"Ivanho\u00e9\". La cantata debutt\u00f2 il 18 novembre 1864 presso l'Opera di Parigi.\n\"Ivanho\u00e9\" fu l'unica composizione importante di Sieg, anche se in seguito pubblic\u00f2 diversi brani per pianoforte tra cui \"Trois Impromptus\", \"Tarentelle\" e \"Caprice-Valse\". Dopo la sua permanenza a Roma, dove lavor\u00f2 alla composizione di un op\u00e9ra-comique, torn\u00f2 a Parigi come organista presso la chiesa di Notre-Dame de Clignancourt e si dedic\u00f2 all'insegnamento. Fu anche organista della Chiesa di Saint-Merri."}
{"id": "8954000", "revid": "300067", "url": "https://it.wikipedia.org/wiki?curid=8954000", "title": "Michael Scott (cestista)", "text": ""}
{"id": "8954001", "revid": "486946", "url": "https://it.wikipedia.org/wiki?curid=8954001", "title": "Mike Scott (cestista)", "text": ""}
{"id": "8954003", "revid": "6923", "url": "https://it.wikipedia.org/wiki?curid=8954003", "title": "Nobilt\u00e0 rutena", "text": "Con nobilt\u00e0 rutena (, , , ) si fa riferimento all'aristocrazia della Rus' di Kiev e del Principato di Galizia-Volinia, che si trovava nel Granducato di Lituania, in Rutenia, in Samogizia, nella Confederazione polacco-lituana e, successivamente, nell'Impero russo e nell'Impero austriaco: col tempo, i nobili affrontarono sempre pi\u00f9 un processo di polonizzazione e in seguito di russificazione, pur mantenendo un'identit\u00e0 culturale separata.\nL'aristocrazia rutena, in origine legata allo slavo orientale come idioma e alla religione ortodossa, si trov\u00f2 governata dal Granducato di Lituania in espansione, dove sorse dallo status di seconda classe a partner alla pari della nobilt\u00e0 lituana. In seguito all'unione polacco-lituana del XIV secolo, i nobili ruteni adottarono gradualmente la lingua polacca e la religione (cio\u00e8 una conversione dalla fede ortodossa al cattolicesimo). Malgrado tutto, mantennero un'identit\u00e0 distinta all'interno della classe polacco-lituana nota come szlachta, riassumibile nell'espressione latina coniata da Stanis\u0142aw Orzechowski \"gente Ruthenus, natione Polonus\" o anche semplicemente \"Ruthenus\" (traducibile con \"di nazionalit\u00e0 polacca, ma di origine rutena\": il termine \"nazione\" andrebbe inteso come affiliazione allo Stato, anche se con un'accezione del termine in senso moderno, \"gente\" indicatore delle tradizioni tipiche). La misura in cui preservarono tale identit\u00e0 separata \u00e8 ancora oggetto di dibattuto da parte degli studiosi e varia in base al tempo e al luogo.\nAlla fine, in seguito all'Unione di Lublino nel 1569, la maggior parte dei territori della Rutenia entr\u00f2 a far parte della Corona del regno polacco nella Repubblica delle due Nazioni. Il trasferimento delle terre rutene dal Granducato alla Polonia avvenne con il forte sostegno della nobilt\u00e0 rutena, attratta dalla cultura polacca e desiderava i privilegi della nobilt\u00e0 polacca. Per via della sua gravitazione attorno alla tradizione nobile lituana e quella polacca, Stone descrive tale situazione come un passaggio da \"ricchezza senza diritti legali\" a possesso di \"diritti individuali e sociali ben definiti\". La nobilt\u00e0 lituana, polacca e rutena divenne gradualmente sempre pi\u00f9 unificata, in particolare per quanto riguardava la propria identificazione come ceto nella piramide sociale. Nel XIX e XX secolo, l'aristocrazia rutena divenne cos\u00ec pesantemente polonizzata che l'eventuale rinascita nazionale di Bielorussia e Ucraina fu per lo pi\u00f9 stimolata dalle classi medie e inferiori della nobilt\u00e0, a cui in seguito si un\u00ec la crescente coscienza nazionale della nuova borghesia piuttosto che la vecchia \u00e9lite rutena.\nNonostante la polonizzazione in Lituania e Rutenia nei secoli XVII-XVIII, gran parte della szlachta meno influente riusc\u00ec a mantenere la propria identit\u00e0 culturale in vari modi. L'eredit\u00e0 \u00e8 ancora palpabile in Europa centrale: si pensi al fatto che all'inizio degli anni Novanta si contavano circa 300.000 greco-cattolici in Ungheria, specie a nord-est, alcuni dei quali verosimilmente eredi dei nobili ruteni dei secoli passati. In alcune zone dell'odierna Ucraina con una significativa presenza di membri della szlachta, come ad esempio il Distretto di Bar o il Distretto di Ovru\u010d, la russificazione e la pi\u00f9 atavica polonizzazione ebbero molti meno effetti che altrove al di l\u00e0 della martellante politica indirizzata in senso opposto.\nAlcune delle principali famiglie nobili rutene, tutte polonizzate in misura significativa, includevano i Czartoryski, gli Ostrogski, i Sanguszko, i Sapieha, i Wi\u015bniowiecki, gli Zas\u0142awski e gli Zbaraski.\nOrigini.\nLa nobilt\u00e0 rutena era solitamente di origine slava orientale dalle terre incorporate dei principati della vecchia Rus' di Kiev e della Galizia-Volinia incorporata nel Granducato di Lituania e nel Regno di Polonia, che perlopi\u00f9 corrispondevano a territori oggi facenti parte delle odierne Ucraina e Bielorussia.\nDopo l'incorporazione della nobilt\u00e0 baltica legata alla Lituania Propria, si adottarono spesso cultura, lingua e tradizioni del mondo ruteno. L'alta nobilt\u00e0 bielorussa, indicata con l'etnonimo \"litvin\", abbracciava in gran parte le usanze slave e il cristianesimo ortodosso, oltre ad esprimersi in lingua rutena. Nel corso del tempo, una parte dell'alta aristocrazia lituana fin\u00ec per essere di origine rutena: la nobilt\u00e0 minore localizzati nell'odierna Lituania continu\u00f2 a esprimersi in lingua lituana. L'antico slavo ecclesiastico e, pi\u00f9 tardi, il ruteno, acquisirono lo status di lingua ufficiale della cancelleria sotto Vitoldo, mentre il latino era usato nelle relazioni con l'Europa occidentale.\nSi stima che nel XVI secolo l'80% dei feudatari in terra bielorussa fosse di etnia rutena e il 19% baltico. Non si conoscono grandi conflitti emersi tra la szlachta rutena e quella baltica nel Granducato di Lituania: la parit\u00e0 di loro diritti risultava peraltro garantita anche dagli Statuti lituani del 1529, 1566 e 1588. Col passare del tempo, le differenze tra le fazioni lituane e rutene dell'\u00e9lite interna del Granducato si assottigliarono fino a scomparire.\nConfederazione polacco-lituana.\nDopo l'unione di Lublino del 1569, i gruppi etnici non polacchi e finiti nell'orbita di Cracovia, in particolare i ruteni e lituani, sperimentarono una forte influenza della cultura polacca e dell'idioma.\nNell'ambito della colonizzazione delle terre rutene da parte della nobilt\u00e0 polacca o polonizzata, anche i contadini della Polonia centrale si spinsero verso est.\nFino al XVI secolo l'antica lingua rutena veniva parlata dalla maggioranza degli aristocratici del Granducato, inclusi gli stessi granduchi, anche in aree abbastanza lontane come la Samogizia, sia in occasioni formali che in privata sede, sino alla soppressione ufficiale avvenuta nel 1697 in favore di polacco e latino. Entro la fine del XVI secolo, a causa di una serie di circostanze, in primis l'unione di Brest, a seguito della quale la Chiesa ortodossa della Repubblica delle Due Nazioni scelse di essere sottoposta all'autorit\u00e0 della Santa Sede e non pi\u00f9 al Patriarcato di Mosca, e l'aumento delle scuole gesuite, le nuove leve della szlachta e dell'alta borghesia ricevettero un'istruzione in lingua polacca e finirono per rimpiazzarla al ruteno: un simile processo coinvolse maggiormente i pi\u00f9 abbienti magnati piuttosto che la szlachta inferiore, ancorata invece con strenuo senso di appartenenza alle proprie radici storiche.\nDa quel momento, una fetta dell'aristocrazia rutena adott\u00f2 mode e tradizioni tipiche della Polonia, incluso il sarmatismo. Nonostante questo, la fedelt\u00e0 politica della Bielorussia e dell'Ucraina del tempo rimase pi\u00f9 favorevole a Vilnius piuttosto che a Varsavia, divenuta la nuova capitale dal 1596, tanto da schierarsi a fianco della prima in alcune storiche riunioni del sejm.\nEtmanato cosacco.\nIn seguito al trattato di Pereyaslav del 1654, sulla riva sinistra ucraina prese forma l'Etmanato cosacco, la cui classe dirigente era composta per l'appunto da cosacchi. Nonostante il fatto che un gran numero di cosacchi non vantasse origini nobili ufficiali (cio\u00e8 riconosciute o assegnate ex novo dai re e dal Sejm), si tendeva a identificarsi come membri della szlachta: un simile atteggiamento evince tra l'altro dallo stile di vita, dall'arte e dell'abbigliamento. Dopo la fine della guerra civile passata alla storia come rovina (1659-1686), vari ruteni, polacchi (ad esempio Zavadovsky, Dunin-Borkovsky, Modzalevsky), famiglie nobili lituane (Narbut, Zabily, Hudovy\u010d), tatari (Ko\u010dubey), serbi (Mjloradovj\u010d), greci (Kapnist) e di altre terre si trasferirono in massa nell'Etmanato. Tramite matrimoni misti avvenuti tra cosacchi, ruteni e altre aristocrazie, oltre che grazie a titoli gi\u00e0 ottenuti in passato, i cosacchi riuscirono a raggiungere posizioni di spicco sia nell'Etmanato che in Russia, dando luogo a nobilt\u00e0 divenuta nota come star\u0161in\u00e1 (in Stati come Russia, Ucraina, Bulgaria e Bielorussia con tale termine si designa inoltre un grado delle forze armate). La nobilt\u00e0 cosacca gioc\u00f2 un ruolo importante nella storia sia dell'Ucraina che della Russia, venendo assorbiti entro la fine del XVIII e l'inizio del XIX secolo dalla nobilt\u00e0 russa.\nImpero russo.\nNobilt\u00e0 rutena della moderna Ucraina nell'impero russo.\nDalla fine del XVI secolo la nobilt\u00e0 rutena si trasfer\u00ec in Russia perch\u00e9 nella Confederazione furono rimpiazzati dalla szlachta polacca cattolica e non riuscirono a raggiungere un elevato status sociale e politico. Dopo la rivolta di Chmel'nyc'kyj e il trattato di Perejaslav, un gran numero di nobili ruteni e cosacchi acquis\u00ec lo status di cittadino dell'Etmanato, che godeva s\u00ec di ampie autonomie ma rientrava comunque nello Zarato russo. A seguito della fusione dei cosacchi e dell'aristocrazia rutena con quella cosacca, vari esponenti tentarono di guadagnarsi un proprio ruolo affrontando tutte le tappe del \"cursus honorum\" politico e/o militare in Russia. Dall'inizio del XVIII secolo e fino ai primi anni del XIX secolo svolsero un compito importante nello Zarato e, in seguito, nell'Impero russo. Famiglie come quella dei Razumovskij e dei Bezborodko divennero tra le pi\u00f9 agiate dell'Impero.\nEntro la fine del XVIII e l'inizio del XIX secolo, l'Etmanato, nonostante le garanzie che offriva in senso opposto il trattato di Perejaslav, fu abolito da Caterina II: in concomitanza con tale circostanza, alcuni furono costretti a lasciare la regione e dovettero trasferirsi nella regione di Kuban', dove costituirono il gruppo dei cosacchi del Kuban'. La maggioranza di coloro che erano di discendenza nobiliare raggiunse il grado necessario per essere riconosciuta dalla tavola dei ranghi o ricevette un titolo per volont\u00e0 degli imperatori russi, diventando a quel punto parte integrante dell'aristocrazia nazionale. Dopo le spartizioni della Polonia, anche la nobilt\u00e0 rutena dall'Ucraina e da altre terre della a quel punto soppressa Confederazione polacco-lituana converse nella \"dvorjanstvo\". Allo stesso modo in cui la nobilt\u00e0 rutena era stata incorporata nella nobilt\u00e0 polacca, l'alta nobilt\u00e0 di discendenza rutena e cosacca si associ\u00f2 sempre pi\u00f9 alla realt\u00e0 russa, piuttosto che ai russini (ruteni, cosacchi e ucraini), anche se non in regioni pi\u00f9 periferiche come la Galizia. Poich\u00e9 la maggior parte dell'educazione veniva insegnata principalmente in russo e francese, presto l'\u00e9lite rutena cominci\u00f2 a esprimersi in russo invece che nel vecchio idioma. Il contributo di tale gruppo nella cultura, nella scienza e nella vita politica russa si dimostr\u00f2 elevato: si pensi a figure come P\u00ebtr Il'i\u010d \u010cajkovskij, Nikolaj Gogol', F\u00ebdor Dostoevskij, Ivan Paskevi\u010d e Michail Ostrogradskij.\nLa nobilt\u00e0 rutena nella Bielorussia imperiale.\nAlla fine del XVIII e XIX secolo, la szlachta bielorussa partecip\u00f2 attivamente alle rivolte anti-russe scoppiate nel territorio della vecchia Confederazione polacco-lituana: Tadeusz Ko\u015bciuszko (\"Tadevu\u0161 Kastsju\u0161ka\"), un nobile di quella che oggi \u00e8 la Bielorussia, capeggi\u00f2 una vasta insurrezione nel 1793. Konstanty Kalinowski foment\u00f2 invece la rivolta di gennaio nel territorio dell'ex Granducato di Lituania.\nNel XIX secolo, la polonizzazione della szlachta da un lato e la russificazione e la violenta imposizione dell'ortodossia ai contadini dall'altro, generarono una situazione in cui la barriera sociale tra aristocrazia e ceti umili in terra bielorussa fortemente divisoria e tardarono lo sviluppo di un qualsivoglia risveglio nazionale. Solo nel tardo XIX secolo, epoca in cui il nazionalismo era sbocciato pressoch\u00e9 ovunque, intellettuali locali di estrazione contadina e alcuni aristocratici come Franci\u0161ak Bahu\u0161evi\u010d e Wincenty Dunin-Marcinkiewicz contribuirono a delineare un concetto di identit\u00e0 unitaria tra i moderni bielorussi, discendenti degli abitanti di lingua slava deloo storico Granducato di Lituania e delle precedenti entit\u00e0 rutene di Polock e Tura\u016d. Da un po' tempo, anche i baltici di lingua lituana avevano vissuto un periodo di risveglio nazionale.\nAll'inizio del XX secolo, la nobilt\u00e0 bielorussa appariva principalmente coinvolta a livello politico nel movimento politico noto come Krajowcy, il quale incorporava locatori polacchi che vivevano nella regione di Vilnius. Altri come Roman Skirmunt o Maria Magdalena Radziwi\u0142\u0142, invece, mostrarono simpatie per il movimento nazionale bielorusso e incentivarono la creazione della Repubblica Popolare Bielorussa indipendente nel 1918. Il comandante del reggimento Piotr Kazakevi\u010d in seguito si un\u00ec all'esercito nazionale bielorusso con 2.000 cosacchi russi professionisti: questi era in passato un comandante del reggimento per l'Impero.\nDopo la rivoluzione d'ottobre, l'\u00e9lite bielorussa e i cosacchi furono duramente colpiti dal terrore bolscevico, essendo stati bollati come nemici del regime: la Bielorussia orientale affront\u00f2 il terrore sovietico gi\u00e0 dall'inizio degli anni '20, mentre la maggior parte dei discendenti degli aristocratici che risiedevano in Bielorussia occidentale sperimentarono una sequela di provvedimenti repressivi solo con l'annessione del territorio da parte dell'URSS nel 1939 nel corso della campagna di Polonia.\nPoich\u00e9 all'inizio del XX secolo molti nobili minori in Bielorussia apparivano difficilmente distinguibili dai normali contadini, solo la massima aristocrazia convisse con repressioni a causa del proprio ceto sociale.\nLa nobilt\u00e0 rutena oggi.\nDopo che la Bielorussia riottenne l'indipendenza nel 1991, i discendenti sopravvissuti delle famiglie nobili formarono alcune organizzazioni, in particolare l'Unione del popolo nobile bielorusso (\u0417\u0433\u0443\u0440\u0442\u0430\u0432\u0430\u043d\u043d\u0435 \u0431\u0435\u043b\u0430\u0440\u0443\u0441\u043a\u0430\u0439 \u0448\u043b\u044f\u0445\u0442\u044b). Esiste, tuttavia, una frammentazione interna tra gli aristocratici, i quali tendono a identificarsi spesso con la szlachta polacco-lituana o con la \"dvoryanstvo\" russa.\nDenominazione.\nInizialmente, i nobili ruteni erano chiamati \"boiardi\" (, in ruteno: \u0431\u043e\u044f\u0440\u0435, \"boyare\", ), mentre in Lituania si usava la parola \"bajorai\".\nDopo l'unione di Horod\u0142o, insieme alla parola \"bajary\" comparve il termine \"bajary-szlachta\" (\u0431\u0430\u044f\u0440\u044b-\u0448\u043b\u044f\u0445\u0442\u0430) o semplicemente \"szlachta\" (\u0448\u043b\u044f\u0445\u0442\u0430), come appare dalla documentazione del Granducato di Lituania, scritta in parte in antico bielorusso. Nel XV e XVI secolo l'aristocrazia in Polesia o Podlachia era spesso chiamata anche \"ziamianie\" (\u0437\u044f\u043c\u044f\u043d\u0435). Dal secondo quarto del XVI secolo, la parola \"szlachta\" (\u0448\u043b\u044f\u0445\u0442\u0430) divenne il termine bielorusso volto a definire la pi\u00f9 elevata categoria sociale.\nReligione.\nNel XIV secolo la maggioranza della nobilt\u00e0 bielorussa, sia baltica che rutena, abbracciava la religione ortodossa orientale: qualche scriba nelle corti dei sovrani lituani di epoca precedente dovette essere gi\u00e0 stato senza dubbio di fede ortodossa. Dopo la cristianizzazione della Lituania, dal 1387 sempre pi\u00f9 nobili iniziarono a convertirsi al cattolicesimo, che divenne la religione dominante prima tra l'aristocrazia e poi anche nei ceti pi\u00f9 umili.\nNel XVI secolo gran parte della nobilt\u00e0 bielorussa, sia cattolica che ortodossa, si convert\u00ec al calvinismo e ad altre fedi protestanti sull'esempio dei Radziwi\u0142\u0142. Tuttavia, la poderosa risposta della controriforma avvenuta tra la fine del XVI secolo e l'inizio del XVII secolo spinse la maggior parte degli aristocratici convertitisi a tornare sui propri passi. Con l'annessione delle moderne terre bielorusse da parte dell'Impero russo alla fine del XVIII secolo, la nobilt\u00e0 locale approva prevalentemente cattolica, mentre il resto della popolazione era affiliata perlopi\u00f9 alle chiese cattoliche di rito orientale, con una piccola minoranza ortodossa localizzata nelle aree pi\u00f9 a est. Altre comunit\u00e0 della szlachta legata alla religione ortodossa si trovavano nei dintorni di Pinsk, Davyd-Haradok, Sluck e Mahil\u00eb\u016d, cos\u00ec come alcuni gruppi di calvinisti.\nAraldica.\nGli aristocratici bielorussi vantavano proprie insegne familiari gi\u00e0 nel XIV secolo, ma uno dei privilegi introdotti con l'Unione di Horod\u0142o consent\u00ec loro di adoperare degli stemmi in formato simile a quello dei polacchi (a volte con delle modifiche).\nSi contano circa 5.000 stemmi tra quelli della szlachta polacca, bielorussa, lituana e ucraina."}
{"id": "8954014", "revid": "1522738", "url": "https://it.wikipedia.org/wiki?curid=8954014", "title": "Partai Komunis Indonesia", "text": ""}
{"id": "8954018", "revid": "1451528", "url": "https://it.wikipedia.org/wiki?curid=8954018", "title": "Politically incorrect", "text": ""}
{"id": "8954024", "revid": "1451528", "url": "https://it.wikipedia.org/wiki?curid=8954024", "title": "Cultura del boicottaggio", "text": ""}
{"id": "8954028", "revid": "1451528", "url": "https://it.wikipedia.org/wiki?curid=8954028", "title": "Libert\u00e0 di coscienza", "text": ""}
{"id": "8954029", "revid": "2128638", "url": "https://it.wikipedia.org/wiki?curid=8954029", "title": "Riccardo Carnovalini", "text": "Biografia.\nNato sul mare, sin dall'infanzia \u00e8 la montagna ad attrarlo. Muove i primi passi sulle Dolomiti, durante le vacanze estive. Da ragazzo la bicicletta \u00e8 il mezzo con cui si muove a scoprire l'Appennino, Ligure e Tosco-Emiliano, e il ciclismo diventa la sua attivit\u00e0 agonistica. Nel 1973 un brutto incidente in gara ferma la sua corsa: ci impiega un anno a rimettersi in piedi.\nCamminare diventa una necessit\u00e0: con la fidanzata Cristina Di Bono trascorre ogni fine settimana a esplorare le cime dietro casa, facendo crescere il suo amore per la montagna, fino alla scelta della coppia di gestire, dal 1977 al 1980, il Rifugio CAI Carrara sulle Alpi Apuane. \u00c8 durante questa esperienza che si avvicina all\u2019alpinismo, alla speleologia e alla fotografia di paesaggio.\nDal 1980 attraversa a piedi, da Est a Ovest e da Nord a Sud, l\u2019Italia e l\u2019Europa. Sin da subito inizia un'intensa attivit\u00e0 come relatore a convegni, incontri pubblici e congressi in quanto esperto camminatore e cercatore di Vie.\nAlla fine degli anni \u201880 fonda la prima Scuola di Trekking con sede nel castello di Fosdinovo, sostenuta dalla Regione Toscana e dal marchese Torrigiani Malaspina. Successivamente fece spesso docenza in corsi di formazione per guide ambientali-escursionistiche.\nNell'ambito della promozione del cammino \u00e8 da sottolineare l'impegno con le scuole. Durante l'a.s. 1980/1981 incontra tutte le scuole liguri per promuovere il progetto Alta Via dei Monti Liguri e sollecitare i ragazzi a conoscere l\u2019ambiente camminando per vivere una vita pi\u00f9 sana e rispettosa della natura. Negli anni \u201890 per sette inverni svolge attivit\u00e0 con gli studenti della scuola primaria e della scuola secondaria di primo grado di Milano, nell\u2019ambito del Progetto Conoscere la Lombardia in treno del Settore Educazione del capoluogo lombardo. \nIl 26 febbraio 1990 con un gruppo di amanti dell\u2019Italia e della montagna fonda, e ne viene eletto presidente, l'Associazione Sentiero Italia, nata per individuare un itinerario che permetta di percorrere l\u2019intero sviluppo della spina dorsale italiana: disegnano e tracciano con i loro passi il Sentiero Italia (SI), forse il pi\u00f9 lungo percorso di montagna al mondo.\nDal 1997 al 2005 si dedica quasi esclusivamente all\u2019attivit\u00e0 di fotografo, entrando a far parte della ristretta cerchia del Centro Iconografico De Agostini, diretto da Maria Serena Battaglia. Trova per\u00f2 il tempo per aprire, insieme a Roberta Ferraris, uno dei primi B&amp;b in Lunigiana, inserito nel prestigioso catalogo Special Places to Stay. Nel 2001 si trasferisce in Alta Langa, dove, per alcuni anni, alleva capre e produce formaggi per provare a guarire dalla malattia dei lunghi cammini, ma inutilmente, e dal 2006 riprende, con forza, a cercare nuove vie. \nNel 2009 \u00e8 tra i soci fondatori, e presidente, dell\u2019Associazione CamminAmare, che si pone come missione la conoscenza e la tutela delle coste italiane.\nI viaggi e le fotografie.\nDal 1980 progetta, organizza e realizza lunghi viaggi a piedi in Italia e in Europa per conoscere e far conoscere i territori attraversati, con particolare attenzione al rapporto uomo-ambiente. La macchina fotografica \u00e8 il terzo occhio, che l\u2019aiuta a raccontare il paesaggio con l\u2019obiettivit\u00e0 dell\u2019obiettivo. Ha pubblicato alcune centinaia di reportage dei suoi viaggi su quotidiani e riviste italiane e straniere; tra le altre ricordiamo Airone, Atlante, Epoca, L'Europeo, PleinAir, Tours, La Stampa, La Repubblica. Ha collaborato con la RAI, conducendo trasmissioni di Radio Uno e intervenendo come esperto di viaggi a piedi in programmi delle tre reti televisive. Un'altra importante collaborazione \u00e8 quella con Radio Popolare. \nIl suo archivio consta di 500.000 fotografie, principalmente di paesaggio italiano, e rappresenta un punto di riferimento per varie case editrici. Qualche migliaio dei suoi scatti sul paesaggio italiano sono ospitati nel sito di GettyImage. Collabora con l'agenzia fotografica Realy Easy Star.\nAttivit\u00e0 espositiva.\nL\"'Occit\u00e0nia a p\u00e8\" \u00e8 diventata mostra fotografica a Cuneo nell'autunno del 2008.\nSedici fotografie di confronto della Liguria scattate durante il CamminAmare Liguria del 2008 fanno parte della mostra \"L'Amo. Liguria Amata Martoriata\", esposte negli anni 2009 e 2010 \nOttantacinque scatti fotografici che raccontano \"Il Cammino di Marcella Piemonte - Passi, Parole, Paesaggi e Particolari per riflettere su Uomo e Ambiente\" sono state esposte, con il patrocinio di Unione Europea - Fondo sociale europeo e Regione Piemonte, \n\"L'Appia ritrovata. In cammino da Roma a Brindisi\" \u00e8 la mostra che consente di riscoprire la prima grande via europea attraverso le fotografie di Riccardo Carnovalini integrate da un reportage di Antonio Politano, realizzato per il National Geographic Italia, e da istantanee estratte dai filmati \u201con the road\u201d di Alessandro Scillitani. Il percorso espositivo, curato da Irene Zambon e con testi e didascalie di Paolo Rumiz, \u00e8 stato presentato la prima volta all'Auditorium Parco della Musica di Roma dal 9 giugno al 18 settembre 2016. Successivamente la mostra \u00e8 stata ospitata in cinque siti:\nprima di tornare, il 4 marzo 2020, a Roma nel Casale di Santa Maria Nova, all\u2019interno del Parco Archeologico dell\u2019Appia Antica, lungo il percorso della Regina Viarum.\n18 settembre 2021 - 7 novembre 2021 a Fidenza \"365 volte Europa: un anno sempre a piedi attraverso 22 nazioni\" - Elogio della lentezza, mostra organizzata nell'ambito del Francigena Fidenza Festival. \nUn assaggio di articoli e interviste.\nhttp://www.socialtrekking.it/r-carnovalini/\nhttps://www.outsideonline.com/2422467/va-sentiero-sentiero-italia\nhttps://sentieroitalia.cai.it/camminare-per-riconnettersi-alla-terra/\nhttps://www.doppiozero.com/materiali/camminare/basilicata-coast-coast\nhttps://www.ilbiellese.it/blog/dietro-l-angolo/riccardo-carnovalini-e-anna-rastello-un-anno-a-piedi-per-leuropa/\nhttps://www.repubblica.it/dossier/viaggi/turismo/2020/10/14/news/il_viaggio_di_anna_e_riccardo_52_racconti_per_un_avventura_straordinaria-270539569/\nhttps://www.raduni.org/podcast/anna-rastello-riccardo-carnovalini/\nBibliografia.\n\u00c8 autore di fotografie pubblicate in qualche decina di libri e in numerose guide di diversi editori: Touring, De Agostini, Mediterranee, Terre di Mezzo, Guida, Giorgio Mondadori, Cda\nAA.VV., \"Amate Sponde\", Guida editori, 1985\nRiccardo e Cristina Carnovalini, \"Grandi trekking italiani\", Ed. Mediterranee, 1987\nRiccardo e Cristina Carnovalini, \"Le Alpi a piedi\", Ed. Mediterranee, 1988\nRiccardo e Cristina Carnovalini, \"Le Prealpi a piedi\", ed. Giorgio Mondadori, 1989\nRiccardo e Cristina Carnovalini, \"A piedi nell\u2019Europa che corre\", CDA, 1991\nRiccardo Carnovalini Giancarlo Corbellini Teresio Valsesia, \"Camminaitalia\", ed. Giorgio Mondadori, 1996\nRoberta Ferraris e Riccardo Carnovalini, \"Sardegna a piedi\", Cart\u2019Armata edizioni, 2020\nRoberta Ferraris e Riccardo Carnovalini, \"Il glorioso rimpatrio\", Cart\u2019Armata edizioni, 2007\nRoberta Ferraris e Riccardo Carnovalini, \"Gli eremi di Celestino\", Cart\u2019Armata edizioni, 2008\nRiccardo Carnovalini \"Paesaggi D'\u00d2C\", edizioni Chambra d'\u00f2c, 2009\nRiccardo Carnovalini e Anna Rastello, \"PasParTu A piedi senza meta nell\u2019Italia che si fida\", ed. dei cammini, 2014\nRiccardo Carnovalini e Claudio Jaccarino, \"AndarTan\", 2014\nPaolo Rumiz e Riccardo Carnovalini, \"Appia\", Giangiacomo Feltrinelli Editore, Milano, 2016\nAA.VV., \"L\u2019Appia ritrovata in cammino da Roma a Brindisi\", Societ\u00e0 Geografica Italiana, 2016\nRiccardo Carnovalini, \"365 volte Europa - Foto racconto di 1 anno sempre a piedi attraverso 22 nazioni,\" Ed. Magister, 2020\nRoberta Ferraris e Riccardo Carnovalini, \"Sulle strade dei valdesi\", Cart\u2019Armata edizioni, 2020\nRiccardo Carnovalini, \"Balcone con vista,\" Ed. Magister, 2021\nCollegamenti esterni.\nhttps://365volteeuropa.blogspot.com/\nhttps://www.movimentolento.it/it/profiles/RiccardoCarnovalini/\nhttp://www.alpesorg.com/black-and-white-2-2-1-1\nhttps://www.terre.it/autori/riccardo-carnovalini/"}
{"id": "8954047", "revid": "767487", "url": "https://it.wikipedia.org/wiki?curid=8954047", "title": "Non uccidere (film 2020)", "text": "Non uccidere (\"No matar\u00e1s\") \u00e8 un film spagnolo del 2020 diretto da David Victori.\nTrama.\nDani ha appena perduto suo padre e per elaborare il lutto decide d'intraprendere un viaggio; tuttavia incontrer\u00e0 una ragazza che gli sconvolger\u00e0 la vita, in un turbine di vizi sfrenati da cui sembra non poter pi\u00f9 uscire."}
{"id": "8954051", "revid": "47767", "url": "https://it.wikipedia.org/wiki?curid=8954051", "title": "Anima mundi", "text": ""}
{"id": "8954053", "revid": "1318658", "url": "https://it.wikipedia.org/wiki?curid=8954053", "title": "Allaine", "text": "L'Allaine \u00e8 un fiume che scorre nel Distretto di Porrentruy nel Canton Giura in Svizzera e nei dipartimenti Territorio di Belfort e del Doubs nella regione della Borgogna-Franca Contea in Francia. Dopo la sua confluenza con la Bourbeuse prende il nome di \"Allan\". Sfocia nel Doubs, affluente della Saona.\nGeografia.\nNasce a nord di Charmoille e ben presto si dirige ad ovest, toccando alcuni paesi prima di Porrentruy, dove riceve il Creugenat e vira in modo deciso a nord-ovest, scorrendo in una valle pi\u00f9 tortuosa. Entra in Francia tra Boncourt e Delle, quindi torna a dirigersi ad ovest. Dopo la confluenza con la Borbeuse, segna per alcuni chilometri il confine tra il Territorio di Belfort ed il dipartimento del Doubs. Riceve da destra la Savoureuse a Sochaux e, bagnata Montb\u00e9liard, si getta nel Doubs.\nIdrografia.\nLa stazione idrometrica di Courcelles-l\u00e8s-Montb\u00e9liard si trova subito prima della confluenza con il Doubs."}
{"id": "8954055", "revid": "962319", "url": "https://it.wikipedia.org/wiki?curid=8954055", "title": "Coppa del mondo di tuffi 2021", "text": "La Coppa del mondo di tuffi 2021 (ufficialmente \"2021 FINA Diving World Cup\") \u00e8 stata la XXII edizione della competizione sportiva internazionale di tuffi organizzata dalla Federazione internazionale del nuoto (FINA). Si \u00e8 disputata dal 1\u00b0 al 6 maggio 2021 al Tokyo Aquatics Centre in Giappone. I risultati delle gare sono stati valevoli per le qualificazioni ai Giochi olimpici estivi di . \nL'evento, che originariamente si sarebbe dovuto svolgere a Tokyo dal 21 al 26 aprile 2020, \u00e8 stato rinviato per decisione della FINA a causa della pandemia di COVID-19, dopo aver consultato il Comitato Olimpico Internazionale, che ha anche disposto lo slittamento dei Giochi olimpici di . La decisione di rinviare la competizione \u00e8 seguita alla cancellazione della tappa di Pechino della FINA Diving World Series nel febbraio 2020, ed alla sospensione di tutti gli altri eventi di tuffi, assunta dalla FINA per il mese di marzo 2020.\nLa competizione \u00e8 quindi stata differita di un anno e calendarizzata nel periodo 18-23 aprile 2021. Il 2 aprile 2021, tuttavia, indiscrezioni delle BBC Sport hanno fatto sapere che l'evento era \"in corso di revisione\" e probabilmente sarebbe stato annullato, citando preoccupazioni relative a COVID-19 ed ai costi logistici, conseguenti allo stato di emergenza dichiarato sulle nuove varianti SARS-CoV-2. L'evento \u00e8 quindi stato rinviato nuovamente considerato che, secondo quanto riferito, il governo giapponese \"non ha preso tutte le misure necessarie\" per garantire una concorrenza leale e di successo. Il 9 aprile 2021, infine, la FINA ha definitivamente calendarizzato l'evento dal 1\u00b0 al 6 maggio 2021.\nPoco prima dell'inizio delle gare la Federazione Australiana ha annunciato la sua rinuncia a partecipare alla competizione per paura delle condizioni, dei contagi e perch\u00e9 diffidente sul lavoro degli organizzatori. La decisione ha precluso l'opportunit\u00e0 di guadagnare ulteriori cinque pass olimpici, oltre ai sette gi\u00e0 ottenuti dalla delegazione australiana, azzerando quindi le possibilit\u00e0 di andare ai Giochi olimpici di Anabelle Smith e Maddison Keeney, bronzo a nel sincro 3 metri."}
{"id": "8954058", "revid": "149485", "url": "https://it.wikipedia.org/wiki?curid=8954058", "title": "Coppa del Mondo di tuffi 2021", "text": ""}
{"id": "8954076", "revid": "122348194", "url": "https://it.wikipedia.org/wiki?curid=8954076", "title": "L'ammore", "text": "L'ammore \u00e8 un singolo del cantautore italiano Gigi D'Alessio, in duetto con Fiorella Mannoia, pubblicato il 18 ottobre 2019 dalla Sony Music."}
{"id": "8954080", "revid": "287204", "url": "https://it.wikipedia.org/wiki?curid=8954080", "title": "Nuoto ai campionati mondiali di nuoto 2007 - 50 metri dorso femminili", "text": "La gara di nuoto dei 50 metri dorso femminili dei campionati mondiali di nuoto 2007 \u00e8 stata disputata il 28 e 29 marzo presso la Rod Laver Arena di Melbourn.\nVi hanno preso parte 95 atlete.\nLa competizione \u00e8 stata vinta dalla nuotatrice statunitense Leila Vaziri, mentre l'argento e il bronzo sono andati rispettivamente alla bielorussa Aljaksandra Herasimenja e all'australiana Tayliah Zimmer.\nRecord.\nPrima della manifestazione il record del mondo e il record dei campionati erano i seguenti.\nDurante l'evento sono stati migliorati ed eguagliati i seguenti record:\nRisultati.\nBatterie.\nI migliori 16 tempi accedono alle semifinali\nSemifinali.\nI migliori 8 tempi accedono alla finale"}
{"id": "8954087", "revid": "110157", "url": "https://it.wikipedia.org/wiki?curid=8954087", "title": "Attentato al bus 361", "text": "L'attentato al bus 361 fu un attentato suicida avvenuto il 4 agosto 2002 su un autobus Egged all'incrocio Meron nel nord di Israele vicino a Safad. 9 persone furono uccise nell'attacco e 38 rimasero ferite.\nHamas rivendic\u00f2 la responsabilit\u00e0 per l'attacco.\nL'attentato.\nAlle 7:15 del 4 agosto 2002, l'autobus Egged numero 361 lasci\u00f2 Haifa in direzione di Safad, pieno di soldati diretti alle basi militari nel nord di Israele. L'attentatore suicida sal\u00ec sull'autobus vicino Karmiel.\nVerso le 8:45 del mattino, quando l'autobus si ferm\u00f2 alla stazione di Meron, l'attentatore suicida, che si trovava sul retro dell'autobus, fece esplodere l'ordigno nascosto sotto i suoi vestiti. L'esplosione, avvenuta mentre circa 50 passeggeri erano a bordo del veicolo, caus\u00f2 gravi danni.\n6 civili, due dei quali dalle Filippine, e 3 soldati rimasero uccisi nell'esplosione e altri 38 passeggeri rimasero feriti, 9 dei quali gravemente."}
{"id": "8954092", "revid": "1314312", "url": "https://it.wikipedia.org/wiki?curid=8954092", "title": "Attentato del bus 361", "text": ""}
{"id": "8954106", "revid": "73843", "url": "https://it.wikipedia.org/wiki?curid=8954106", "title": "Blyth Shipbuilding Company", "text": "La Blyth Shipbuilding &amp; Dry Docks Company Ltd. fu una societ\u00e0 di cantieristica navale situata a Blyth, nel Northumberland, in Inghilterra.\nStoria.\nGli inizi.\nLa costruzione di navi inizi\u00f2 sulla sponda sud del fiume Blyth nel 1811. Negli anni 40 del XIX secolo il cantiere fu comprato da Beaumont e Drummond. Nel 1863 il cantiere fu rilevato da Hodgson e Soulsby che riparavano e costruivano piccole navi ia vela in legno. Nel 1880 furono costruite le prime due navi in ferro, per conto del governo russo.\nFondazione della societ\u00e0.\nIl 2 marzo 1883 la Blyth Shipbuilding &amp; Dry Docks Company Ltd. fu registrata come una societ\u00e0 a responsabilit\u00e0 limitata. Costru\u00ec navi da carico e carboniere. La quinta nave costruita fu per la compagnia armatoriale Stephens and Mawson di Newcastle. Daniel Stephens divenne poi membro del consiglio e presidente della societ\u00e0.\nPrima guerra mondiale.\nNel 1914 una nave da carico in costruzione fu comprata dall'Ammiragliato e convertita nella prima portaerei, la \"Ark Royal\". Durante la guerra complet\u00f2 nove tra cargo e carboniere, insieme a 10 mezzi da sbarco X-lighter e sei avvisi per la Royal Navy. Tra questi il dragamine classe Arabis HMS \"Verbena\", le navi scorta classe Aubrietia HMS \"Aubrietia\" e HMS \"Gaillardia\", la nave scorta classe Anchusa HMS \"Ivy\" e le dragamine di flotta classe 24 HMS \"Merry Hampton\" e HMS \"Ormonde\".\nCrisi del dopoguerra e chiusura.\nNel dopo guerra la compagnia torn\u00f2 al mercato civile costruendo piroscafie carboniere, per\u00f2, dopo la morte di Daniel Stephens il 19 marzo 1925 e il collasso del mercato dei trasporti, il cantiere fu chiuso. Nel novembre 1926 Robert Stanley Dalgleish, un armatore di Newcastle, compr\u00f2 il cantiere e gli cambi\u00f2 il nome in Cowpen Dry Docks and Shipbuilding Company. Il cantiere fu in seguito unito alla Ritson's Shipbuilding and Engineering Company. Dopo aver completato un certo numero di navi, il cantiere chiuse di nuovo nel 1930.\nRiapertura e seconda guerra mondiale.\nA met\u00e0 del 1937 il cantiere riapr\u00ec col suo nume originale. Durante la seconda guerra mondiale costru\u00ec cinque fregate classe River e due classe Bay, sette corvette classe Castle e due classe Flower e 10 dragamine classe \"Bangor\". La nave cargo tedesca \"Hannover\" fu convertita nella portaerei di scorta \"Audacity\". La resocontazione parlamentare riporta che l'8 dicembre 1943 fu portato all'attenzione del primo lord dell'Ammiragliato che un membro del consiglio del cantiere Blyth e un ufficiale dell'Ammiragliato erano stati incarcerati per aver fraudolentamente alterato il costo di una gara d'appalto di 12000 \u00a3 per permettere al cantiere di assicurarsi il contratto.\nDeclino e chiusura.\nDal 1947 la societ\u00e0 fu di propriet\u00e0 di Mollers Ltd e in quel periodo aveva quattro posti in banchina e cinque bacini di carenaggio. Furono costruite alcune navi cargo a turbine per la sussidiaria di Moller, la Lancashire Shipping Company, e nel 1949 furono costruite 11 petroliere per diverse compagnie. Nel 1954 l'ormeggio principale del cantiere fu allungato di 550 piedi per poter costruire petroliere e portarinfuse ancora pi\u00f9 grandi. Nel 1961 furono completati 4 vapori costieri per la Stephenson Clarke, insieme ad un altro per la William Cory and Son.\nA causa dei crescenti costi e della diminuzione degli ordini conseguente, dopo aver operato in perdita per cinque anni, il cantiere fu definitivamente chiuso nel 1967. Le riparazioni e la demolizione continuarono ad essere eseguite da diverse compagnie sul sito ma alla fine le banchine furono demolite per fare posto a un'area di stoccaggio di carta e legno del porto di Blyth."}
{"id": "8954107", "revid": "628767", "url": "https://it.wikipedia.org/wiki?curid=8954107", "title": "Foca monaca delle Hawaii", "text": ""}
{"id": "8954111", "revid": "628767", "url": "https://it.wikipedia.org/wiki?curid=8954111", "title": "Fringuello di Laysan", "text": ""}
{"id": "8954112", "revid": "628767", "url": "https://it.wikipedia.org/wiki?curid=8954112", "title": "Fringuello di Nihoa", "text": ""}
{"id": "8954113", "revid": "628767", "url": "https://it.wikipedia.org/wiki?curid=8954113", "title": "Nefropidi", "text": ""}
{"id": "8954115", "revid": "298229", "url": "https://it.wikipedia.org/wiki?curid=8954115", "title": "Zurian Hechavarria", "text": ""}
{"id": "8954120", "revid": "287204", "url": "https://it.wikipedia.org/wiki?curid=8954120", "title": "Coppa del mondo di tuffi 2021 - Trampolino 3 metri maschile", "text": "Il concorso dei tuffi dal trampolino 3 metri maschile della Coppa del mondo di tuffi 2021 si \u00e8 svolto il 5 e 6 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nI tuffatori contrassegnati dal grassetto si sono qualificati per le Olimpiadi (finora) tramite questo risultato. I tuffatori nei primi 18 posti non in grassetto hanno ottenuto la qualificazione in un'altra manifestazione o la loro nazione ha gi\u00e0 raggiunto l'assegnazione massima di posti olimpici."}
{"id": "8954125", "revid": "149485", "url": "https://it.wikipedia.org/wiki?curid=8954125", "title": "Coppa del Mondo di tuffi 2021 - Trampolino 3 metri maschile", "text": ""}
{"id": "8954128", "revid": "122348236", "url": "https://it.wikipedia.org/wiki?curid=8954128", "title": "Come me", "text": "Come me \u00e8 un singolo del cantautore italiano Gigi D'Alessio, pubblicato il 20 dicembre 2019."}
{"id": "8954130", "revid": "599013", "url": "https://it.wikipedia.org/wiki?curid=8954130", "title": "Anton Netolitzchi", "text": "Carriera.\nCon la ha disputato due edizioni dei Campionati europei (1985, 1987)."}
{"id": "8954132", "revid": "474175", "url": "https://it.wikipedia.org/wiki?curid=8954132", "title": "H\u00f4tel de Ville (Marsiglia)", "text": "LH\u00f4tel de Ville, situato sul quai du Port nel 2\u00ba arrondissement di Marsiglia, \u00e8 un edificio del XVII secolo che ospita l'ufficio del sindaco di Marsiglia.\nDescrizione.\nQuesto edificio presenta una particolarit\u00e0 molto speciale: non dispone di una scala di accesso che dal piano terra porti al primo piano. Infatti, per accedere al primo piano bisogna entrare dall'edificio adiacente, e i due palazzi sono collegati da un ponte sospeso coperto che, in origine era stato realizzato in legno. Questa particolarit\u00e0 \u00e8 spiegata dal fatto che il piano terra era utilizzato interamente dalla \"Loggia dei mercanti\", e questo particolare \u00e8 corroborato dal nome della strada che separa i due edifici, rue de la Loge. Si \u00e8 voluto attribuire a Pierre Puget la responsabilit\u00e0 di questo progetto stravagante, e si \u00e8 dato credito all'idea che il grande architetto lo avesse disegnato di sua mano, ma sembra che abbia realizzato solo la decorazione per uno stemma della Francia sull'ingresso principale. Un architetto italiano, il cui nome sconosciuto ai pi\u00f9 non si trova nemmeno nei libri pi\u00f9 estesi dedicati alla descrizione di Marsiglia, deve, a quanto pare, portare da solo la lode o la colpa di questo monumento. Lo progett\u00f2 ad immagine di un numero piuttosto elevato di palazzi genovesi costruiti durante il regno di Luigi XIII, nel gusto pesante e raffinato del Borromini. Questo ponte di accesso, originariamente in legno, venne sostituito da una galleria in pietra, progettata dall'architetto Esprit-Joseph Brun dal 1782 al 1786.\nQuesto edificio occupa un posto speciale nell'arte barocca provenzale e nell'architettura manierista in virt\u00f9 della sua ispirazione genovese, come dimostrato da Jean-Jacques Gloton..\nLa facciata principale presenta due ali simmetriche sormontate da frontoni triangolari con, al primo piano, un vasto balcone sorretto da colonne e lesene coronate da rami di acanto. Le finestre del primo piano sono sormontate da frontoni curvilinei e triangolari. Al piano terra si trova l'ingresso principale incorniciato da finestre sormontate da cartigli intricati. Questo edificio forma un insieme armonioso che non merita il severo apprezzamento formulato dal prefetto Christophe de Villeneuve-Bargemon (1771-1829) nella Statistica delle Bouches-du-Rh\u00f4ne: \"Questo edificio \u00e8 pesante, non possiamo lodare n\u00e9 lo stile n\u00e9 la scultura.\".\nStoria.\nL'attuale edificio, di modeste dimensioni, risale al 1653. La costituzione del comune di Marsiglia, frutto di un compromesso tra il conte di Tolosa, sovrano della citt\u00e0, e i notabili di Marsiglia, al fine di ottenere il privilegio di amministrare essi stessi, risale al 1136 e al 1138. Gli archivi della citt\u00e0 riportanano, in un atto del 14 delle calende di novembre 1221, che il consiglio comunale si riuniva in una casa privata che era quella dei figli di Guillaume Bonnafous. Menzionano, dal 1223 al 1225, la costruzione di una \"maison de ville\" situata tra il molo e la rue de la Loge, a \"met\u00e0 del crinale su cui era fortificata la citt\u00e0 episcopale\". Questa rue de la Loge era, nel Medioevo, la pi\u00f9 commerciale e la pi\u00f9 ricca della citt\u00e0. Portava i nomi significativi di \"Rue du Change\", \"de la Draperie\" e \"de l'Epicerie\". Nel 1255, gli archivi della citt\u00e0 di Marsiglia testimoniano dell'esistenza di un municipio.\nIl piano terra era costituito da locali a volta, adibiti a deposito del grano destinato all'approvvigionamento della popolazione, da un forno e da due botteghe, le \"Logge\", mentre al primo piano si trovavano gli archivi e la sala comunale, nota come \"Salle-Verte\". Secondo la sezione di un atto del 25 gennaio 1396, questa stanza era lunga venti metri e larga dieci.\nGli archivi menzionano che questo edificio, denominato \"Palazzo Comunale\", a partire dal XV secolo fu regolarmente minacciato di \"imminente rovina\", probabilmente a causa dell'insufficiente prosciugamento del suolo del vecchio porto. Nel 1648 si trovava in un pericoloso stato di degrado.\n\"Nel XVII secolo, all'epoca in cui fu rivista la pianta della citt\u00e0, (...), si rese necessario stabilire la sede dell'amministrazione comunale alla portata degli abitanti di tutte le contrade e sulla scena stessa dei loro grandi affari. Nello stesso periodo fu costruito un edificio vicino al porto che oggi funge da albergo per i successori dei consoli di Marsiglia\"\nInfatti, su proposta del Primo Console, Gaspard de Villages, Signore della Sala, primo console di Marsiglia dal 1641 al 1652, il 6 settembre 1653, si decise di costruire un nuovo municipio. La commissione incaricata dei lavori era favorevole alla realizzazione del nuovo edificio sul sito di quello vecchio. Il vescovo, \u00c9tienne de Puget, benedissee la prima pietra il 25 ottobre 1653. Jean-Baptiste M\u00e9olans, assistito dall'ingegnere En\u00e9as Bilondelle, era responsabile della stesura dei progetti. Ma i lavori non superarono la fase delle fondazioni, per mancanza di fondi, a causa delle ripercussioni locali della Guerra dei trent'anni e della punizione imposta alla citt\u00e0 dissidente durante i disordini della Fronda, culminata con occupazione della citt\u00e0 da parte delle truppe di Luigi XIV nel 1660.\nNel 1666, Gaspard Puget, fratello di Pierre Puget, rilev\u00f2 il progetto. Gli scultori Fran\u00e7ois e Mathieu Pourtal (o Portal), Martinet, Levaquery e Martin Grosfils lavorano agli ornamenti della facciata. Nel 1673 Pierre Puget realizz\u00f2 soltanto lo scudo posto sopra il portone principale. Lo scudo originale si trova nel Museo di belle arti mentre una copia, di Stanislas Clastrier, \u00e8 stata collocata sulla facciata. Il municipio venne inaugurato alla fine di settembre 1673, a quasi 20 anni dalla posa della prima pietra.\n\"\"\u00e8 una costruzione di portata piuttosto mediocre: originariamente doveva servire da borsa valori per i marsigliesi, che vi svolgevano i loro affari in un ampio locale che occupava quasi tutto lo spazio del piano terra. Tre stanze costituivano l'intero primo piano\".\"\nCostruita su palafitte, per stabilizzare il terreno instabile del porto, la costruzione dovette tuttavia essere consolidata subito dopo con traverse in ferro.\nUn progetto di ricostruzione del municipio, con piazza reale in onore di Luigi XV, fu redatto tra il 1748 e il 1752 dall'architetto Jacques Hardouin-Mansart de Sagonne, noto anche come Mansart de L\u00e9vy, ultimo dei Mansarts (1711-1778). Fu poi abbandonato in favore del suo progetto di ricostruzione dell'H\u00f4tel-Dieu che si trova dietro. L'architetto era stato inviato a Marsiglia dal re nel 1752. Non registrato nella famosa collezione di Pierre Patte, \"Monuments \u00e9rig\u00e9s en France \u00e0 la gloire de Louis XV\" del 1769, questo progetto del municipio e della piazza reale, poco noto agli storici dell'arte, \u00e8 stato identificato nel 1994 e pubblicato nel 1996.\nNel 1792 il giglio nel medaglione dello stemma della citt\u00e0, scolpito da Pierre Puget, fu distrutto dai rivoluzionari e sostituito da un berretto frigio. Restaurato per la prima volta sotto Luigi XVIII, il medaglione cadde tuttavia dalla facciata nel 1882. Fu sostituito da un calco nel 1913, e quello originale \u00e8 conservato al Museo di Belle Arti della citt\u00e0.\nDurante la Rivoluzione, quando Marsiglia fu ribattezzata Sans Nom, da gennaio a febbraio 1794, per aver partecipato all'insurrezione contro la Convenzione (da settembre 1792 a ottobre 1795), il municipio, sospettato di essere \"servito da covo per le sezioni federaliste\", sfugg\u00ec per un pelo alla totale demolizione decretata da Fr\u00e9ron (che avrebbe anche previsto di riempire il Porto Vecchio). I primi colpi di martello, infatti, accesero il dibattito sul merito del provvedimento. Su intervento di Robespierre, poi di Fran\u00e7ois Omer Granet, e su richiesta del rappresentante in missione nelle Bouches du Rh\u00f4ne, \u00c9tienne Christophe Maignet, il Comitato di salute pubblica decise a favore della conservazione del monumento il 21 pluvi\u00f4se, anno II (9 febbraio 1794).\nDal 1839 furono osservate crepe nelle pareti sud-ovest dell'H\u00f4tel-de-Ville. Gli architetti della citt\u00e0, gli ingegneri Montlisant, Gallice e Diday confermarono che l'edificio \"ha ceduto dalle fondamenta\", poste su palafitte e in cattive condizioni e consigliarono di procedere con urgenza alla sua demolizione e ricostruzione. Il Consiglio Comunale, nella riunione del 17 febbraio 1842, adott\u00f2 le stime per i lavori necessari alla demolizione del padiglione sud-ovest dell'H\u00f4tel-de-Ville, alla sua ricostruzione e al restauro delle altre parti dell'edificio, per un valore 178.516 franchi, di cui 13.794 necessari per la demolizione. L'esecuzione dei lavori di demolizione, nel 1842, dimostr\u00f2 per\u00f2 che le fondamenta erano perfettamente solide. Ovviamente il lavoro di ricostruzione doveva essere rivisto.\nJean-Baptiste Rivaud, architetto degli edifici civili della citt\u00e0, venne incaricato di presentare un progetto per una nuova disposizione interna che doveva comprendere sia il ripristino del padiglione demolito che l'annessione ai servizi comunali delle due case di nuova acquisizione e i locali della vecchia Borsa, che i commercianti avevano appena liberato. Questo progetto, sottoposto al Consiglio, venne approvato il 26 febbraio 1844. La stima port\u00f2 la cifra della spesa a 559.729 franchi. Il Consiglio comunale, nella riunione del 21 novembre 1844, deliber\u00f2 sulla ricostruzione di quest'ala, ed i lavori, presto iniziati, furono proseguiti senza interruzioni. Questa ricostruzione fu completata a met\u00e0 del 1847.\nAllo stesso tempo, era allo studio un progetto per un nuovo H\u00f4tel-de-Ville di fronte a Place Neuve. Era sotto istruzione amministrativa, quando scoppi\u00f2 la rivoluzione del febbraio 1848.\nNel 1914, l'architetto Stanislas Clastrier sostitu\u00ec i tetti in ardesia alla Mansart, che modificarono l'aspetto generale. Questi vecchi tetti sono chiaramente visibili sulle incisioni o sui dipinti del XVIII secolo.\nIl municipio \u00e8 uno dei pochi edifici sopravvissuti alla distruzione del distretto sotto l'occupazione tedesca nel gennaio 1943. Ren\u00e9 Bousquet, segretario generale della polizia francese, e Antoine Lemoine, prefetto regionale ottennero che l'operazione si svolgesse secondo i loro piani e sotto l'autorit\u00e0 della polizia francese. Iniziata il 1\u00ba febbraio la distruzione del \"quartiere criminale\" termin\u00f2 il 17: 1.494 edifici vennero fatti saltare in aria, compreso il ponte, per una superficie totale di 14 ettari, su un perimetro pi\u00f9 piccolo di quello preso di mira dai tedeschi. Il piano di distruzione del quartiere aveva grandi somiglianze con il piano di \u201cSviluppo e ampliamento di Marsiglia\u201d redatto da Eug\u00e8ne Beaudouin, allora architetto-urbanista della citt\u00e0. In ogni caso, l'H\u00f4tel de Ville, la \"Maison Diamant\u00e9e\" e l\"H\u00f4tel de Cabre\" furono risparmiati.\nL'edificio \u00e8 stato classificato monumento storico con decreto del 30 aprile 1948.\nNel 1996 \u00e8 stato avviato un progetto di ampliamento dell'edificio che includeva anche lo sviluppo dei dintorni. Il concorso \u00e8 stato vinto dall'architetto Franck Hammout\u00e8ne, nel 1999, e il lavoro \u00e8 stato completato nel 2006. Sono stati aggiunti 8 300 m2 di spazi, tra cui in particolare una nuova sala delle deliberazioni comunali, sale delle commissioni e uno spazio museale. Al di sopra di queste nuove sale, \u00e8 stato completamente riqualificato un nuovo spazio pubblico di oltre 20 000 m2 tra il Porto Vecchio e l'H\u00f4tel-Dieu, creando la pi\u00f9 grande spianata della citt\u00e0."}
{"id": "8954133", "revid": "2120134", "url": "https://it.wikipedia.org/wiki?curid=8954133", "title": "Primo Impero Galattico", "text": ""}
{"id": "8954137", "revid": "962319", "url": "https://it.wikipedia.org/wiki?curid=8954137", "title": "Coppa del mondo di tuffi 2021 - Piattaforma 10 metri maschile", "text": "Il concorso dei tuffi dalla piattaforma 10 metri maschile della Coppa del mondo di tuffi 2021 si \u00e8 svolto il 3 e 4 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nI tuffatori contrassegnati dal grassetto si sono qualificati per le Olimpiadi (finora) tramite questo risultato. I tuffatori nei primi 18 posti non in grassetto hanno ottenuto la qualificazione in un'altra manifestazione o la loro nazione ha gi\u00e0 raggiunto l'assegnazione massima di posti olimpici."}
{"id": "8954147", "revid": "4175", "url": "https://it.wikipedia.org/wiki?curid=8954147", "title": "Hove (East Sussex)", "text": ""}
{"id": "8954153", "revid": "26630", "url": "https://it.wikipedia.org/wiki?curid=8954153", "title": "Jason Citron", "text": ""}
{"id": "8954154", "revid": "124158265", "url": "https://it.wikipedia.org/wiki?curid=8954154", "title": "Neoclassicismo francese", "text": "Il neoclassicismo in Francia fu lo stile dominante in architettura, pittura e scultura tra il 1760 ed il 1830. Nella patria del barocco e del rococ\u00f2, il neoclassicismo si svilupp\u00f2 come una sorta di reazione agli eccessi di questi stili per favorire una maggiore sobriet\u00e0 di linee e forme che, soprattutto nell'architettura, si espresse con colonne che riprendevano i modelli greci e romani antichi. Nell'ambito della pittura venne favorito il tema dell'eroismo e del sacrificio, sempre riferito ai tempi degli antichi greci e romani. Prime tracce del neoclassicismo in Francia si ritrovano gi\u00e0 alla fine del regno di Luigi XV, ma divennero dominanti durante il regno di Luigi XVI per poi proseguire durante il periodo della Rivoluzione Francese, del Direttorio e del regno di Napoleone Bonaparte oltre che nella Restaurazione borbonica e sino al 1830 quando venne gradualmente rimpiazzato dal romanticismo e dall'eclettismo.\nTra gli architetti francesi pi\u00f9 noti in questo periodo citiamo Ange-Jacques Gabriel (1698-1782), Jacques-Germain Soufflot (1713\u20131780), Claude-Nicolas Ledoux (1736-1806) e Jean-Fran\u00e7ois Chalgrin (1739-1811); pittori come Jacques-Louis David (1748-1825) ed il suo allievo, Jean-Auguste-Dominique Ingres (1780-1867), dominarono la scena nei medesimi anni.\nStoria.\nIn Francia, il neoclassicismo si pales\u00f2 a met\u00e0 Settecento, ispirato in parte dai ritrovamenti archeologici ritrovati ad Ercolano (1738) ed a Pompei (1748), che portarono alla luce dipinti e disegni classici. La notizia di queste scoperte, accompagnata dalla presenza di incisioni che circolarono apertamente, attir\u00f2 l'attenzione di antiquari, collezionisti e archeologi francesi come Anne Claude de Caylus che per primo pubblic\u00f2 in Francia il \"Recueil d'antiquit\u00e9s\", un resoconto del suo viaggio nell'archeologia europea pubblicato nel 1755.\nNegli anni '40 del Settecento, ad ogni modo, lo stile aveva gi\u00e0 iniziato a mutare; le decorazioni divennero meno stravaganti rispetto allo stile precedente e pi\u00f9 discrete. Nel 1754 il fratello di madame de Pompadour, il marchese di Marigny, accompagn\u00f2 il disegnatore Nicolas Cochin e una delegazione di artisti e studenti in Italia per vedere e studiare le recenti scoperte archeologiche di Pompei ed Ercolano, predisponendo un tour anche per vedere altri monumenti classici. Il loro ritorno in patria entusiasm\u00f2 l'alta societ\u00e0 francese a guardare con maggiore ammirazione i monumenti greci e romani classici. Nel 1754 il gruppo pubblic\u00f2 un manifesto contro lo stile rocaille, invocando apertamente un ritorno al classicismo. Il marchese di Marigny, dopo la morte di Luigi XV, divenne direttore delle costruzioni per Luigi XVI.\nQuesto nuovo stile venne appoggiato anche dai \"philosophes\" come Denis Diderot e Jean-Jacques Rousseau, i quali chiedevano a gran voce la restaurazione dei valori morali della societ\u00e0, e l'abate Laugier, che aveva scritto un \"Saggio sull'architettura\", pure chiedeva un ritorno alle forme pure e ordinate dell'architettura. I siti archeologici in Grecia ed in Italia divennero una tappa obbligata per gli aristocratici e gli studenti che si portavano in Grand Tour in Europa. I migliori tra i pi\u00f9 giovani arstisti francesi facevano a gara per competere per studiare all'Accademia di Francia a Roma. Ingres ebbe l'opportunit\u00e0 di studiarvi e poi ne divenne anche il direttore. Nel 1757 l'architetto francese Jean-Fran\u00e7ois Neufforge pubblic\u00f2 \"Recueil \u00e9l\u00e9mentaire d'architecture\", il primo testo illustrato sui caratteri del nuovo stile architettonico. Il nuovo gusto artistico venne definito \"le go\u00fbt grec\" (il gusto greco). Esso richiamava le forme geometriche e le decorazioni secondo \"il sobrio e maestoso stile degli architetti dell'antica grecia\".\nDurante gli ultimi anni di regno di Luigi XV e durante il regno di Luigi XVI, il nuovo stile si fece strada nelle residenze reali, ed in particolare nei saloni a disposizione della Delfina e futura regina Maria Antonietta, e quindi dell'aristocrazia parigina. Esso combinava elementi greci, romani, etruschi, arabi e grotteschi, oltre a cineserie e turcherie del tempo. Tra il 1780 ed il 1792 lo stile inizi\u00f2 a diffondersi in maniera preponderante anche a livello architettonico con strutture spiccatamente neoclassiche come il \"Petit Trianon\" di Versailles o lo \"Ch\u00e2teau de Bagatelle\" (1777). Tra le opere pittoriche di maggior fama vi indubbiamente \"Il giuramento degli Orazi\" (1784) di Jacques-Louis David.\nArchitettura.\nLuigi XIV, Luigi XV e Luigi XVI.\nIl classicismo come stile apparve nell\u2019ambito dell\u2019architettura francese gi\u00e0 durante il regno di Luigi XIV. Nel 1667 il re rigett\u00f2 gli schemi barocchi per la costruzione della nuova facciata orientale de Louvre come proposta da Gian Lorenzo Bernini, il pi\u00f9 famoso architetto e scultore dell\u2019epoca barocca, in favore di una composizione pi\u00f9 sobria con un piedistallo e colonne elevate di ordine corinzio come proposto dalla commissione composta da Louis Le Vau, Charles Le Brun e Claude Perrault. Il risultato, incorporando elementi dell\u2019antica Roma, dello stile francese e dell\u2019architettura italiana, \"si risolse in una delle pi\u00f9 grande facciate per palazzo in Europa.\"\nSotto Luigi XIV, l\u2019esempio delle cupole romane e delle facciate a colonne monumentali divennero un tratto dominante nelle nuove chiese da lui costruite, iniziando dalla cappella di Val-de-Gr\u00e2ce (1645-1710) progettata da Mansart, Jacques Lemercier e Pierre Le Muet, seguita poi dalla chiesa de Les Invalides (1680-1706). Mentre l\u2019esterno dell\u2019architettura era classico, l\u2019interno invece riprendeva i decori di stile barocco.\nNell\u2019ultima parte del regno di Luigi XV, il neoclassico divenne lo stile dominante sia nell\u2019architettura civile che in quella religiosa. L\u2019architetto capo del re era Jacques Gabriel dal 1734 al 1742, a cui poi subentr\u00f2 suo figlio, l\u2019ancora pi\u00f9 famoso Ange-Jacques Gabriel sino alla fine del regno. Tra le sue opere di maggior rilievo si ricordano l\u2019\u00c9cole Militaire, l\u2019insieme delle strutture che si affacciavano su Place Louis XV (oggi Place de la Concorde (1761-1770)) ed il Petit Trianon di Versailles (1764). Nel corso del regno di Luigi XV, mentre gli interni apparivano riccamente decorati, le facciate esterne divennero col tempo sempre pi\u00f9 semplici, meno ornate e pi\u00f9 classiche nelle forme. Le facciate che Gabriel disegn\u00f2 erano bilanciate nelle loro file di finestre e colonne e, negli edifici pi\u00f9 grandi come quelli su Place de la Concorde, contraddistinte spesso da grandi arcate a livello della strada e da basamenti o balaustre sui tetti. Alcuni ornamenti erano rappresentati da balconate in ferro battuto con disegni ondulati a rocailles a riprendere i decori degli interni.\nLe architetture religiose del periodo furono anch\u2019esse sobrie e monumentali nel contempo e, sulla fine del regno di Luigi XV, nettamente neoclassiche; tra gli esempi principali sono incluse la chiesa di Saint-Genevieve (attuale Panth\u00e9on), costruita tra il 1758 ed il 1790 secondo un disegno di Jacques-Germain Soufflot, e la chiesa di Saint-Philippe-du-Roule (1765-1777) di Jean Chalgrin.\nDurante il regno di Luigi XVI, il necolassico fu lo stile architettonico dominante a Parigi e nelle provincie confinanti. Tra gli esempi pi\u00f9 noti si ricordano l\u2019Hotel de la Monnaie a Parigi (1771\u201376) di Jacques Denis Antoine e il Palazzo di Giustizia di Parigi del medesimo architetto; oltre al teatro di Besan\u00e7on (1775) ed al Castello di Benouville nel Calvados, entrambi di Ledoux. L\u2019\u00c9cole de Chirurgie, o Scuola di Chirurgia di Parigi di Jacques Gondoin (1769) adatt\u00f2 il municipio a forme neoclassiche, con una corte d\u2019onore posta tra un padiglione con un colonnato lungo la strada e la struttura principale. Egli aggiunse anche un peristilio e un piano ulteriore sopra le colonne, e trasformando l\u2019entrata al cortile in un arco trionfale.\nI nuovi teatri di Parigi e Bordeaux rappresentano anch\u2019essi ottimi esempi di questo stile. L\u2019architetto Victor Louis (1731-1811) complet\u00f2 il teatro di Bordeaux (1780); la maestosa scalinata fu un precursore di quella dell\u2019Opera Garnier di Parigi. Nel 1791, nel bel mezzo della Rivoluzione Francese, venne completata la sede della Comedie Francaise. Il Teatro Odeon di Parigi (1779-1782) venne costruito da Marie-Joseph Peyre (1730-1785) e da Charles de Wailly (1729-1798). Il portico della struttura ha forma di una galleria coperta con colonne avanzate in facciata.\nUna delle strutture pi\u00f9 conosciute del periodo in stile neoclassico \u00e8 il Castello di Bagatelle (1777), disegnato e costruito da Fran\u00e7ois-Joseph B\u00e9langer per il conte d\u2019Artois, fratello di Luigi XVI. Il piccolo castello venne completato e disegnato in soli sessantatr\u00e9 giorni, per vincere una scommessa con Maria Antonietta che aveva invitato il fratello del re a costruire un castello in meno di tre mesi. Maria Antonietta si fece realizzare del resto un belvedere molto simile creato dall'architetto Richard Mique, che pure si dilett\u00f2 nel disegno dei rustici del giardino. Questo venne completato nel 1789, l'anno della Rivoluzione francese.\nUn altro esempio di architettura neoclassica a Parigi \u00e8 l'H\u00f4tel de Salm (oggi Palais de la L\u00e9gion d'Honneur), costruito da Pierre Rousseau nel 1751-83. La facciata si distingue per la sua semplicit\u00e0 e purezza, nonch\u00e9 per l'armonia e la bilanciatura. Il colonnato di stile corinzio \u00e8 sormontato da statue all'apice. La facciata \u00e8 animata da busti di imperatori romani all'interno di nicchie e sculture sopra le finestre.\nAlcuni architetti adottarono il neoclassico per fini pratici. Claude-Nicolas Ledoux disegn\u00f2 la salina reale di Arc-et-Senans addirittura con un \"tempio\" centrale di forma circolare dove si trovava l'ufficio e la residenza del direttore del complesso.\nL'architetto neoclassico pi\u00f9 visionario di Francia fu indubbiamente \u00c9tienne-Louis Boull\u00e9e. I suoi disegni per un immenso monumento sferico a Isaac Newton (1784) e il progetto per la grandiosa biblioteca reale di Parigi con una grandiosa volta a botte (1785) non vennero mai presi seriamente in considerazione, ma anticiparono straordinariamente l'architettura del XX secolo.\nLa Rivoluzione, il Direttorio e l'Impero.\nDurante la Rivoluzione Francese la costruzione di Parigi come era stata immaginata, si interruppe. Con la partenza degli aristocratici e la chiusura ed il saccheggio delle chiese, l'arte sub\u00ec uno dei pi\u00f9 tragici blocchi nella storia dell'Europa. Uno dei pochi progetti che venne portato avanti fu la costruzione di una grande sala tra il 1795 ed il 1797 nel Palais Bourbon perch\u00e9 essa avrebbe dovuto ospitare l'Assemblea Nazionale di Francia. L'\u00c9cole des Beaux-Arts venne riorganizzata e ricostituita con il dipartimento di architettura sotto la direzione di Quatrem\u00e8re de Quincy (1755-1849). De Quincy era un archeologo dilettante e uno studioso dei classici, oltre ad essere un architetto. Questi era stato condannato a morte nel 1793, ma venne risparmiato dalla caduta in disgrazia di Robespierre. Venne quindi incaricato di riconvertire la chiesa di Saint-Genevieve nel moderno Panth\u00e9on, ed assicurare la prosecuzione degli studi sull'architettura classica.\nDopo l'ascesa al potere di Napoleone Bonaparte, tra gli architetti pi\u00f9 importanti vi furono Charles Percier (1764-1838) e Pierre-Fran\u00e7ois-L\u00e9onard Fontaine (1762-1853). I loro grandiosi progetti per Napoleone inclusero la realizzazione di Rue de Rivoli, con facciate neoclassiche uniformi modellate sullo stile degli edifici costruiti per Luigi XIV e Luigi XV. Disegnarono inoltre l'interno del Castello della Malmaison, la residenza di Napoleone, secondo i dettami del neoclassicismo. Nel 1803 Fontaine disegn\u00f2 un altro monumento simbolo dell'epoca napoleonica in Francia, l'arco di trionfo del Carrousel (1806-1808) nel cortile del Louvre.\nAltri progetti napoleonici inclusero la realizzazione del grande scalone del Palazzo del Lussemburgo (1801) ad opera di Jean Chalgrin (1801), e l'Arco di Trionfo (iniziato da Chalgrin nel 1808, ma terminato solo nel 1836). Pierre-Alexandre Vignon (1763\u20131828), studente di Ledoux, venne incaricato di dare nuova forma alla Chiesa della Madeleine, iniziata nel 1761 ma abbandonata durante la Rivoluzione, per farne un \"Tempio della Gloria\" dedicato all'esercito di Napoleone. Questo progetto venne abbandonato nel 1813 dopo una serie di sconfitte subite dai napoleonici; divenne nuovamente una chiesa, ma non venne completato sino al 1843. Napoleone aggiunse inoltre una nuova facciata neoclassica con dodici colonne corinize al Palais Bourbon, in stile completamente diverso rispetto al resto del palazzo, ma in linea col nuovo progetto della chiesa della Madeleine dall'altra parte di Place de la Concorde.\nLa Restaurazione e l'arrivo del romanticismo.\nDopo la sconfitta finale di Napoleone nel 1815, lo stile neoclassico continu\u00f2 ad essere utilizzato dalla Restaurazione, in particolare per la realizzazione delle chiese di Parigi. Tra gli esempi pi\u00f9 noti si ricordano quella di Notre-Dame-de-Lorette (1823\u201326) di Louis-Hippolyte Lebas e di Sain-Vincent-de-Paul di Jacques-Ignace Hittorff (1824\u201344). dagli anni '30 dell'Ottocento, lo stile architettonico francese venne interessato da nuove correnti: il neobarocco ed il Beaux-Arts.\nIl cambio di stile inizi\u00f2 a manifestarsi all'inizio del XIX secolo, in particolare dopo la pubblicazione nel 1802 dell'opera \"Le G\u00e9nie du christianisme\" di una delle figure chiave del romanticismo francese, Fran\u00e7ois-Ren\u00e9 de Chateaubriand (1768-1848). Questi chiedeva a gran voce un ritorno allo stile gotico come in uso nelle grandi cattedrali del passato, considerandolo l'ultimo vero grande stile di origine francese. Questo movimento venne accelerato dalla pubblicazione del racconto \"Notre-Dame de Paris\" di Victor Hugo nel 1821, e quindi dal programma di restaurazione dei monumenti gotici francesi promosso da Prosper M\u00e9rim\u00e9e e condotto da Eug\u00e8ne Viollet-le-Duc (1814-1879). Questo, assieme alla rivoluzione di luglio del 1830, port\u00f2 alla chiusura dell'epoca del neoclassicismo francese.\nLa pittura.\nLa figura dominante del panorama pittorico neoclassico francese, gi\u00e0 prima della Rivoluzione, fu senza dubbio Jacques Louis David (1748-1825). Questi inizi\u00f2 come pittore di soggetti classici e religiosi. Ammiratore di Jean-Baptiste Greuze e della pittura di genere, venne raccomandato alla Accademia di Belle arti da un amico di famiglia, Fran\u00e7ois Boucher, uno dei maestri del rococ\u00f2 francese. Vinse il prestigioso Prix de Rome e si port\u00f2 a studiare in Italia dal 1775. Qui scopr\u00ec il fascino dei reperti scavati da Pompei e da altri siti archeologici antichi e decise che era ora di rivolgere anche il proprio sguardo di artista a questo nuovo stile. All'inizio degli anni '80 del Settecento dipinse prevalentemente opere tratte dal repertorio della letteratura classica, come ad esempio il \"Giuramento degli Orazi\" (1781), una celebrazione del dovere e del sacrificio all'epoca dei romani antichi. Quando nel 1789 scoppi\u00f2 la Rivoluzione francese, David divenne un attivo partecipante dell'ala estremista, quella dei giacobini, supportando la chiusura dell'Accademia di Belle Arti e disegnando dei set per concorsi e cerimonie rivoluzionarie. Uno dei dipinti pi\u00f9 noti del periodo usciti dal suo pennello fu \"La morte di Marat\" (1793), dove decise in maniera dissacrante di adottare l'espressione facciale ed il particolare del braccio disteso dal Cristo della Piet\u00e0 di Michelangelo per rappresentare il leader rivoluzionario Jean Paul Marat, da poco assassinato. Con la caduta dei giacobini nel 1794, venne imprigionato per ben due volte ma riprese in seguito per diversi mesi la sua attivit\u00e0 di pittore, acquisendo la qualifica di pittore di corte con Napoleone. Quando pure il Bonaparte cadde e la monarchia venne restaurata, si port\u00f2 in esilio in Belgio.\nLa pittura francese venne dominata per anni da David e dai suoi allievi, tra cui spiccavano Antoine-Jean Gros (1771-1835) e Jean-Auguste Dominique Ingres (1780-1867). Quest'ultimo fu l'ultimo dei pittori definibili come pienamente neoclassici a concentrarsi su figure idealizzate e sull'idea di bellezza; altri pittori noti dell'epoca furono Fran\u00e7ois G\u00e9rard, che come David realizz\u00f2 un famoso ritratto di Madame R\u00e9camier; Jean-Baptiste Regnault (1754-1829); Pierre-Paul Prud'hon (1758-1823); \u00c9lisabeth Vig\u00e9e Le Brun (1755-1842) e Anne Louis Girodet-Trioson (1767-1824).\nSculture.\nIl pi\u00f9 famoso scultore neoclassico del periodo fu \u00c9tienne Maurice Falconet (1716-1791), tra le cui opere si ricorda la statua eroica di Pietro il Grande a cavallo presente a San Pietroburgo, in Russia (modello realizzato nel 1770 ma fusa solo nel 1782). Questi venne nominato professore all'Accademia di Belle Arti di Parigi nel 1766, e dal 1757 in poi diresse i modelli di piccole sculture in porcellana per la manifattura nazionale di S\u00e8vres. I suoi lavori rimasero legati agli stilemi del barocco francese, ma con uno stile meno concitato. Negli ultimi suoi anni realizz\u00f2 sculture ornamentali come \"Ragazza seduta\" (1788), oggi al Metropolitan Museum.\nIl primo artista puramente neoclassico fu Jean-Antoine Houdon (1741-1828). Questi studi\u00f2 all'Accademia di Francia a Roma dove comp\u00ec dettagliati studi di anatomia sulle statue greche e romane ivi presenti. Divenne famoso per i suoi busti e sculture ritratte dal vivo, in particolare per la statua di Voltaire seduto (1779\u201381), oggi alla sede della Comedie Fran\u00e7aise, ed il suo busto di Benjamin Franklin e di altre figure politiche del suo tempo. Cre\u00f2 inoltre diverse opere allegoriche per illustrare l'inverno e l'estate di tradizione pi\u00f9 classica, come ad esempio la \"La Frileuse\" (donna in inverno) oggi al Mus\u00e9e Fabre di Montpellier.\nLo scultore Claude Michel (1738-1814), noto anche col nome di Clodion, studi\u00f2 anch'egli all'Accademia di Roma tra il 1762 ed il 1771, e nel suo stile lavor\u00f2 prevalentemente in terracotta come ad esempio la scultura monumentale per celebrare il primo volo in mongolfiera su Parigi (1784).\nAugustin Pajou (1730-1809) studi\u00f2 anch'egli all'Accademia di Francia a Roma dal 1752 al 1756. Torn\u00f2 a Parigi per insegnare all'Accademia di Belle Arti e divenne rettore del medesimo istituto nel 1792. Le sue statue, altamente espressive, trovano un rappresentante modello in \"Psiche\" e \"Amore\".\nDecorazione d'interni.\nIl \"go\u00fbt Grec\" o \"gusto greco\" nel disegno venne introdotto in Francia nel 1757 da Jean-Fran\u00e7ois de Neufforge nella sua opera \"Recueil \u00e9l\u00e9mentaire d'architecture\", nella quale egli lodava \"il maestoso e sobrio stile degli architetti dell'antica Grecia.\" Egli riport\u00f2 inoltre delle incisioni di soffitti sul modello classico, ghirlande di foglie di alloro, palme e \"guilloches\" (nastri annodati) oltre ad altri motivi che ben presto si fecero strada nei salotti parigini.\nAll'inizio degli anni '70 del Settecento, lo \"style pomp\u00e9ien\" o stile pompeiano inizi\u00f2 ad entrare di moda a Parigi sulla base di riproduzioni di disegni ritrovati per l'appunto a Pompei, corredati da arabeschi, sfingi, cornucopie e vasi su tripodi, intramezzati a medaglioni e tralci di vite dipinti su muri bianchi o bordati di stucco dorato. Il nuovo stile traeva ispirazione ovviamente anche dalle grottesche di Raffaello dipinte nel Vaticano nel 1510. Il boudoir di Maria Antonietta al castello di Fontainebleau, disegnato da Rousseau de la Routi\u00e8re nel 1790, appena dopo l'inizio della Rivoluzione, ne \u00e8 uno splendido esempio.\nDurante la Rivoluzione francese, l'aristocrazia lasci\u00f2 Parigi e gran parte dei palazzi e delle case cittadine vennero private del loro mobilio e delle loro decorazioni. Una nuova forma di neoclassicismo si fece strada durante il periodo del Direttorio in Francia (1795\u201399), la quale mischiava elementi di stile pompeiano allo stile Adam proveniente dall'Inghilterra. Quando Napoleone Bonaparte prese il potere come primo console, lo stile neoclassico assunse toni nuovi, quelli che sarebbero poi divenuti tipici dello stile impero (1799-1815).\nLo stile impero fu in questo senso una derivazione del neoclassico puro e non a caso si serv\u00ec di due energici disegnatori come Charles Percier (1764-1838) e Pierre-Fran\u00e7ois-L\u00e9onard Fontaine (1762-1853) che gi\u00e0 avevano servito sotto i re di Francia. I motivi divennero solitamente evocativi dell'impero con corone regali e d'alloro, medaglie, lire, cornucopie e teste classiche di profilo. Con Napoleone inizi\u00f2 a diffondersi anche un certo gusto per lo stile militare e, dalla campagna d'Egitto, entrarono in uso anche figure come le sfingi, chimere e grifoni. L'aquila e la lettera N divennero particolarmente significativi con l'ascesa al potere di Napoleone nell'impero dal 1805.\nMobilio.\nIl primo \"gusto greco\" nel mobilio in Francia inizi\u00f2 ad apparire nel 1756-1757 coi disegni di Jean-Fran\u00e7ois de Neufforge (1714-1791) e Jean-Charles Delafosse (1734-1791); esso si presentava rettangolare, massiccio e ancora pesantemente decorato, con colonne dorate e fregi. Ad ogni modo, poco dopo Jean-Francois Oeben produsse lavori di spessore pi\u00f9 leggero per Luigi XV e Madame de Pompadour, i quali erano un ibrido di curve rococ\u00f2 con angoli retti del neoclassicismo. Le sedie avevano delle gambe curve \"\u00e0 cabriolet\", combinati per\u00f2 con fregi e ghirlande neoclassici. Oeben forn\u00ec mobili anche per Versailles e per altri palazzi reali, realizzando pezzi unici come le \"Bureau du Roi\" la scrivania-secretaire personale di Luigi XV.\nDopo la morte di Oeben, il suo posto venne preso da due suoi allievi, Jean-Henri Riesener (1734-1806) (che spos\u00f2 la vedova di Oeben) e Jean-Fran\u00e7ois Leleu. Riesener e Leleu produssero mobili di alta manifattura, spesso con intarsi e disegni floreali con l'uso di mogano, legni rari e bronzo.\nNel mobilio Luigi XVI, ed in particolare in quello prodotto negli anni '80 del Settecento, lo stile di mobilio divenne pi\u00f9 leggero, pi\u00f9 geometrico ed ornato pi\u00f9 semplicemente, seguendo il gusto di Maria Antonietta. I principali disegnatori di mobili del periodo furono Jean-Baptiste-Claude Sen\u00e9 (1748-1803) e Georges Jacob (1739-1814). Negli ultimi anni di regno di Luigi XVI, Sen\u00e9 e Jacob giunsero a produrre mobili altamente originali come ad esempio delle sedie con gli schienali a forma di lira oppure scavati \"alla moda etrusca\" secondo le indicazioni del pittore Hubert Robert che le invent\u00f2 per l\"hameau\" della regina Maria Antonietta a Versailles. I decori delle poltrone, che rimasero popolari a lungo anche dopo la fine del neoclassicismo, furono mutuati dalle decorazioni di antichi vasi greci.\nLa produzione di mobilio venne sospesa durante la Rivoluzione francese; le famiglie aristocratiche abbandonarono la Francia e i mobili presenti nelle residenze reali vennero in buona parte venduti in enormi aste a favore dello stato; in gran parte andarono all'estero. Dopo il 1791, ad ogni modo, scomparve l'uso dei bronzi mentre si mantenne l'intaglio e l'intarsio nei mobili. Il gusto etrusco scomparve, ma lo stile neoclassico fior\u00ec sotto il Direttorio (1793\u201399), il Consolato (1799-1804), e l'impero di Napoleone Bonaparte.\nL'ultimo mobiliere di Luigi XVI, Georges Jacob, form\u00f2 una nuova ditta con due dei suoi fratelli e, tra il 1796 ed il 1803, divenne un importante produttore di mobili neoclassici. Questi si sforz\u00f2 di ricercar le forme classiche le pi\u00f9 autentiche possibili. Si diffuse la sedia greca chiamata \"klismos\"; Jacob produsse molti divani di stile neoclassico, come pure molti \"Lit de Repos\" (ottomane), di cui una venne raffigurata anche da Jacques-Louis David nel suo ritratto di Madame R\u00e9camier. Un altro mobile molto popolare divenne lo sgabello pieghevole sul modello di quelli utilizzati negli accampamenti militari romani. Dopo l'invasione dell'Egitto da parte di Napoleone nel 1798, il mobilio inizi\u00f2 a venire influenzato dalla presenza di disegni egizi, forme geometriche stilizzate. Le continue guerre, ad ogni modo, finirono in gran parte per bloccare l'importazione di legni esotici per gli intagli e pertanto questi finirono per essere sostituiti da legni inusuali ma locali, come ad esempio il limone; il mogano rimase una scelta prestigiosa per il mobilio. Uno dei mobilieri pi\u00f9 famosi del neoclassicismo dello stile impero fu Bernard Molitor, il quale arred\u00f2 il castello di Saint Cloud, assieme all'opera degli architetti Charles Percier e Pierre-Fran\u00e7ois-L\u00e9onard Fontaine, che realizzarono anch'essi mobili il pi\u00f9 possibile aderenti ai dettami greci e romani antichi per le residenze napoleoniche e per i clienti della nuova aristocrazia napoleonica."}
{"id": "8954155", "revid": "88740", "url": "https://it.wikipedia.org/wiki?curid=8954155", "title": "Coppa del mondo di tuffi 2021 - Piattaforma 10 metri femminile", "text": "Il concorso dei tuffi dalla piattaforma 10 metri femminile della Coppa del mondo di tuffi 2021 si \u00e8 svolto il 4 e 5 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe tuffatrici contrassegnate dal grassetto si sono qualificate per le Olimpiadi (finora) tramite questo risultato. Le tuffatrici classificate nei primi 18 posti non in grassetto hanno ottenuto la qualificazione in un'altra manifestazione o la loro nazione ha gi\u00e0 raggiunto l'assegnazione massima di posti olimpici."}
{"id": "8954157", "revid": "88740", "url": "https://it.wikipedia.org/wiki?curid=8954157", "title": "Episodi di Love, Death &amp; Robots (seconda stagione)", "text": "La seconda stagione della serie animata Love, Death &amp; Robots, composta da 8 episodi, \u00e8 stata interamente distribuita su Netflix il 14 maggio 2021, in tutti i paesi in cui il servizio \u00e8 disponibile.\nServizio clienti automatico.\nTrama.\nIn una citt\u00e0 dove albergano anziani assistiti da svariati elettrodomestici intelligenti, una signora lotta con un aspirapolvere diventato aggressivo, cercando di salvare se stessa e il suo cane.\nGhiaccio.\nTrama.\nDue fratelli, assieme a un gruppo di ragazzi con capacit\u00e0 fisiche fuori dalla norma, decidono di avventurarsi in una landa ghiacciata sotto la quale dimorano delle maestose balene.\nPop Squad.\nTrama.\nIn un tempo futuro l\u2019umanit\u00e0 per poter vivere in eterno non pu\u00f2 avere figli. Un agente di polizia che combatte chi decide di avere figli ha dei rimorsi e cambia idea.\nSnow nel deserto.\nTrama.\nSnow, un uomo albino dotato di fattori rigenerativi, \u00e8 inseguito da cacciatori di taglie che vogliono impossessarsi della sua immortalit\u00e0.\nL'erba alta.\nTrama.\nUn uomo viaggia su un treno che sta attraversando una prateria. Una frenata interrompe bruscamente la corsa del mezzo. L'uomo, chiedendosi il perch\u00e9 della brusca frenata, decide di scendere e chiede spiegazioni al capotreno. Quest'ultimo gli rivela che si tratta di una fermata per permettere alla locomotiva di recuperare vapore. Il protagonista approfitta della pausa per fumare una sigaretta e, rivolgendo lo sguardo alla sconfinata prateria, nota delle luci provenire dall'erba alta. Incuriosito, nonostante le raccomandazioni del capotreno, decide di avventurarsi tra la fitta vegetazione per scoprire cosa si celi dietro la fonte luminosa. Scopre delle creature aberranti che cercano di aggredirlo, ma viene soccorso dallo stesso che in precedenza gli aveva intimato di non allontanarsi. Incredulo, mentre il treno riprende il suo viaggio, l'uomo fissa per l'ultima volta quelle luci, forse provenienti da un altro mondo.\nEra la notte prima di Natale.\nTrama.\nDurante la notte della Vigilia di Natale, Leah, una bambina, sveglia il fratellino pi\u00f9 piccolo: Billy, dopo aver sentito dei rumori provenire dal piano terra. Presumendo si tratti di Babbo Natale, i due bambini scendono al piano di sotto e si nascondono. La bambina, alzando lo sguardo, nota l'ombra dell'omone che si gira verso un tavolo con sopra biscotti e un bicchiere di latte come da tradizione. Improvvisamente una specie di lingua proveniente dall'ombra beve il latte e prende il piatto con i biscotti. Una creatura viscida e con grossi denti affilati si rivela, sposta le poltrone dalle quali si nascondevano i bambini e si avvicina a loro odorandoli. Il mostro poi, rigurgita dei pacchi regalo contenenti gli oggetti che i bambini desideravano e li saluta raccomandandoli di continuare a fare i bravi. Tornati a letto, Leah chiede a Billy cosa sarebbe successo se avessero fatto i cattivi.\nLa cabina di sopravvivenza.\nTrama.\nDue astronauti fanno un brusco atterraggio su un pianeta disabitato: uno dei due si vede che sta per morire, mentre l\u2019altro riesce a raggiungere la cabina di sopravvivenza. Avvia dunque la rete di comunicazione, ma la robotica di manutenzione non funziona, anzi, entra in avaria. Viene per\u00f2 fortunatamente distratta dal casco del pilota, il quale, ferito in maniera grave, sviene. L\u2019uomo si ricorda quindi di come sia finito su quel pianeta, per combattere una guerra contro degli esseri robotici extraterrestri dotati di armi laser. Al suo risveglio trova ancora il robot in avaria che tenta di ucciderlo, ma fortunatamente, capendo che il robot stesso attacca solo ci\u00f2 che si muove, recupera la sua torcia e dirige il fascio luminoso in maniera tale che il robot si attacchi da solo, rimanendo senza gambe. L\u2019uomo ha quindi la meglio sul robot. Invia il segnale di soccorso, prende il kit di prima sopravvivenza per curarsi la ferita e risponde \u201cpuoi dirlo forte\u201d mentre il computer della cabina di soccorso continua a dire \u201callarme, avaria al robot di manutenzione\u201d.\nIl gigante affogato.\nTrama.\nDopo una tempesta un gigante viene ritrovato sulla spiaggia di una cittadina: il fenomeno attira talmente tanta gente da attirare anche un gruppo di scienziati, uno dei quali narra la storia. Si trattava di un giovane dall\u2019aspetto umano, dal fascino gentile, con temperamento modesto, al cui confronto lo scienziato e le altre persone sulla spiaggia erano copie minuscole e imperfette. Da lontano sembrava semplicemente stesse dormendo, per lo scienziato il gigante infatti era ancora vivo, nonostante le persone che si accalcavano su di lui. Cos\u00ec con il passare del tempo, tre giorni dopo, lo scienziato torna sulla spiaggia e viene incaricato del controllo degli studi riguardanti il gigante stesso. Giorno dopo giorno la vicinanza all\u2019acqua fanno invecchiare e decomporre il corpo, motivo per cui lo scienziato ha il coraggio di salirvi sopra, con i suoi piedi. E scopre che il gigante, ormai come una nave arenata a riva, \u00e8 oggetto di amputazioni, murales, e altri maltrattamenti. Quindi, quando dopo giorni vede che la testa del gigante \u00e8 stata rimossa, lo scienziato prova quasi sollievo. Col passare delle settimane lo scienziato racconta come quel che rimane del corpo rende il gigante sempre meno umano, e quindi meno interessante per la gente. Dopo mesi da questo accadimento, quando ormai nessuno in citt\u00e0 sembra pi\u00f9 ricordare il fatto, riappaiono pezzi del corpo del gigante, molti dei quali ossa. L\u2019immenso pene del gigante diventa attrazione principale del \u201cmuseo di un circo itinerante nel litorale nord-ovest\u201d, anche se scritto come appartenente a una balena. Gli stessi resti ossei rimasti sull\u2019isola vengono ricordati da tutti come resti di un mostruoso animale marino, mentre solo lo scienziato sembra ricordare dell\u2019esistenza del gigante stesso, e, quasi, sperare in una sua rinascita."}
{"id": "8954158", "revid": "1314312", "url": "https://it.wikipedia.org/wiki?curid=8954158", "title": "Attentato al bus di via Allenby", "text": "L'attentato al bus di via Allenby fu un attentato suicida palestinese avvenuto il 19 settembre 2002 su un autobus della Dan Bus Company nel centro del quartiere degli affari di Tel Aviv, in Israele. 6 persone furono uccise nell'attacco e circa 70 rimasero ferite. Hamas rivendic\u00f2 la responsabilit\u00e0 per l'attacco.\nL'attentato.\nPoco prima delle 13:00 il 19 settembre 2002, un attentatore suicida palestinese si fece saltare in aria davanti a un autobus affollato nel cuore del quartiere degli affari di Tel Aviv. L'attacco fu effettuato sull'autobus Dan numero 4 mentre stava attraversando via Allenby di fronte alla Grande Sinagoga di Tel Aviv. 6 persone furono uccise e circa 70 rimasero ferite nell'attentato.\nHamas rivendic\u00f2 l'attentato.\nConseguenze.\nIl governo israeliano accus\u00f2 Yasser Arafat e la leadership palestinese di coinvolgimento nella Seconda intifada e nel traffico illegale di armi. Dopo una riunione di emergenza del gabinetto di sicurezza, convocata in seguito ai numerosi attentati palestinesi ai danni di civili israeliani avvenuti nel 2001 (tra cui questo), Israele lanci\u00f2 un'operazione militare in Cisgiordania in cui carri armati e veicoli blindati assediarono il complesso di Yasser Arafat a Ramallah.\nL'Autorit\u00e0 Nazionale Palestinese, gli Stati Uniti e l'Unione Europea condannarono l'attentato, mentre il portavoce di Hamas disse di aspettarsi una serie di operazioni contro il \"nemico sionista\".\nTra le vittime c'era Yoni Jesner, un'adolescente ebrea, che sub\u00ec un grave trauma cranico e i suoi genitori firmarono il loro consenso per staccarla dal supporto vitale e donare i suoi organi. Yasmin Abu Ramila, una bambina palestinese di 7 anni di Gerusalemme Est, ricevette il suo rene. L'intervento ebbe successo e secondo quanto riferito, Yasmin avrebbe avuto ottime possibilit\u00e0 di vivere una vita normale. La storia fu ampiamente riportata a causa delle circostanze e dell'organo di Jesner donato a una bambina dalla parte opposta del conflitto."}
{"id": "8954160", "revid": "1314312", "url": "https://it.wikipedia.org/wiki?curid=8954160", "title": "Attentato del bus di via Allenby", "text": ""}
{"id": "8954163", "revid": "962319", "url": "https://it.wikipedia.org/wiki?curid=8954163", "title": "Coppa del mondo di tuffi 2021 - Trampolino 3 metri femminile", "text": "Il concorso dei tuffi dal trampolino 3 metri femminile della Coppa del mondo di tuffi 2021 si \u00e8 svolto il 3 e 4 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe tuffatrici contrassegnate dal grassetto si sono qualificate per le Olimpiadi (finora) tramite questo risultato. Le tuffatrici classificate nei primi 18 posti non in grassetto hanno ottenuto la qualificazione in un'altra manifestazione o la loro nazione ha gi\u00e0 raggiunto l'assegnazione massima di posti olimpici."}
{"id": "8954166", "revid": "22356", "url": "https://it.wikipedia.org/wiki?curid=8954166", "title": "Confine K/T", "text": ""}
{"id": "8954167", "revid": "122348306", "url": "https://it.wikipedia.org/wiki?curid=8954167", "title": "Non solo parole", "text": "Non solo parole \u00e8 un singolo del cantautore italiano Gigi D'Alessio, in duetto con Giusy Ferreri, pubblicato il 10 aprile 2020."}
{"id": "8954169", "revid": "963244", "url": "https://it.wikipedia.org/wiki?curid=8954169", "title": "Suore dell'Immacolata Concezione", "text": ""}
{"id": "8954171", "revid": "962319", "url": "https://it.wikipedia.org/wiki?curid=8954171", "title": "Coppa del mondo di tuffi 2021 - Trampolino 3 metri sincro maschile", "text": "Il concorso dei tuffi dal trampolino 3 metri sincronizzato maschile della Coppa del mondo di tuffi 2021 si \u00e8 svolto il 2 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe nazioni contrassegnate dal grassetto si sono qualificate per le Olimpiadi tramite questo risultato. Quelle nei primi posti non in grassetto hanno ottenuto la qualificazione in un'altra manifestazione."}
{"id": "8954172", "revid": "765341", "url": "https://it.wikipedia.org/wiki?curid=8954172", "title": "Commissione D'Aragona", "text": "La Commissione D'Aragona o Commissione per la riforma della previdenza sociale fu una commissione istituita nel 1947 dal Ministro del Lavoro per studiare le riforme sociali.\nLa Commissione D'Aragona e la precedente \"Commissione per lo studio dei problemi del lavoro\" del 1946, furono le due fondamentali iniziative di riforma delle politiche promosse nell'immediato dopoguerra. Essa propose una forte estensione della partecipazione dei cittadini nello stato sociale, in direzione universalistica. Le raccomandazioni tuttavia non diedero luogo ad azioni di riforma.\nContesto storico.\nGli ultimi anni della seconda guerra mondiale e il dopoguerra furono un periodo di estese riforme sociali in Europa, per mitigare l'impatto del conflitto, superare i profondi limiti mostrati dalle politiche sociali precedenti e per dare direzione e impeto alla ripresa sociale ed economica. Furono gli anni della nascita dello stato sociale (welfare state) come modello generale, fondato su assicurazioni sociali universalistiche (cio\u00e8 destinate a tutti i cittadini e non solo a categorie di lavoratori) e estesi servizi pubblici. Nel 1942 in Gran Bretagna venne pubblicato il Rapporto Beveridge, che proponeva un piano articolato di riforme in questa direzione. Il documento divenne subito un riferimento internazionale. \nIn Italia, subito dopo la fine della guerra, le riforma della previdenza divenne un priorit\u00e0 politica. Nel mezzo del grande impatto sociale ed economico del conflitto, il basso valore delle pensioni aliment\u00f2 l'urgenza della riforma. Il Governo Badoglio aveva tentato di istituire una Commissioner per la riforma della previdenza nel 1944, senza riuscirci. Misure di emergenza vennero intraprese sin dal 1946 con la creazione di fondi integrativi delle pensioni pi\u00f9 basse e della pensione per i superstiti.\nIl piano Beveridge aliment\u00f2 anche in Italia un acceso dibattito. Tutti i principali partiti politici avevano avviato proprie riflessioni sulle riforme sociali da attuarsi nel dopoguerra. Esisteva un ventaglio di idee molto diverse. Tuttavia, in prevalenza si accettava la necessit\u00e0 di ampie riforme sociali per estendere l'acceso alle tutele tra la popolazione. Molte posizioni rimanevano vicine al modello occupazionale che era stato consolidato in epoca fascista ed era il pi\u00f9 diffuso in Europa continentale: si propendeva ad estendere le assicurazioni a ulteriori categorie occupazionali che rimanevano ancora escluse (gli indipendenti, sostanzialmente). C'erano forti resistenze ad accettare un modello universalistico, considerato legato al concetto di stato liberale: sia la cultura cattolica, sia la cultura marxista, ambivano a superare il modello liberale di Stato e a promuovere (per fini diversi) un ruolo centrale dello Stato nell'economia e nella societ\u00e0.\nLavoro e esito della Commissione.\nCostituzione e svolgimento dei lavori.\nLa Commissione prende il nome dal suo presidente, il politico socialista Ludovico D'Aragona. La Commissione venne istituita dal Ministro del Lavoro (Amintore Fanfani) del Governo De Gasperi IV nel luglio 1947. \nLa Commissione D'Aragona venne costituita parallelamente ai lavori dell'Assemblea Costituente, per formulare direzioni di riforma delle politiche sociali.\nLa Commissione fu composta da 4 esperti, 4 rappresentanti dei lavoratori, 4 dei datori di lavoro e 8 dei principali ministeri interessati. Lavor\u00f2 sei mesi. La pubblicazione delle sue conclusioni avvenne in concomitanza delle elezioni politiche del 1948, sulla quale era centrata l'attenzione pubblica\nMozioni.\nLa Commissione produsse 88 mozioni, tra le quali:\nEffetti e reazioni.\nLe raccomandazioni non diedero luogo a riforme legislative, ma contribuirono al dibattito interno all'Assemblea Costituente.\nUn comitato di esperti venne chiamato dal Ministero del Lavoro a valutare i costi delle riforme proposte e mosse obiezioni fondamentali.\nMolti interessi si opposero alle raccomandazioni. La Confindustria e le associazioni dei professionisti si opposero agli effetti redistribuivi delle proposte, cos\u00ec come si opposero altre categorie che vedevano minacciati privilegi acquisiti nel sistema corporativo fascista.\nValutazioni storiche.\nAlcuni storici hanno sottolineato la portata innovatrice di alcun proposte chiave prodotte dalla Commissione. Tra di esse era l'allargamento della previdenza agli autonomi, quindi in forte chiave universalistica, senza limiti di reddito; si stim\u00f2 chele riforme proposte avrebbero escluso dalle assicurazioni sociali solo il 2% della popolazione (abbienti, prostitute, mendicanti e detenuti) e avrebbero generato prestazioni pensionistiche molto rafforzate, fino al 60% della retribuzione. Storici ne hanno parimenti sottolineato l'inabilit\u00e0 a superare la polarizzazione politica dell'epoca. Questa fu responsabile dell'incapacit\u00e0 complessiva della politica di generare riforme di ampio respiro, cosicch\u00e9 venne mantenuto per le due decadi successive l'impianto di stato sociale ereditato dalle epoche precedenti.\nAltri hanno sottolineato come la Commissione si mosse nel perimetro delle idee prevalenti tra gli attori politici dell'epoca in Italia. Le sue mozioni tendono alla estensione della sicurezza sociale a una pi\u00f9 larga parte della popolazione, ma non superano i principi occupazionali che caratterizzavano lo stato sociale italiano fino ad allora. Parimenti la Costituzione sanc\u00ec forti principi e diritti sociali: il dovere di solidariet\u00e0 economica (Art. 2) e il principio di eguaglianza delle opportunit\u00e0 a garanzia del pieno sviluppo della persona (Art. 3, c. 2) sono le fondamenta sulle quali sono costruiti i diritti di eguale accesso a lavoro, istruzione, salute, cultura, e sicurezza sociale. La Costituzione non prescrisse une forma economica particolare per soddisfare questi diritti, ma apr\u00ec ad un pluralismo di attori, superando lo statalismo dell'epoca fascista. Nel campo delle tutele sociali, la Costituzione, sanc\u00ec diritti universali alla tutela della salute con cure gratuite per gli indigenti (Art. 32); al mantenimento e all'assistenza sociale per ogni cittadino inabile al lavoro e sprovvisto dei mezzi necessari per vivere (Art. 38); alla protezione in caso di infortunio, malattia, invalidit\u00e0 e vecchiaia, disoccupazione involontaria (Art. 38). Tuttavia la Costituzione riflette l'aspirazione ad una societ\u00e0 fondata sul diritto e il dovere di lavorare. La condizione di lavoratore \u00e8 centrale alla definizione dei diritti di copertura previdenziale, mentre lo \u00e8 meno la definizione di diritti sociali chiaramente universalistici."}
{"id": "8954173", "revid": "962319", "url": "https://it.wikipedia.org/wiki?curid=8954173", "title": "Coppa del mondo di tuffi 2021 - Trampolino 3 metri sincro femminile", "text": "Il concorso dei tuffi dal trampolino 3 metri sincronizzato femminile della Coppa del mondo di tuffi 2021 si \u00e8 svolto il 1\u00ba maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe nazioni contrassegnate dal grassetto si sono qualificate per le Olimpiadi tramite questo risultato. Quelle nei primi posti non in grassetto hanno ottenuto la qualificazione in un'altra manifestazione."}
{"id": "8954174", "revid": "298229", "url": "https://it.wikipedia.org/wiki?curid=8954174", "title": "Birmingham Grand Prix", "text": ""}
{"id": "8954177", "revid": "962319", "url": "https://it.wikipedia.org/wiki?curid=8954177", "title": "Coppa del mondo di tuffi 2021 - Piattaforma 10 metri sincro maschile", "text": "Il concorso dei tuffi dalla piattaforma 10 metri sincronizzato maschile della Coppa del mondo di tuffi 2021 si \u00e8 svolto il 1\u00ba maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe nazioni contrassegnate dal grassetto si sono qualificate per le Olimpiadi tramite questo risultato. Quelle nei primi posti non in grassetto hanno ottenuto la qualificazione in un'altra manifestazione."}
{"id": "8954178", "revid": "22356", "url": "https://it.wikipedia.org/wiki?curid=8954178", "title": "Denisodon", "text": ""}
{"id": "8954179", "revid": "962319", "url": "https://it.wikipedia.org/wiki?curid=8954179", "title": "Coppa del mondo di tuffi 2021 - Piattaforma 10 metri sincro femminile", "text": "Il concorso dei tuffi dalla piattaforma 10 metri sincronizzato maschile della Coppa del mondo di tuffi 2021 si \u00e8 svolto il 2 maggio 2021 al \"Tokyo Aquatics Centre\" in Giappone.\nLa competizione \u00e8 stata valida per la qualificazione ai Giochi olimpici estivi di .\nRisultati.\nLe nazioni contrassegnate dal grassetto si sono qualificate per le Olimpiadi tramite questo risultato. Quelle nei primi posti non in grassetto hanno ottenuto la qualificazione in un'altra manifestazione."}
{"id": "8954183", "revid": "2085945", "url": "https://it.wikipedia.org/wiki?curid=8954183", "title": "NFL Blitz '99", "text": "NFL Blitz '99 \u00e8 un videogioco arcade di football americano. Prodotto nel 1998, fu il secondo gioco della serie \"NFL Blitz\". Il gioco era concepito per la tipologia arcade.\nModalit\u00e0 di gioco.\nNFL Blitz '99 si presentava come un classico videogioco di football americano nel solco dei predecessori: abolizione pressoch\u00e9 totale del regolamento reale dello sport, puntando invece tutto sul divertimento puro, senza pretese di simulazione.\nPrimi down da 30 yard, placcaggi volanti, linguaggio colorito (e in alcuni casi censurato) e nessun fischio sui colpi in ritardo restano i capisaldi dell'intrattenimento offerto dal gioco.\nNFL Blitz '99 offre l'opzione di giocare un intero campionato contro l'intelligenza artificiale (nel qual caso lo scopo del gioco \u00e8 naturalmente quello di provare a vincere il Superbowl) o di misurarsi in sfide con un altro giocatore reale.\nAll'inizio della partita i giocatori scelgono una squadra ufficiale della NFL, ognuna delle quali con statistiche uniche, e si sfidano in partite di football americano in cui la maggior parte delle regole sono appunto abolite. \nNFL Blitz '99 era il primo della serie ad avvalersi della sistema grafico 3DFX.\nNella versione arcade poteva essere impostato per la riproduzione libera o per tornare alla modalit\u00e0 coin-op nel menu delle regolazioni. \nAccoglienza.\nNel 1999, \"Next Generation\" piazz\u00f2 \"NFL Blitz '99\" al numero 33 nella classifica \"Top 50 Games of All Time\", con la menzione \"La grafica migliorata e le ottime voci fuori campo rendono questo gioco uno dei migliori arcade a cui abbiamo giocato, e la possibilit\u00e0 di incrementare giochi su un N64 e giocarli in modalit\u00e0 arcade aggiunge ancora di pi\u00f9 alla giocabilit\u00e0\" Nel 2003, \"NFL Blitz '99\" venne incluso nella classifica di GameSpot dei migliori giochi di tutti i tempi."}
{"id": "8954184", "revid": "1318658", "url": "https://it.wikipedia.org/wiki?curid=8954184", "title": "Distretto di Montfort", "text": "Il distretto di Montfort era una divisione territoriale francese del dipartimento dell'Ille-et-Vilaine, istituita nel 1790 e soppressa nel 1795.\nEra formato dai cantoni di Montfort, Becherel, Bed\u00e9e, Breal, Ga\u00ebl, Iffendic, Meen la Forest, Montauban e Plelan."}
{"id": "8954186", "revid": "466539", "url": "https://it.wikipedia.org/wiki?curid=8954186", "title": "Automobiles Rally", "text": "La Automobiles Rally \u00e8 stata una casa automobilistica francese attiva dal 1921 al 1933.\nStoria.\nL'azienda venne fondata da Eug\u00e8ne Affovard Asni\u00e8re con sede operativa a Colombes, un sobborgo di Parigi. Fin da subito, questo costruttore orient\u00f2 la sua produzione nel segmento delle cyclecar, un settore che nel primo dopoguerra stava prendendo piede in quanto conciliava il desiderio di molti appassionati di cimentarsi nelle gare con la relativa economia nell'acquisto e nella manutenzione di questo genere di vetture. La prima vettura a marchio Rally fu una cyclecar dotata di motore V2 motociclistico Harley-Davidson da 989 cm\u00b3. Come spesso accadeva anche presso altri costruttori di cyclecars dell'epoca, motori e trasmissioni erano forniti da altri costruttori, sia di vetture finite che di soli motori e/o altri organi meccanici.\nAl Salone di Parigi del 1926 venne presentato il modello \"Grand Sport\", equipaggiato con un motore Chapuis-Dornier da 1093 cm\u00b3 sovralimentato mediante compressore volumetrico ed in grado di erogare fino a 70 CV di potenza massima, per una velocit\u00e0 massima di 180 km/h, un dato notevole per quell'epoca. Il cambio era a 3 marce. Nel 1927 fu la volta del modello \"ABC\", equipaggiato con motori da 1093, 1170 e 1494 cm\u00b3, abbinabili a richiesta al compressore volumetrico e basato su un telaio disponibile in due varianti di passo, ossia da 2,3 o 2,5 metri. Tale modello fu molto utilizzato anche nelle competizioni, ma si dimostr\u00f2 sovente piuttosto delicato come telaio e meccanica.\nLa \"ABC\" venne sostituita nel 1930 dal modello \"N\", pi\u00f9 robusto e disponibile in un'unica motorizzazione da 1,3 litri di origine Salmson e caratterizzata dalla distribuzione di tipo bialbero. Oltre a ci\u00f2, la vettura venne dotata di cambio a 4 marce. Quando la Salmson cess\u00f2 la sua attivit\u00e0 sportiva, il logo di questo costruttore cominci\u00f2 ad apparire anche sulle vetture Rally motorizzate dalla casa di Boulogne-Billancourt. In questo modo la Salmson riusc\u00ec a garantirsi un po' di pubblicit\u00e0. La \"N\" fu disponibile in due varianti di potenza: una terza variante equipaggiata con un motore da 1,5 litri di origine S.C.A.P. venne realizzata, ma rimase allo stadio di prototipo. Un altro motore da 1,5 litri, stavolta di origine Salmson, fu montato sotto il cofano dell'ultima Rally prodotta, ossia la \"N15\", presentata al Salone di Parigi del 1932 e commercializzata parallelamente alla \"N\".\nLa produzione della Rally termin\u00f2 nel 1933 a causa delle difficolt\u00e0 finanziarie insorte con l'arrivo della Grande depressione.\nAttivit\u00e0 sportiva.\nL'attivit\u00e0 sportiva della \"Automobiles Rally\" si protrasse durante tutti gli anni '20 del XX secolo, con alcuni risultati degni di nota. Vale la pena ricordare che alcuni esemplari vennero motorizzati con altri propulsori nell'ottica del raggiungimento di prestazioni superiori, come ad esempio nel caso di una Rally \"ABC\" sotto al cui cofano venne montato un V8 da 2,2 litri di origine Ford. Le Rally \"ABC\" parteciparono nel 1932 e nel 1933 alle rispettive edizioni della Mille Miglia, nonch\u00e9 al Gran Premio di San Sebasti\u00e1n, dove giunsero al terzo e al quarto posto. Ma gi\u00e0 nel 1929 una \"ABC\" giunse terza a Brooklands in occasione della maratona \"Double-Twelve\", ossia una gara di durata di 24 ore divisa in due spezzoni di 12 ore ciascuno in quanto non era permesso gareggiare durante la notte.\nLe Rally \"N\" si aggiudicarono le edizioni 1931 e 1932 della \"24 Ore di Spa-Francorchamps\" nella categoria fino a 2 litri. Del 1931 fu anche la vittoria alla cronoscalata \"La Turbie\", mentre nel 1932 va anche citata la vittoria al \"Criterium international Paris-Nice\" (in categoria 1,5 litri)."}
{"id": "8954189", "revid": "287204", "url": "https://it.wikipedia.org/wiki?curid=8954189", "title": "L'ultimo grande eroe", "text": "L'ultimo grande eroe \u00e8 il quinto album di inediti del gruppo musicale italiano Sonohra, pubblicato il 14 Dicembre 2018.\nIl disco \u00e8 stato anticipato dal singolo Ciao, in radio e negli store digitali dal 7 dicembre.\nSono passati dieci anni dall\u2019esordio discografico con Liberi da sempre e dalla vittoria nella sezione Giovani del Festival di Sanremo con il brano L\u2019amore. I fratelli Luca e Diego Fainello tornano sulla scena musicale con questo nuovo progetto, realizzato in analogico. \nIl disco \u00e8 stato autoprodotto e registrato presso Sonohra studio. L\u2019ultimo grande eroe \u00e8 composto da 10 brani ed \u00e8 interamente prodotto dai fratelli Fainello: Luca ha curato i testi, Diego la musica e gli arrangiamenti."}
{"id": "8954192", "revid": "1543377", "url": "https://it.wikipedia.org/wiki?curid=8954192", "title": "Attentato all'incrocio di Karkur", "text": "L'attentato all'incrocio di Karkur fu un attacco suicida avvenuto il 21 ottobre 2002 allo svincolo di Karkur nel Wadi 'Ara, in Israele. L'attacco, rivendicato dalla Jihad islamica palestinese, uccise 14 passeggeri di un bus e ne fer\u00ec 50.\nL'attentato.\nL'autobus pendolare Egged 841 era in viaggio sulla strada 65 da Kiryat Shmona a Tel Aviv quando si ferm\u00f2 allo svincolo di Karkur, a circa 8 chilometri da Hadera nell'ora di punta del pomeriggio. Un passeggero sal\u00ec e parl\u00f2 con l'autista Chaim Avraham, ma prima che potesse rispondere, una jeep caricata con circa 100 chilogrammi di TNT speron\u00f2 il retro dell'autobus, provocando un'esplosione. Scoppi\u00f2 un incendio, provocando una catena di esplosioni dalle munizioni trasportate dai soldati che stavano viaggiando sull'autobus. L'esplosione accese il serbatoio del carburante, lasciando l'autobus completamente sventrato. L'incendio inizialmente imped\u00ec alla polizia e a i soccorritori di avvicinarsi all'autobus, ridotto ad uno scheletro annerito.\n7 soldati israeliani e 7 civili furono uccisi nell'attacco e circa 50 passeggeri rimasero feriti."}
{"id": "8954198", "revid": "1314312", "url": "https://it.wikipedia.org/wiki?curid=8954198", "title": "Attentato dell'incrocio di Karkur", "text": ""}
{"id": "8954200", "revid": "1318658", "url": "https://it.wikipedia.org/wiki?curid=8954200", "title": "Distretto di Saint-Malo", "text": "Il distretto di Saint-Malo era una divisione territoriale francese del dipartimento dell'Ille-et-Vilaine, istituita nel 1790 e soppressa nel 1795.\nEra formato dai cantoni di Saint-Malo, Cancale, Chateauneuf, Miniac, Saint Briac, Saint Pierre e Tintenniac."}
{"id": "8954204", "revid": "287204", "url": "https://it.wikipedia.org/wiki?curid=8954204", "title": "Croce di Gisella", "text": "La Croce di Gisella () \u00e8 una croce astile in legno di quercia dorato (44,5x32 cm) risalente a dopo il 1006, conservata nella Residenza di Monaco di Baviera.\nStoria.\nLa croce fu realizzata a Ratisbona su commissione di Gisella di Baviera per commemorare la morte di sua madre Gisella di Borgogna, avvenuta nel 1006. La croce venne quindi donata all'abbazia di Niederm\u00fcnster di Ratisbona, potentissima abbazia imperiale in cui Gisella crebbe e fu educata.\nL'opera lasci\u00f2 il tesoro dell'abbazia probabilmente dopo la mediatizzazione della Baviera nel 1803 ed \u00e8 oggi conservata presso le collezioni della Residenza di Monaco di Baviera.\nDescrizione e stile.\nLa croce \u00e8 alta 44,5 cm e larga 32 cm. Il nucleo \u00e8 costituito da legno di quercia, rivestito con lamine d'oro. Il \"Cristo\" sul lato anteriore \u00e8 in fusione d'oro e contiene diverse reliquie. Ai piedi del crocifisso \u00e8 collocata un'immagine che mostra Gisella di Baviera incoronata con sua madre Gisella di Borgogna. I quattro bracci della croce sono perimetrati da uno spesso bordo adornato da perle, pietre preziose e smalti cloisonn\u00e9. Lo spazio interno rimanente, in parte occupato dal \"Cristo\", reca una lunga iscrizione che fornisce informazioni sul donatore e sul motivo della fondazione. Il retro della croce \u00e8 simile al fronte, con uno spesso bordo ingemmato e smaltato, ma l'iscrizione \u00e8 pi\u00f9 corta e il \"Cristo\" \u00e8 posto tra i quattro simboli degli Evangelisti. Le oltre 200 piccole lastre di smalto sul davanti e sul retro sono materiale di reimpiego, forse originariamente cucite su una pomposa veste.\nLo stile complessivo e le vicende all'origine della commissione della croce avvicinano la Croce di Gisella ad esemplari di oreficeria ottoniana quali la Croce di Matilde e la Croce Senkshmelz nel tesoro della cattedrale di Essen. Anche il riutilizzo di smalti preziosi in queste opere di oreficeria si ritrova sia nella Croce Senkshmelz, sia nella Croce di Teofano, pi\u00f9 tarda, i cui smalti applicati si ritiene provengano dalla Madonna d'oro di Essen."}
{"id": "8954230", "revid": "298229", "url": "https://it.wikipedia.org/wiki?curid=8954230", "title": "British Grand Prix 2011", "text": ""}
{"id": "8954238", "revid": "2085945", "url": "https://it.wikipedia.org/wiki?curid=8954238", "title": "Puka Pukara", "text": "Puka Pukara (in Quechua \"puka\" significa rosso, e \"pukara\" fortezza, quindi \"fortezza rossa\", secondo l'ortografia ispanica \"Pucapucara,\" o \"Puca Pucara,\" o \"Puca Pucar\u00e1\") \u00e8 un sito di rovine militari in Per\u00f9 situato nella regione di Cusco, nei pressi dell'omonima citt\u00e0. Questo forte \u00e8 costituito da grandi mura, terrazze e scale, e faceva parte del complesso difensivo di Cusco in particolare e dell'Impero Inca in generale. Puka Pukara \u00e8 un esempio di architettura militare che fungeva anche da centro amministrativo.\nIl nome deriva probabilmente dal colore rossastro che le rocce assumono al tramonto.\nPosizione.\nPuka Pukara si trova nel Per\u00f9 centro-meridionale, a circa sette chilometri da Cusco sulla strada per Pisac e nei pressi dell'Antisuyo, la regione della giungla storicamente occupata dell'Impero Inca. Il forte si trova su un'altura che domina la valle di Cusco e Tambo Machay, avvalendosi cos\u00ec di un'ottima visuale strategica. Quando fu costruito, probabilmente fu concepito in modo che queste aree fossero facilmente controllabili dai soldati che vegliavano sui confini dell'impero.\nStoria.\nSebbene si sappia meno di Puka Pukara rispetto quanto finora ricostruito sulla storia di molte altre rovine Inca, secondo la teoria pi\u00f9 accreditata questo sito fu eretto durante il regno di Pachacutec. Poich\u00e9 era il nono sovrano dell'impero, si pu\u00f2 presumere che Puka Pukara fu una delle ultime opere architettoniche di quell'era.\nLe pietre utilizzate per innalzare la maggior parte dei muri sono di forma molto irregolare, sagomate e collocate con la ben nota cura dell'architettura Inca, privilegiando per\u00f2 costruzioni che fossero funzionali, e dunque prive della famosa bellezza architettonica dei siti adiacenti. Per lo stesso motivo, sembra presumibile che gli edifici e le mura siano stati edificati in fretta, sull'ipotesi che -per qualche motivo- l'istituzione del quartier generale militare che in seguito divenne Puka Pukara fosse molto urgente.\nQuando fu costruita, le pietre di diverse dimensioni e forme che ora appaiono grigie potrebbero essere state effettivamente di colore rosso (da cui forse il nome di \"fortezza rossa\") a causa delle notevoli quantit\u00e0 di ferro contenute nel calcare utilizzato nelle mura.\n\u00c8 in corso un dibattito su quale fosse la vera funzione di Puka Pukara quando l'impero Inca era ancora fiorente. Come affermato sopra, era almeno in parte una base militare e, poich\u00e9 si trovava su una strada cos\u00ec importante e si affacciava su molti luoghi sensibili, era certamente un ottimo punto di vista da cui individuare in tempo reale eventuali problemi di ordine pubblico. I funzionari avrebbero potuto sfruttarlo come posto di blocco lungo la strada, impedendo a coloro che apparivano sospetti di addentrarsi ulteriormente nell'impero dove avrebbero potuto potenzialmente provocare disordini. Avrebbe potuto servire anche da luogo di ristoro per i gruppi militari che viaggiavano nelle vicinanze.\nUn'altra teoria \u00e8 che fosse un luogo di riposo per cacciatori e viaggiatori stanchi, cos\u00ec come per i nobili Inca, in virt\u00f9 dei lussuosi bagni, e di canali, piazze, fontane e stanze separate.\nPuka Pukara oggi.\nPoich\u00e9 \u00e8 vicino alla citt\u00e0 di Cusco, uno dei siti archeologici pi\u00f9 importanti di tutto il Per\u00f9, molte persone includono questa zona nei tipici itinerari lungo le rovine peruviane. I turisti scelgono l'area per le sue vedute della giungla e delle rovine circostanti e per le tonalit\u00e0 che le costruzioni assumono al tramonto.\nIl turismo contribuisce al sostentamento delle comunit\u00e0 peruviane che vivono nei paraggi; \u00e8 comune per le persone che vivono nella zona allestire tavoli vendendo piccoli souvenir o offrendosi di fotografare gruppi davanti alle rovine in cambio di un compenso."}
{"id": "8954239", "revid": "1161730", "url": "https://it.wikipedia.org/wiki?curid=8954239", "title": "Presidente Gonzalo", "text": ""}
{"id": "8954248", "revid": "149485", "url": "https://it.wikipedia.org/wiki?curid=8954248", "title": "Centro Acquatico di Tokio", "text": ""}
{"id": "8954251", "revid": "121711199", "url": "https://it.wikipedia.org/wiki?curid=8954251", "title": "Rotrou II di Perche", "text": "Biografia.\nRotrou de Chateaudun di Mortagne figlio di Geoffroy di Perche (Signori di Gallardon), visconte di Ch\u00e2teaudun e Helvise of Montagne.\nNato intorno al 1025 (secondo il libro Histoire des comtes du Perche de la famille des Rotrou, al momento della morte del padre (1040) aveva 14 o 15 anni). Fu menzionato per la prima volta nello statuto, datato 1031/32. Sposa Adele/Adelise figlia di Guerino di Domfront.\nAlla morte di Goffredo II, suo figlio maggiore Ugo divenne visconte di Ch\u00e2teaudun, mentre Rotrou probabilmente eredit\u00f2 gli interessi familiari intorno a Nogent-le-Rotrou. Dopo la morte del fratello, concentr\u00f2 le terre di famiglia e, alla fine degli anni 1050, fu conte, con un centro di potere intorno a Mortagne. Questi domini settentrionali probabilmente gli vennero da sua moglie, Adelise de Domfront, come parte di un insediamento che divise l'eredit\u00e0 Bell\u00eame tra sua cugina Mabel, che spos\u00f2 Roger de Montgomery, e Adelise.\nNel 1058 ricevette il titolo di conte nella signoria di Mortan (conte di Mauritania).Fece diverse donazioni all' Abbazia di Saint-Vincent di Le Mans e all' Abbazia di Saint-Denis di Nogent-le-Rotrou. Per vendicare l'assassinio di suo padre, attacc\u00f2 il vescovo Diederik di Chartres, un'azione per la quale fu brevemente scomunicato.\nRotrou mor\u00ec intorno al 1080. Gli successe come conte di Perche il figlio Goffredo I di Perche e il figlio Ugo III visconte di Ch\u00e2teaudun.\nDiscendenza.\nRotrou spos\u00f2 Adelise, figlia di Lord Guerisius di Domfront. Ebbero i seguenti figli:"}
{"id": "8954252", "revid": "767487", "url": "https://it.wikipedia.org/wiki?curid=8954252", "title": "A Girl and Two Boys", "text": "A Girl and Two Boys \u00e8 un cortometraggio muto del 1915 diretto da Frank Cooley. Prodotto dalla American Film Manufacturing Company, aveva come interpreti Virginia Kirtley, Joe Harris e Webster Campbell, che firma anche il soggetto del film.\nTrama.\nVecchi amici ma rivali in amore, Jim e Billy sono innamorati della stessa ragazza, Marion Carroll. Billy porta Marion prima a teatro e poi a cena. Al ristorante, le ordinazioni della ragazza sono cos\u00ec disinvolte che Billy si accorge che, al momento di pagare il conto, non avr\u00e0 il denaro necessario per saldarlo. Accorgendosi che nel separ\u00e9 accanto si trova Jim, va da lui a chiedergli un prestito. L'amico rivale acconsente a pagargli il conto a patto che poi, con qualche scusa, Billy si eclissi e lasci che a riportare a casa Marion sia invece lui. Marion, che non si \u00e8 accorta di tutte quelle manovre, prende alla fine il taxi con Jim che, quando la lascia a casa sua, si rende conto che non gli sono rimasti i soldi per pagare anche l'autista.&lt;br&gt;\nArrestato, viene portato alla centrale di polizia da dove telefona a Billy per chiedergli di venire a pagare. Billy, invece di aiutarlo, chiama Marion raccontandole che l'amico passer\u00e0 la notte in cella. La ragazza corre al posto di polizia, paga quel che deve, si prende Jim, lo impacchetta nel taxi e se lo porta a casa. Da dove richiama Billy, dicendogli con voce flautata: \"Grazie per avermi avvertita. Sono andata, l'ho preso e adesso siamo fidanzati\".\nProduzione.\nIl film fu prodotto dalla American Film Manufacturing Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale statunitensi il 19 gennaio 1915."}
{"id": "8954254", "revid": "767487", "url": "https://it.wikipedia.org/wiki?curid=8954254", "title": "Zapatas Bande", "text": "Zapatas Bande \u00e8 un mediometraggio del 1914, diretto da Urban Gad. \nTrama.\nUna societ\u00e0 di produzione cinematografica nordeuropea intende realizzare un prodotto di successo, un film sulla Zapata, una famigerata banda di briganti che stava terrorizzando l'Italia, e decide di inviare la propria troupe proprio nel luogo in cui la banda \u00e8 pi\u00f9 attiva. Giunti nel bel paese, il produttore scrittura, pagando un impresario, alcune comparse che, in una carrozza, avrebbero dovuto prender parte al film. L'impresario per\u00f2 non ottempera all'accordo e fugge con il denaro, senza che nessuno se ne accorga.\nGiunti in location, gli attori, indossati i costumi da briganti, si accingono a realizzare la prima scena: ma la carrozza che assaltano non \u00e8 evidentemente quella che l'impresario truffaldino ha mancato di fornire, ma quella della contessa Bellafiore e della figlia Elena, capitate l\u00ec per caso. Come da copione, la protagonista del film \"salva la vita\" ad Elena, che, non sospettando che si tratti di una finzione scenica, rimarr\u00e0 molto positivamente colpita dall'atto di compassione dell'attrice. La carrozza riparte.\nLa vera banda Zapata intanto aveva rubato gli indumenti degli attori per cammuffarsi e sfuggire alla giustizia. Gli attori si aggirano quindi vestiti da briganti, e, rendendosi conto di essere ovunque accolti a schioppettate e inseguiti dai carabinieri, non trovano altra alternativa che darsi alla macchia, e rubare per sopravvivere. In una delle forzate scorrerie alla ricerca di cibo, la protagonista penetra proprio nella camera di Elena, non riconoscendola. Elena, invece, romanticamente attratta da quella che crede essere una malavitosa benevolente, non solo la rifornisce di cibo, ma decide di unirsi alla banda.\nLa protagonista quindi, mentre il cast si rifocilla, indossa gli abiti civili di Elena, il che le permette di comunicare con la gente del posto \u2013 in un singolare italiano maccheronico - senza essere ritenuta una pericolosa brigantessa. In tal modo si riesce a reperire il console del paese nordico, che parla italiano, e che riesce a mettere fine all'equivoco, proprio mentre le forze dell'ordine stavano per catturare coloro che credevano essere la banda Zapata. \nProduzione.\nLe riprese sono state effettuate a Marina di Massa.\nDistribuzione.\nIl film ha ottenuto il visto della censura il 10 febbraio 1914 e la prima proiezione ha avuto luogo in Germania il 27 febbraio 1914."}
{"id": "8954257", "revid": "1522738", "url": "https://it.wikipedia.org/wiki?curid=8954257", "title": "Nuova Sparta", "text": ""}
{"id": "8954264", "revid": "1522738", "url": "https://it.wikipedia.org/wiki?curid=8954264", "title": "Mari\u00f1o (Nuova Sparta)", "text": ""}
{"id": "8954267", "revid": "1522738", "url": "https://it.wikipedia.org/wiki?curid=8954267", "title": "Arismendi (Nuova Sparta)", "text": ""}
{"id": "8954272", "revid": "1373059", "url": "https://it.wikipedia.org/wiki?curid=8954272", "title": "Kayky", "text": "Caratteristiche tecniche.\nAla destra di piede mancino, pu\u00f2 svariare su tutto il fronte offensivo. Veloce, rapido nel dribbling e dotato di una buona finalizzazione, viene paragonato al connazionale Neymar.\nCarriera.\nClub.\nFluminense.\nNel 2012 viene messo sotto contratto dal , dove inizialmente gioca nella squadra di futsal. Nel corso degli anni passa al calcio a 11 e percorre tutta la trafila delle giovanili del club. Il 4 marzo 2021 fa il suo esordio in prima squadra rimpiazzando Miguel Silveira nell'incontro del Campionato Carioca perso 2-1 contro il . Il 7 aprile seguente realizza la sua prima rete in carriera nella trasferta vinta 4-0 contro il mentre, esattamente un mese dopo, segna in Coppa Libertadores ai danni dell'.\nManchester City.\nIl 23 aprile 2021 viene acquistato a titolo definitivo dal , rimanendo comunque in prestito ai brasiliani fino a gennaio 2022. Nonostante ci\u00f2, a fronte di un accordo sulla percentuale a favore dei brasiliani in una futura rivendita del calciatore, il 17 settembre seguente si aggrega subito ai \"Citizens\".\nNazionale.\nIl 17 febbraio 2019 ha debuttato con la nazionale U-16 brasiliana nell'amichevole giocata e persa contro i pari et\u00e0 della Francia.\nStatistiche.\nPresenze e reti nei club.\n\"Statistiche aggiornate al 28 febbraio 2022.\""}
{"id": "8954275", "revid": "458786", "url": "https://it.wikipedia.org/wiki?curid=8954275", "title": "Kayky Chagas", "text": ""}
{"id": "8954278", "revid": "458786", "url": "https://it.wikipedia.org/wiki?curid=8954278", "title": "Kayky da Silva Chagas", "text": ""}
{"id": "8954288", "revid": "125964907", "url": "https://it.wikipedia.org/wiki?curid=8954288", "title": "Love Is in the Air (serie televisiva)", "text": "Love Is in the Air (\"Sen \u00c7al Kap\u0131m\u0131\") \u00e8 un serial televisivo turco, trasmesso dall'8 luglio 2020 all'8 settembre 2021 su Fox.\nIn Italia la serie va in onda su Canale 5 dal 31 maggio 2021 in day-time.\nTrama.\nPrima stagione.\nEda Y\u0131ld\u0131z proviene da una famiglia povera e lega tutte le sue speranze all'istruzione. A causa del ricco architetto Serkan Bolat perde la borsa di studio internazionale e non riesce a completare il corso di laurea. Serkan Bolat si offre di ripristinare la borsa di studio di Eda se lei finger\u00e0 di essere la sua fidanzata per due mesi. Sebbene Eda inizialmente rifiuti l'offerta dell'uomo perch\u00e9 lo odia, \u00e8 costretta ad accettarla. Fingendo di essere fidanzati, Serkan ed Eda iniziano a vivere una storia d'amore ma per arrivare al matrimonio e alla felicit\u00e0 attesa sono tanti i cammini da fare: da una verit\u00e0 nascosta, a una PR ossessionata da Serkan, una nonna al di fuori dei programmi, un matrimonio inatteso, una perdita di memoria a una delle grandi scoperte che incider\u00e0 sul percorso della storia dei protagonisti.\nSeconda stagione.\nSerkan Bolat e Eda Y\u0131ld\u0131z attraversano momenti difficili, durante il trattamento del cancro di Serkan, che diventa ossessionato dalla sua malattia diventando un uomo completamente diverso dopo essere sopravvissuto, suscitando una paura di attaccamento emotivo, ritardando il suo matrimonio con Eda pi\u00f9 volte e rifiutando completamente l'idea di diventare padre. Serkan torna a concentrarsi solo sul suo lavoro, che lo far\u00e0 separare gradualmente da Eda. Lei va in Italia per completare i suoi studi, mentre Serkan continua con la sua vita, ma quando finalmente s'incontrano di nuovo qualche anno dopo, la vita prepara a entrambi una sorpresa: una figlia, Kiraz. Sebbene i due non si sono visti per cinque anni scopriranno di amarsi ancora come un tempo, da una paternit\u00e0 nascosta, a un perdono tanto atteso Eda e Serkan coroneranno la loro storia d'amore, con l'arrivo del secondo figlio: Alp.\nColonna sonora.\nLa colonna sonora di \"Love Is in the Air\" \u00e8 stata composta da Aytekin Ata\u015f, che con Burcu Y\u0131ld\u0131z ha cantato la sigla della serie, \"Sen \u00c7al Kap\u0131m\u0131 Dizi M\u00fczi\u011fi - Jenerik\". La colonna sonora \u00e8 contenuta nell'album \"Sen \u00c7al Kap\u0131m\u0131 Soundtrack\" (Zeynalov Soundtracks).\nBa\u015fak G\u00fcm\u00fclcinelio\u011flu \u00e8 l'autrice e l'esecutrice originale dei brani \"Sen \u00c7al Kap\u0131m\u0131\" (pi\u00f9 volte ascoltato da Serkan ed Eda in macchina) e \"Bir Anda\" (interpretato dal suo personaggio nell'episodio 1x16 della versione turca).\nOltre alle composizioni originali, la serie \u00e8 caratterizzata da canzoni tradizionali e contemporanee turche, francesi e soprattutto in lingua inglese. Fra quelle ricorrenti vi sono \"Gold\" di Tolan Shaw; \"Huyu Suyu\" di Emir Taha; \"Look Around You\" e \"Heirloom Uncovered\" di David Vanacore; \"Adieu L'amant\" di Robert Viger; \"Wish You Were Here\" e \"I Buried You in My Hear\" di \u00dclvi Zeynalov; \"Resmen A\u015f\u0131\u011f\u0131m\" di Nil Karaibrahimgil; \"Despair, Sincerely\", ed \"Everlasting Love\" di \u00dclvi Zeynalov.\nDistribuzione.\nTurchia.\nIn originale la serie \u00e8 andata in onda dall'8 luglio 2020 all'8 settembre 2021 su Fox: la prima stagione \u00e8 stata trasmessa dall'8 luglio 2020 al 17 aprile 2021, mentre la seconda stagione \u00e8 stata trasmessa dal 9 giugno all'8 settembre 2021.Le prime 18 puntate sono andate in onda di mercoled\u00ec dall'8 luglio all'11 novembre 2020, le successive 20 sono andate in onda di sabato dal 21 novembre 2020 al 17 aprile 2021, mentre le ultime 13 puntate di mercoled\u00ec dal 9 giugno all'8 settembre 2021.\nIn un primo momento, la seconda stagione della serie era costituita da 11 episodi, successivamente la produzione ha deciso di produrre altre due puntate, per un totale di 13 episodi per la seconda stagione.\nIn originale la serie \u00e8 composta da due stagioni di 52 puntate, ognuna delle quali ha una durata che varia dai 120 ai 140 minuti circa: la prima stagione comprende le prime 39 puntate, mentre la seconda le rimanenti 13.\nItalia.\nIn Italia la serie va in onda su Canale 5 dal 31 maggio 2021 in day-time: la prima stagione \u00e8 stata trasmessa dal 31 maggio al 29 novembre 2021, mentre la seconda stagione viene trasmessa dal 30 novembre 2021.\nDal 31 maggio al 10 settembre 2021 la serie \u00e8 stata trasmessa dal luned\u00ec al venerd\u00ec; dal 18 settembre \u00e8 approdata anche al sabato, inizialmente per soli due appuntamenti, dal 2 ottobre 2021 ha preso stabilmente posto nel palinsesto fino al 20 novembre 2021. Dal 27 novembre 2021 la serie \u00e8 stata rimossa dal sabato pomeriggio a causa dei bassi ascolti registrati, in seguito \u00e8 stata sostituita dalla soap opera spagnola \"Una vita\".Il 10 ottobre 2021 la serie \u00e8 andata eccezionalmente in onda anche di domenica.\nIn Italia la serie \u00e8 composta dalle stesse 52 puntate suddivise in due stagioni di 235 puntate: la prima stagione comprende le prime 143 puntate, mentre la seconda le rimanenti 92.Per la trasmissione italiana, tuttavia, \u00e8 stato deciso di seguire la versione europea: la differenza tra la versione originale e quella italiana \u00e8 che ogni puntata originale di 120-140 minuti \u00e8 montata e suddivisa in circa tre puntate da 40-45 minuti, mentre gli episodi 76 e 81 hanno avuto una durata di 60-65 minuti e gli episodi 77-80 hanno avuto una durata di 52-55 minuti. Per la versione frazionata ogni puntata \u00e8 montata e suddivisa in circa sei puntate da 25-30 minuti (ad eccezione degli episodi 100, 107 e 113 che hanno avuto una durata di 35 minuti), in seguito la durata di ogni singolo episodio viene ridotta a 15 minuti.\nLe puntate andate in onda del 13 e del 25 settembre 2021 hanno avuto una durata di 60-65 minuti (episodi 76 e 81), mentre dal 14 al 18 settembre le puntate hanno avuto una durata di 52-55 minuti (episodi 77-80). Dal 20 settembre 2021, con l'arrivo dei day-time di \"Amici\" e del \"Grande Fratello VIP\" in onda dal luned\u00ec al venerd\u00ec, le puntate hanno sub\u00ecto una riduzione di durata, passando dai 40-45 minuti ai 25-30 minuti per ogni puntata (episodi 82-147, 161-174, 185). Le puntate andate in onda di sabato: il 9, il 16 e del 23 ottobre 2021 hanno avuto una durata di 35 minuti (episodi 100, 107 e 113).Dal 6 dicembre 2021 le puntate vengono ridotte ulteriormente passando dai 25-30 minuti ai 15-20 minuti per ogni puntata (episodi 148-160, 171, 175-in corso), a causa di \"Pomeriggio Cinque\" con la conduzione di Barbara D'Urso che ha guadagnato dieci minuti in pi\u00f9 di trasmissione."}
{"id": "8954290", "revid": "599013", "url": "https://it.wikipedia.org/wiki?curid=8954290", "title": "Leonel Picco", "text": "Caratteristiche tecniche.\n\u00c8 un centrocampista centrale.\nCarriera.\nCresciuto nel settore giovanile dell' dove gioca per due anni nel settore giovanile; debutta in prima squadra il 2 marzo 2019 in occasione dell'incontro di Primera B Nacional pareggiato 1-1 contro il .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8954292", "revid": "1964823", "url": "https://it.wikipedia.org/wiki?curid=8954292", "title": "Gast\u00f3n Benav\u00eddez", "text": "Caratteristiche tecniche.\n\u00c8 un difensore centrale.\nCarriera.\nCresciuto nel , dopo alcuni anni nelle serie inferiori del calcio argentino nel 2017 si trasferisce all'; debutta con il nuovo club l8 ottobre 2017 in occasione del match del Torneo Federal A pareggiato 0-0 contro l'.\nIl 9 febbraio 2021 viene ceduto in prestito all'.\nStatistiche.\nPresenze e reti nei club.\n\"Statistiche aggiornate al 5 maggio 2021.\""}
{"id": "8954303", "revid": "446353", "url": "https://it.wikipedia.org/wiki?curid=8954303", "title": "Museum of London Antiquities", "text": "Il Museum of London Antiquities era una collezione creata da Charles Roach Smith a Bishopsgate, Londra. Nel 1854, Roach Smith pubblic\u00f2 un catalogo della collezione museale. Nel 1855 vendette la collezione al British Museum."}
{"id": "8954305", "revid": "599013", "url": "https://it.wikipedia.org/wiki?curid=8954305", "title": "Brenno (calciatore)", "text": "Carriera.\nCresciuto nel settore giovanile del , nel 2017 viene acquistato dal ; debutta in prima squadra il 17 marzo 2019 nel match del Campionato Ga\u00facho vinto 2-0 contro il .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8954306", "revid": "458786", "url": "https://it.wikipedia.org/wiki?curid=8954306", "title": "Brenno Oliveira Fraga Costa", "text": ""}
{"id": "8954313", "revid": "915690", "url": "https://it.wikipedia.org/wiki?curid=8954313", "title": "Campionati mondiali di maratona canoa/kayak 2007", "text": "I Campionati mondiali di maratona canoa/kayak 2007 sono stati la 15\u00aa edizione della manifestazione. Si sono svolti a Gy\u0151r, in Ungheria, dal 7 al 9 settembre 2007."}
{"id": "8954314", "revid": "465169", "url": "https://it.wikipedia.org/wiki?curid=8954314", "title": "Dreams (Interlude)", "text": "Dreams (Interlude) \u00e8 un singolo della cantante cileno-statunitense Paloma Mami, pubblicato il 4 maggio 2021 come settimo singolo estratto dal primo album in studio \"Sue\u00f1os de Dal\u00ed\".\nVideo musicale.\nIl video musicale di \"Dreams (Interlude)\" \u00e8 stato pubblicato sull'account YouTube-Vevo della cantante. \u00c8 stata inoltre resa disponibile una versione live."}
{"id": "8954315", "revid": "1310927", "url": "https://it.wikipedia.org/wiki?curid=8954315", "title": "Cau\u00ea", "text": "Caratteristiche tecniche.\n\u00c8 un'centravanti.\nCarriera.\nCresciuto nel settore giovanile del , debutta in prima squadra il 21 marzo 2019 in occasione dell'incontro del Campionato Paulista pareggiato 1-1 contro il .\nNel 2019 viene acquistato in prestito dal .\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "8954316", "revid": "458786", "url": "https://it.wikipedia.org/wiki?curid=8954316", "title": "Cau\u00ea Vinicius dos Santos", "text": ""}
{"id": "8954328", "revid": "458786", "url": "https://it.wikipedia.org/wiki?curid=8954328", "title": "Siro Rosan\u00e9", "text": "Caratteristiche tecniche.\nCentrocampista centrale, predilige agire come vertice basso del reparto.\nCarriera.\nCresciuto nell', nel 2016 viene acquistato dal che lo aggrega al proprio settore giovanile; nel 2020 viene promosso in prima squadra ed il 14 gennaio 2021 firma il suo primo contratto professionistico con il club rossoblu. Il 19 febbraio seguente fa il suo esordio giocando l'incontro di Copa Argentina\u00a0vinto 3-0 contro il .\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "8954329", "revid": "458786", "url": "https://it.wikipedia.org/wiki?curid=8954329", "title": "Siro Rosane", "text": ""}
{"id": "8954331", "revid": "1924342", "url": "https://it.wikipedia.org/wiki?curid=8954331", "title": "Viet Cong (album)", "text": "Viet Cong \u00e8 il primo album in studio del gruppo musicale statunitense Preoccupations, allora noto proprio come Viet Cong, pubblicato il 20 gennaio 2015 su etichette discografiche Flemish Eye Records e Jagjaguwar."}
{"id": "8954332", "revid": "458786", "url": "https://it.wikipedia.org/wiki?curid=8954332", "title": "Francisco Flores (calciatore 2002)", "text": "Caratteristiche tecniche.\n\u00c8 un difensore centrale elegante nelle movenze, abile in marcatura ed in impostazione del gioco.\nCarriera.\nCresciuto nel settore giovanile del , debutta in prima squadra il 30 dicembre 2012 in occasione dell'incontro di Copa Diego Armando Maradona vinto 3-1 contro l'.\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "8954334", "revid": "458786", "url": "https://it.wikipedia.org/wiki?curid=8954334", "title": "Gabriel Teixeira", "text": "Caratteristiche tecniche.\n\u00c8 un centrocampista offensivo.\nCarriera.\nCresciuto nel settore giovanile del , debutta in prima squadra il 5 marzo 2021 in occasione dell'incontro del Campionato Carioca\u00a0perso 2-1 contro il .\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8954335", "revid": "458786", "url": "https://it.wikipedia.org/wiki?curid=8954335", "title": "Gabriel Teixeira Arag\u00e3o", "text": ""}
{"id": "8954341", "revid": "599013", "url": "https://it.wikipedia.org/wiki?curid=8954341", "title": "Federico Gattoni", "text": "Caratteristiche tecniche.\n\u00c8 un difensore centrale.\nCarriera.\nNato a Buenos Aires, nel 2006 entra a far parte del settore giovanile del con cui scala le varie selezioni fino all'approdo in prima squadra nel 2020. Il 31 ottobre fa il suo esordio giocando l'incontro di Copa Diego Armando Maradona pareggiato 0-0 contro l' ed il 14 novembre seguente realizza la sua prima rete nella vittoria per 4-1 contro l'.\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "8954342", "revid": "547034", "url": "https://it.wikipedia.org/wiki?curid=8954342", "title": "JAC Sunray", "text": "La JAC Sunray (in cinese \u661f \u9510) \u00e8 un furgone prodotta dalla casa automobilistica cinese JAC Motors dal 2010. Viene venduto anche in est Europa come MAZ 281 e MAZ 3650.\nDescrizione.\nLa Sunray \u00e8 stata lanciata in Cina nel 2010 durante il Salone dell'Auto di Guangzhou.\nLe motorizzazioni disponibili sono tre: un turbo diesel a quattro cilindri in linea da 2,0 litri, da 2,7 litri e da 2,8 litri sviluppati interamente dalla JAC.\nDal 2018 l'assemblaggio dei furgoni e dei minibus su base JAC Sunray avviene su licenza anche presso lo stabilimento MAZ di Br\u0117st in Bielorussia, venendo venduti con il marchio MAZ e con il nome di MAZ 281 e MAZ 3650. I componenti vengono costruiti e importati dalla Cina.\nNonostante JAC affermi che il design esterno del modello sia stato progettato dal centro di design italiano JAC situato a Torino e che quello degli interni dallo studio di design giapponese JAC a Tokyo, lo stile della carrozzeria ha suscitato alcune controversie per via delle molteplici somiglianze con il Mercedes-Benz Sprinter."}
{"id": "8954344", "revid": "458786", "url": "https://it.wikipedia.org/wiki?curid=8954344", "title": "Ricardinho Viana", "text": "Caratteristiche tecniche.\n\u00c8 un centravanti.\nCarriera.\nCresciuto nel settore giovanile del , nel 2020 viene ceduto a titolo definitivo al ; il 4 marzo 2021 debutta in prima squadra giocando l'incontro del Campionato Ga\u00facho pareggiato 0-0 contro il e due settimane pi\u00f9 tardi realizza la sua prima rete in Coppa Libertadores contro l'.\nStatistiche.\nPresenze e reti nei club.\n\"Statistiche aggiornate al 6 maggio 2021.\""}
{"id": "8954345", "revid": "458786", "url": "https://it.wikipedia.org/wiki?curid=8954345", "title": "Ricardo Viana Filho", "text": ""}
{"id": "8954354", "revid": "124424674", "url": "https://it.wikipedia.org/wiki?curid=8954354", "title": "L\u00e9o Pereira (calciatore 2000)", "text": "Carriera.\nCresciuto nel settore giovanile dell', debutta in prima squadra il 9 giugno 2019 in occasione del match di S\u00e9rie D perso 1-0 contro l'; nel luglio seguente viene ceduto in prestito al per una stagione, trascorsa interamente con la formazione Under-20.\nRientrato alla base, dopo aver effettuato un'apparizione in S\u00e9rie C il 16 ottobre 2020 viene ufficializzato il suo passaggio in prestito a partire dalla stagione 2021.\nStatistiche.\nPresenze e reti nei club.\n\"Statistiche aggiornate al 12 settembre 2021.\""}
{"id": "8954355", "revid": "458786", "url": "https://it.wikipedia.org/wiki?curid=8954355", "title": "L\u00e9o Pereira", "text": ""}
{"id": "8954356", "revid": "729019", "url": "https://it.wikipedia.org/wiki?curid=8954356", "title": "Palmerio Ariu", "text": "Biografia.\nRestato orfano di padre da bambino, insieme a un fratello e tre sorelle, si arruol\u00f2 nel 1961 e fu assegnato in forza prima alla Stazione di Prato alla Drava, poi a quella di Villabassa per essere infine destinato a quella di Sesto Pusteria, tutte nella giurisdizione della Tenenza di San Candido.\nL'agguato.\nPoco dopo il rientro da un servizio di pattugliamento, la caserma in cui si trovava, sede della locale Stazione dell'Arma, fu fatta segno di raffiche di mitra esplose dall'esterno da distanza ravvicinata.\nAriu si trovava in quel momento nella cucina della caserma, gli attentatori spararono da una distanza di circa 3 metri 33 colpi con armi automatiche. Colpito da 7 pallottole, Ariu mor\u00ec all'istante, mentre il suo collega Luigi De Gennaro, immediatamente accorso in suo ausilio, mor\u00ec poco dopo, all'arrivo in ospedale, per le ferite riportate.\nUna ragazza abitante nei pressi, tale Elizabeth Innerkofler, aveva notato dei giovani distesi sull'erba nel prato circostante la stazione, e secondo alcune versioni, incrociandoli nella fuga dopo gli spari, i terroristi avrebbero provato a uccidere anche lei senza per\u00f2 colpirla.\nI terroristi si diedero alla fuga; alle ricerche partecip\u00f2 anche il IV Corpo d'Armata dell'Esercito, agli ordini del generale Carlo Ciglieri.\nContesti, reazioni e indagini.\nProprio lo stesso giorno dell'attentato, a proposito dei moti indipendentisti da tempo ormai frementi nel territorio della provincia di Bolzano il presidente del Consiglio Aldo Moro aveva incontrato in segreto a Cavalese il cancelliere austriaco Josef Klaus; questi escluse l'ingerenza del suo paese in una questione che lasciava all'Italia, che avrebbe dovuto cos\u00ec vedersela con la SVP (S\u00fcdtiroler Volkspartei), restando per\u00f2 l'Austria disponibile per la conclusione della controversia. L'incontro seguiva un lungo periodo di tensioni e contrasti fra i due paesi. Poche ore dopo la sua conclusione si ebbe l'attentato; non era la prima volta che episodi terroristici si verificavano in concomitanza con possibili avvicinamenti fra Roma e Vienna. Il collegamento fu proposto dal \"Sued Ost Tagespost\", giornale di Graz che rivel\u00f2 il vertice Moro-Klaus a una settimana dai fatti.\nI terroristi appartenevano verosimilmente a un'organizzazione separatista sud-tirolese denominata Befreiungsausschuss S\u00fcdtirol, anche detta \"BAS\" e fondata nel 1956 da Sepp Kerschbaumer con il fine dell'autodeterminazione dell'Alto Adige attraverso la secessione dall'Italia e l'annessione all'Austria.\nPrima di questo agguato, vi erano stati attentati con esiti mortali per lo pi\u00f9 accidentali, in questo caso, invece, come gi\u00e0 per l'omicidio del carabiniere Vittorio Tiralongo, nel 1964, l'uccisione era obiettivo palese dei terroristi. Le indagini portarono all'identificazione di quattro individui gi\u00e0 noti alle Forze dell'Ordine, poi denominati i \u00abquattro bravi ragazzi della Valle Aurina\u00bb; ad essi si ascrisse anche l'omicidio del carabiniere Tiralongo. Si pot\u00e9 individuarne la base in Austria, a Innsbruck, e gi\u00e0 dal febbraio 1965 se ne conosceva il luogo di lavoro, in Austria, fra il Vorarlberg e la Baviera. Condannati tutti all'ergastolo nel 1971 per altri atti terroristici, non si trovarono mai prove che li incriminassero per questo; grazie anche alla testimonianza della Innerkofler, che pare ne avesse riconosciuto due, fu spiccato un mandato di cattura per omicidio plurimo (dei due Militi) e tentato omicidio (della Innerkofler), ma i quattro - come anche testimoniato da un contadino di San Candido - si erano dati alla fuga in Austria. In epoca molto successiva, per i quattro supposti responsabili, fu chiesta la grazia.\nAi funerali di stato celebrati a Bolzano, in cattedrale, presero parte circa 50.000 cittadini, alla presenza del ministro della difesa Giulio Andreotti; un aereo sorvolava il corteo lanciando fiori. A Roma, contemporaneamente, l'incaricato d'affari dell'ambasciata d'Austria veniva convocato al ministero degli esteri, ove gli veniva notificata \u00ab\"la profonda indignazione dell'opinione pubblica italiana per il nuovo atto criminale a danno ed offesa di militi delle benemerite forze dell'ordine, rilevando come all'origine di atti terroristici di tale genere non appaiano estranei certi incitamenti da parte di ambienti e persone nella vicina Repubblica\"\u00bb.\nSesto Pusteria era sino ad allora un paese estraneo ai fervori irredentisti: quando a seguito degli attentati del 1961 tutta la regione era stata sottoposta a misure di controllo e prevenzione, il comandante della Stazione aveva personalmente garantito sul suo onore l'estraneit\u00e0 dei sestesi, allora composti di pochi italiani e circa 1.500 cittadini di etnia germanica, consentendo che il villaggio potesse continuare a vivere in tranquillit\u00e0.\nIn questo contesto secessionista, Ariu fu uno dei diversi giovani militari originari della Sardegna caduti per mano di terroristi in Trentino-Alto Adige.\nOnorificenze e memoria.\nIl 15 ottobre 2015, con una solenne cerimonia, \u00e8 stata intitolata alla memoria di Palmerio Ariu la piazza davanti alla sede della compagnia dei carabinieri di Mogoro. Anche il retrostante parco pubblico \u00e8 intitolato alla sua memoria."}
{"id": "8954357", "revid": "187", "url": "https://it.wikipedia.org/wiki?curid=8954357", "title": "Sesto Pusteria", "text": ""}
{"id": "8954358", "revid": "599013", "url": "https://it.wikipedia.org/wiki?curid=8954358", "title": "Lucas Ara\u00fajo", "text": "Caratteristiche tecniche.\n\u00c8 un centrocampista difensivo.\nCarriera.\nCresciuto nel settore giovanile del , debutta in prima squadra l'8 marzo 2020 in occasione dell'incontro del Campionato Ga\u00facho vinto 1-0 contro il . Il 7 aprile 2021 viene ceduto a titolo definitivo al .\nStatistiche.\nPresenze e reti nei club.\n\"Statistiche aggiornate al 12 settembre 2021.\""}
{"id": "8954359", "revid": "458786", "url": "https://it.wikipedia.org/wiki?curid=8954359", "title": "Lucas Ara\u00fajo de Oliveira", "text": ""}
{"id": "8954361", "revid": "56620", "url": "https://it.wikipedia.org/wiki?curid=8954361", "title": "La stigliatura della canapa", "text": "La stigliatura della canapa, nota anche come \"La strigliatura della canapa\", \u00e8 un dipinto a olio realizzato nel 1889 dal pittore italiano Francesco Filippini, misura 101 x 175 centimetri, ed \u00e8 esposto nella Pinacoteca di Brera.\n\"La stigliatura della canapa\" di Filippini ha vinto il Premio Mylius nel 1889."}
{"id": "8954363", "revid": "1442080", "url": "https://it.wikipedia.org/wiki?curid=8954363", "title": "Murat Urtembaev", "text": "Pioniere dell'informatica moderna, \u00e8 considerato il primo hacker sovietico ufficialmente accreditato.\nBiografia.\nNel 1978, poco dopo essersi laureato presso la facolt\u00e0 di Meccanica e Matematica dell'Universit\u00e0 statale di Mosca, inizi\u00f2 a lavorare come ingegnere del software nel Dipartimento di organizzazione della produzione (UOP) dell'AvtoVAZ.\nNel dicembre del 1980 gli fu proposto un viaggio d'affari in Norvegia, a condizione che in seguito avrebbe lavorato all'AvtoVAZ per altri 2 o 3 anni. Urtembaev rifiut\u00f2, dovendo affrontare una difficile situazione finanziaria, in quanto egli era ancora uno stagista e sua moglie non riusciva a trovare lavoro a Togliatti. Sul procinto di licenziarsi, fu dissuaso dai suoi superiori, che gli garantirono una promozione a ingegnere senior e, di conseguenza, uno stipendio.\nTuttavia, nel giugno 1982, la direzione dello stabilimento non mantenne le promesse fatte a Urtembaev, il quale, deluso, decise di farsi giustizia da s\u00e9 scrivendo un programma maligno che in seguito avrebbe rimosso, pensando di riacquisire cos\u00ec la credibilit\u00e0 che riteneva di meritare. I tentativi di dissuasione da parte di sua moglie furono vani.\nIn quel periodo era consuetudine che i programmatori dell'AvtoVAZ scrivessero intenzionalmente dei malware per poi risolverli, guadagnandosi cos\u00ec dei premi aziendali, come viaggi all'estero, dacie, auto o stipendi cospicui. Gli aggiornamenti venivano salvati su floppy disk di cui nessuno prendeva nota.\nUrtembaev svilupp\u00f2 una patch per il programma principale del contatore che misurava i cicli di alimentazione dei nodi alla linea del nastro trasportatore. Secondo i suoi piani, il virus avrebbe dovuto essere lanciato il giorno del suo rientro dalle ferie, in modo che quando fosse andato a lavorare, avrebbe potuto rilevare rapidamente il guasto e risolverlo, salvando eroicamente il nastro trasportatore. Tuttavia, il programma si auto-avvi\u00f2 diversi giorni prima: il ritmo del contatore si alter\u00f2 e i pezzi richiesti raggiunsero il nastro trasportatore in ritardo. Considerando che il processo avveniva nell'ordine del secondo, il ritardo era semplicemente inaccettabile.\nLa produzione dell'impianto automobilistico fu sospesa per tre giorni. Le perdite dirette, esclusi i mancati profitti, cio\u00e8 le perdite dovute al pagamento dei dipendenti e al costo delle attrezzature operative durante i tempi di inattivit\u00e0, ammontarono a 7176 rubli e 79 copechi, superando il costo della Lada-Vaz \u017diguli. A causa del bug prodotto da Urtembaev, si assistette alla mancata produzione di 460 auto.\nIn mancanza di leggi che prevedessero delle pene per i crimini informatici, Urtembaev fu dapprima accusato di \"sabotaggio\" dal KGB ma, a causa della sua immediata confessione, la condanna fu tramutata in \"teppismo\" e \"danni demaniali\". Urtembaev fu retrocesso al grado di fabbro e fu condannato a risarcire l'intero ammontare dei danni recati.\nIn seguito torn\u00f2 in Kazakistan, dove lavor\u00f2 come programmatore alla Kazpost."}
{"id": "8954364", "revid": "1543377", "url": "https://it.wikipedia.org/wiki?curid=8954364", "title": "Great Wall Voleex C50", "text": "La Great Wall Voleex C50 \u00e8 un'autovettura prodotta dal 2012 al 2016 dalla casa automobilistica cinese Great Wall Motors.\nDescrizione.\nPresentata al Salone Internazionale dell'Automobile di Guangzhou nel 2011, al lancio la vettura era disponibile con un motore \nquattro cilindri a benzina turbo da 1,5 litri, che eroga 131 CV (98 kW) a 5600 giri/min e con una coppia massima di 188 Nm disponibile tra i 2000 e i 4500 giri. \u00c8 il primo modello con motore turbocompresso del costruttore cinese. La velocit\u00e0 massima \u00e8 sui 185 km/h.\nNel dicembre 2012 la vettura \u00e8 stata sottoposta ai crash test ricevendo cinque stelle dalla China-NCAP, segnando un totale di 52,5 punti.\nNel 2014 la vettura ha subito un restyling che interessato paraurti, griglia frontale e i fari posteriori."}
{"id": "8954365", "revid": "120695245", "url": "https://it.wikipedia.org/wiki?curid=8954365", "title": "Chery QQme", "text": "La Chery QQme (nome in codice \"S16\") \u00e8 una autovettura berlina prodotta dal 2009 al 2011 dalla casa automobilistica cinese Chery Automobile.\nDescrizione.\nLa QQme, noto anche come \"Chery S16\", \"Chery QQ5\" o \"Chery QQ Sport\" (ad Auto China 2008), \u00e8 stato il modello pi\u00f9 piccolo prodotto dalla Chery e ha un design progetto dal italiano Enrico Fumia.\nLa vettura \u00e8 stata dapprima presentata sottoforma di concept car per la prima volta all'Auto Shanghai 2005 con il nome \"Chery WOW\". Il design si caratterizza quasi esclusivamente per la presenza di linee curve e spigoli arrotondati, con il montante centrale curvo. Il tema a cerchio dello stile della carrozzeria prosegue anche negli interni.\nAd alimentato la vettura c'\u00e8 un motore da 1,3 litri con una potenza massima di 61 kW e 114 Nm di coppia che, secondo i dati dichiarati dal produttore, consuma 4,6 litri/100 km a 60 km/h costanti."}
{"id": "8954367", "revid": "1836770", "url": "https://it.wikipedia.org/wiki?curid=8954367", "title": "Le spannocchiatrici", "text": "Le spannocchiatrici \u00e8 un dipinto a olio realizzato tra il 1887 e il 1889 dal pittore italiano Francesco Filippini ed \u00e8 esposto nella Galleria d'Arte Moderna di Milano."}
{"id": "8954383", "revid": "1305772", "url": "https://it.wikipedia.org/wiki?curid=8954383", "title": "Desamorfosis", "text": "Desamorfosis (reso graficamente desAMORfosis) \u00e8 il 15\u00ba disco in studio della cantante messicana Thal\u00eda, pubblicato il 14 maggio 2021 da Sony Music Latin. L'album \u00e8 stato anticipato dai singoli \"Ya me Conoces\" con il duo Mau y Ricky, \"La Luz\" con Myke Towers, \"Tick Tock\" con Farina e Sofia Reyes e \"Mojito\".\nIl Disco.\nL'album \u00e8 stato preceduto da quattro singoli tra cui \"Ya T\u00fa Me Conoces\" pubblicato su tutte le piattaforme digitali il 24 gennaio 2020 come primo singolo. \u00c9 la seconda volta che Thal\u00eda ha collaborato con Ricky Montaner, che ha scritto il suo singolo del 2014 \"Por Lo Que Reste De Vida\". Il secondo singolo pubblicato per anticipare l'album \u00e8 stato \"La Luz\", un duetto con Myke Towers pubblicato ad agosto 2020.\nIl terzo singolo \u00e8 stato \"Tick Tock\", in cui canta con Farina e Sof\u00eda Reyes che ha raggiunto il numero 9 nelle vendite di canzoni digitali latine di Billboard. \nIl 4 maggio 2021 la cantante ha annunciato l'uscita dell'album nella sua pagina Instagram. Ha anche pubblicato la copertina dell'album."}
{"id": "8954391", "revid": "120489214", "url": "https://it.wikipedia.org/wiki?curid=8954391", "title": "Daewoo Brougham", "text": ""}
{"id": "8954393", "revid": "120489217", "url": "https://it.wikipedia.org/wiki?curid=8954393", "title": "Daewoo Super Salon", "text": ""}
{"id": "8954395", "revid": "2111022", "url": "https://it.wikipedia.org/wiki?curid=8954395", "title": "Wuling Victory", "text": "La Wuling Victory (in cinese:\u4e94\u83f1 \u51ef \u6377; pinyin: W\u01d4l\u00edng K\u01ceiji\u00e9) \u00e8 una autovettura prodotta dal 2020 dalla casa automobilistica cinese Wuling Motors.\nDescrizione.\nLa Victory ha debuttato al Salone dell'Auto di Chengdu 2020. La produzione in serie della Victory \u00e8 iniziata il 2 settembre 2020, con le vendite iniziate in Cina il 1\u00ba novembre 2020. La vettura che condivide la piattaforma con la Baojun RS-7, \u00e8 una monovolume di grandi dimensioni, dotata di un abitacolo a 7 posti.\nAl lancio la vettura \u00e8 disponibile con un solo motore turbo a quattro cilindri \"LJO\" da 1,5 litri che eroga 108 kW (147 CV) a 5200 giri/min e 250 Nm di coppia tra i 2200 e i 3400 giri/min. Il motore \u00e8 abbinato a un cambio manuale a sei rapporti o a una trasmissione a variazione continua con otto rapporti. La velocit\u00e0 massima \u00e8 di 170 km/h."}
{"id": "8954397", "revid": "120539000", "url": "https://it.wikipedia.org/wiki?curid=8954397", "title": "Wuling Hongguang Mini EV", "text": "La Wuling Hongguang Mini EV \u00e8 una autovettura elettrica prodotta dal 2020 dalla casa automobilistica cinese Wuling Motors.\nDescrizione.\nLa vettura \u00e8 dotata di due diversi pacchi batterie a gli ioni di litio: uno da 9,2 kWh in grado di garantirle un'autonomia dichiarata secondo il ciclo NEDC di circa 120 km o una batteria pi\u00f9 grande da 13,8 kWh con un'autonomia di circa 170 km.\nL'Hongguang Mini pu\u00f2 ospitare quattro persone ed \u00e8 alimentato da un unico motore elettrico che eroga 13 kW e 85 Nm posto nella parte posteriore del veicolo, muovendo l'asse posteriore, con una velocit\u00e0 massima di 100 km/h. Sulla base del ciclo di omologazione NEDC, il consumo energetico stimato \u00e8 di 8,1 kWh/100 km.\nLa dotazione di sicurezza standard include freni con sistema antibloccaggio, sensori di monitoraggio della pressione dei pneumatici e sensori di parcheggio posteriori. Tra le altre caratteristiche ci sono 741 litri di spazio nel bagagliaio con i sedili posteriori ripiegati."}
{"id": "8954407", "revid": "729019", "url": "https://it.wikipedia.org/wiki?curid=8954407", "title": "Castello di Lun\u00e9ville", "text": "Il castello di Lun\u00e9ville (in francese \"Ch\u00e2teau de Fontainebleau\") \u00e8 un castello in stile situato a Lun\u00e9ville.\nIl complesso era appartenuto ai duchi di Lorena fin dal XIII secolo, fu ricostruito come \"la Versailles di Lorena\" dal duca L\u00e9opold dal 1703 al 1723, su progetto di Pierre Bourdict e Nicolas Dorbay e poi dell'architetto Germain Boffrand Divenne la casa del re Stanis\u0142aw Leszczy\u0144ski, ultimo duca di Lorena.\nLun\u00e9ville \u00e8 stato classificato come monumento storico nel 1901. I suoi appartamenti sono curati dal Ministero della Difesa mentre la struttura \u00e8 gestita dal Conseil d\u00e9partemental de Meurthe-et-Moselle.\nNella notte tra il 2 e il 3 gennaio 2003 \u00e8 scoppiato un incendio che ha devastato il castello, con la volta in gesso della cappella reale che \u00e8 crollata a causa delle fiamme. Attraversando le soffitte, l'incendio ha distrutto gran parte del tetto dell'edificio."}
{"id": "8954416", "revid": "1571097", "url": "https://it.wikipedia.org/wiki?curid=8954416", "title": "Uno (Ermal Meta)", "text": "Uno \u00e8 un singolo del cantautore italiano Ermal Meta, pubblicato il 30 aprile 2021 come terzo estratto dal quarto album in studio \"Trib\u00f9 urbana\".\nDescrizione.\nIl brano \u00e8 la traccia d'apertura dell'album ed \u00e8 caratterizzato dalla partecipazione del coro del Conservatorio di Musica Giuseppe Verdi. Riguardo al significato del testo, Ermal Meta lo ha definito \u00abun inno alla gioia della condivisione\u00bb, aggiungendo: \nPromozione.\n\"Uno\" \u00e8 stato presentato il 30 aprile attraverso una performance 3D proiettata attraverso un olobox installato nelle stazioni ferroviarie di Milano Centrale, Roma Termini e Napoli Centrale. Il successivo 7 maggio Meta ha eseguito il brano per la prima volta dal vivo durante la sua apparizione al talent show \"Amici di Maria De Filippi\".\nVideo musicale.\nIl video musicale, pubblicato il 7 maggio, \u00e8 stato inizialmente proiettato da Telesia Go TV nelle metropolitane di Roma, Milano, Brescia e Genova, oltre ai principali aeroporti italiani e agli autobus di Milano come parte dell'evento \"Ermal Meta Day\".\nDiretto da Tiziano Russo, esso mostra Meta raggiungere un gruppo di ragazzi durante una partita di calcio, avviando uno spettacolo corale in cui il messaggio \u00e8 formalizzato dalla frase \"visti da su siamo tutti uguali\"."}
{"id": "8954422", "revid": "1702319", "url": "https://it.wikipedia.org/wiki?curid=8954422", "title": "Chiesa dei Santi Giuseppe e Floriano", "text": "La chiesa dei Santi Giuseppe e Floriano \u00e8 la parrocchiale di Verderio Superiore, frazione-capoluogo di Verderio, in provincia di Lecco e arcidiocesi di Milano; fa parte del decanato di Merate.\nStoria.\nNella \"Notitia cleri\" del 1398 si legge che la primitiva cappella verderiese, dedicata a san Floriano di Lorch, era filiale della pieve dei Santi Sisinio, Martirio e Alessandro di Brivio; grazie al \"Liber seminarii mediolanensis\", redatto nel 1564, si conosce che in quel periodo la chiesa di San Floriano era sede d'una rettoria, sempre dipendente dalla pieve briviese.\nNel 1754 l'arcivescovo Giuseppe Pozzobonelli, compiendo la sua visita pastorale, annot\u00f2 che nella parrocchiale verderiese, che aveva come filiali le cappelle di Sant'Ambrogio, dei Santi Nazario e Celso a Verderio Inferiore e di San Giovanni Battista in localit\u00e0 Brugarola, aveva sede la confraternita del Santissimo Rosario e che i fedeli ammontavano a 840.\nNella relazione della visita pastorale dell'arcivescovo Andrea Carlo Ferrari del 1897 si legge che il reddito era di 2000 lire, che la parrocchiale, in cui aveva sede la confraternita del Santissimo Sacramento, aveva come filiale l'oratorio di Sant'Ambrogio e che i fedeli erano 1100.\nLa prima pietra della nuova parrocchiale venne posta il 4 settembre 1898, in prossimit\u00e0 dell'antico luogo di culto, che fu poi successivamente sconsacrato; l'edificio, disegnato da Fausto Bagatti Valsecchi ed Enrico Combi, fu consacrato il 26 settembre 1902 e nello stesso periodo venne terminato anche il campanile.\nIl 30 aprile 1912 la parrocchia, gi\u00e0 inserita nella pieve foraniale di Brivio, entr\u00f2 a far parte del vicariato di Merate, per poi confluire nel 1972 nel decanato di Merate.\nDescrizione.\nEsterno.\nLa facciata a salienti della chiesa, che volge a oriente, \u00e8 rivestita di mattoni rossi; presenta centralmente il portale d'ingresso strombato coronato da una lunetta e, sopra di esso, un grande rosone, mentre ai lati si aprono due bifore. Sotto gli spioventi laterali vi sono degli archetti pensili, mentre sotto i due centrali si sviluppano delle loggette; in sommit\u00e0 si elevano cinque alte guglie.\nInterno.\nL'interno dell'edificio, a croce latina, si articola in tre navate, suddivise da pilastri in pietra d'Oggiono e coperte da volte a crociera. Il transetto di piccole dimensioni ospita nella parte terminale le absidi a pianta poligonale.\nL'opera di maggior pregio qui conservata \u00e8 il polittico raffigurante la \"Madonna in trono e Santi\", eseguito dal piemontese Giovanni Canavesio nel 1499 posto come pala sull'altare maggiore.. La cupola retta del tiburio con decori floreali, \u00e8 completa di otto finestre atte a illuminare la zona presbiterale. La controfacciata ospita il dipinto, olio su tela: \"Deposizione di Cristo\" opera cinquecentesca di autore ignoto, che riporta la scritta, forse incompleta: \"HUMANORUM GENUS REDEMPTIO\". Vi \u00e8 inoltre la tela di Pellegrino Tibaldi raffigurante la \"Nativit\u00e0\"."}
{"id": "8954426", "revid": "31886", "url": "https://it.wikipedia.org/wiki?curid=8954426", "title": "Chery A13", "text": "La Chery A13, chiamata anche Chery Fulwin 2, \u00e8 una autovettura berlina prodotta dal 2013 dalla casa automobilistica cinese Chery Automobile.\nDescrizione.\nLa vettura che va a sostituire la Chery A15 (Cowin), \u00e8 stata presentata per la prima volta al Salone dell'Auto di Pechino 2008. \nOltre ad essere prodotta e venduta in Cina, la A13 \u00e8 stata prodotta dal 2011 anche in Ucraina, su licenza dalla ZAZ con il nome di \"ZAZ Forza\". Le auto assemblate in Ucraina sono state esportate e vendute anche in Russia, con il nome di \"Chery Very\" (versione hatchback) e \"Chery Bonus\" (berlina 3 volumi). La vettura \u00e8 stata costruita anche in Iran ed \u00e8 stata commercializzata da Modiran Vehicle Manufacturing con il nome di \"MVM 315\". Nel 2014 la produzione \u00e8 stata avviata anche in Brasile per il mercato sudamericano, nello stabilimento di Jacarei.\nNei crash test effettuati dall'ente C-NCAP nel 2011 il veicolo ha ottenuto quattro stelle e un punteggio complessivo di 43,1.\nLa A13 al lancio era disponibile con un motore a benzina aspirato quattro cilindri da 1,5 litri a 16 valvole della famiglia \"Chery Acteco\", con una potenza massima di 109 cavalli (80 kW) erogata a 6000 giri/min e una coppia massima di 140 N\u00b7m disponibile a 3000 giri/min. La velocit\u00e0 massima \u00e8 di 160 km/h.\nLa versione restyling, che ha debuttato al Salone di Guangzhou 2012, \u00e8 caratterizzata da un frontale totalmente ridisegnato, con nuovi fari, paraurti e griglia anteriore. Al salone di Shanghai 2013 \u00e8 stata presentata una variante simil crossover, rialzata e con protezioni in plastica per la carrozzeria."}
{"id": "8954459", "revid": "6923", "url": "https://it.wikipedia.org/wiki?curid=8954459", "title": "Lorella Morlotti", "text": "Biografia.\nLorella Morlotti inizia la carriera di attrice nel 1980 nel film \"Una vacanza bestiale\" di Carlo Vanzina. Diventa nota al grande pubblico per il ruolo della figlia del protagonista nel film di Luciano De Crescenzo \"Cos\u00ec parl\u00f2 Bellavista\" del 1984\".\" In seguito recita in \"Sposi\" e nel film \"Magnificat\" entrambi con la regia di Pupi Avati.\nLaureatasi in Lettere e Filosofia indirizzo Spettacolo, frequenta dal 1989 al 1991 il Centro Stabile \u201cDuse Studio\u201d di Francesca De Sapio. Ha preso parte al gruppo di Scrittura Teatrale con Giuseppe Manfridi e Antonio Calenda e studiato sceneggiatura con Robert Mckee al Centro Sperimentale.\nDebutta alla regia con il documentario \"I Chow\" nel 1997. Nel 2000 apre insieme a Ida Sansone la societ\u00e0 di produzione cinematografica Pawaland. Realizzatrice di documentari e sceneggiatrice \u00e8 anche produttrice cinematografica e di sit-com. Nel 2003 dirige il cortometraggio \"7 meno 1 minuto\"."}
{"id": "8954460", "revid": "439868", "url": "https://it.wikipedia.org/wiki?curid=8954460", "title": "Octagon (disambigua)", "text": ""}
{"id": "8954464", "revid": "585241", "url": "https://it.wikipedia.org/wiki?curid=8954464", "title": "Ermita di San Nicol\u00e1s di Puente Fitero", "text": ""}
{"id": "8954466", "revid": "181699", "url": "https://it.wikipedia.org/wiki?curid=8954466", "title": "Alfonso I di Aragona", "text": ""}
{"id": "8954472", "revid": "181699", "url": "https://it.wikipedia.org/wiki?curid=8954472", "title": "Pietro II di Aragona", "text": ""}
{"id": "8954474", "revid": "123167734", "url": "https://it.wikipedia.org/wiki?curid=8954474", "title": "Slavoljub Eduard Penkala", "text": "Biografia.\nEduard Penkala nacque a Lipt\u00f3szentmikl\u00f3s (ora Liptovsk\u00fd Mikul\u00e1\u0161), in Slovacchia, allora parte dell'Austria-Ungheria, da Franciszek P\u0119ka\u0142a, di origine polacca, e Maria P\u0119ka\u0142a (nata Hannel), di origine olandese. Frequent\u00f2 l'Universit\u00e0 di Vienna e il \"K\u00f6niglich-S\u00e4chsisches Polytechnikum\", laureandosi presso quest'ultimo il 25 marzo 1898 e conseguendo un dottorato in chimica organica. Durante i suoi studi, frequent\u00f2 lezioni di violino, durante le quali incontr\u00f2 la sua futura moglie, la pianista Emily Stoffregen. Si trasfer\u00ec con la moglie a Zagabria (che allora era nel Regno di Croazia-Slavonia). Per celebrare la sua fedelt\u00e0 alla sua nuova patria, assunse il nome croato Slavoljub (\"slavofilo\"), diventando un naturalizzato croato.\nDivenne famoso per lo sviluppo della matita portamine (1906), allora chiamata \"matita automatica\", e della prima penna stilografica a inchiostro solido (1907). Collaborando con un imprenditore di nome Edmund Moster, fond\u00f2 la \"Penkala-Moster\" e costru\u00ec una fabbrica di penne e matite che all'epoca era una delle pi\u00f9 grandi al mondo. L'azienda, ora chiamata TOZ Penkala, esiste ancora oggi a Zagabria.\nCostru\u00ec anche il primo aereo croato a volare nel paese, il biplano Penkala 1910, pilotato da Dragutin Novak, che fu anche il primo pilota croato. Costru\u00ec e invent\u00f2 molti altri prodotti e dispositivi e detenne un totale di 80 brevetti.\nTra le sue invenzioni brevettate ci sono:\nFond\u00f2 anche un'altra societ\u00e0, chiamata \"Elevator\", che produceva vari prodotti chimici come detergenti, ceralacca e \"Radium Vinovica\", una medicina pubblicizzata come cura per i reumatismi.\nEbbe quattro figli con sua moglie Emily. Mor\u00ec a Zagabria all'et\u00e0 di 50 anni, dopo aver contratto una polmonite durante un viaggio d'affari. Fu sepolto nel cimitero monumentale Mirogoj di Zagabria."}
{"id": "8954475", "revid": "181699", "url": "https://it.wikipedia.org/wiki?curid=8954475", "title": "Pietro III di Aragona", "text": ""}
{"id": "8954477", "revid": "585241", "url": "https://it.wikipedia.org/wiki?curid=8954477", "title": "Hospital de San Nicol\u00e1s de Puente Fitero", "text": ""}
{"id": "8954478", "revid": "585241", "url": "https://it.wikipedia.org/wiki?curid=8954478", "title": "San Nicol\u00e1s de Puente Fitero", "text": ""}
{"id": "8954494", "revid": "1442080", "url": "https://it.wikipedia.org/wiki?curid=8954494", "title": "Bona Maria Scotoni", "text": "L\u20198 agosto 1942, con la cugina Lidia, comp\u00ec la prima scalata femminile italiana in cordata sul Campanile Basso, cima nel Gruppo delle Dolomiti di Brenta. Arrampic\u00f2 anche nella palestra della Vela, allenandosi con gli alpinisti Giorgio Graffer e Gino Pisoni, il quale le dedic\u00f2 una cima del gruppo di Fanis, vicino al Lago di Lagazuoi. Al termine della seconda guerra mondiale Bona Maria Scotoni fece le ultime scalate in roccia ritirandosi dopo il matrimonio."}
{"id": "8954498", "revid": "1363832", "url": "https://it.wikipedia.org/wiki?curid=8954498", "title": "Murat Kamuchametovi\u010d Urtembaev", "text": ""}
{"id": "8954499", "revid": "580", "url": "https://it.wikipedia.org/wiki?curid=8954499", "title": "Diametro aerodinamico", "text": "Il diametro aerodinamico \u00e8 una grandezza equivalente utilizzata per descrivere il comportamento di particelle, che esse siano solide o liquide, in un fluido gassoso. Il diametro aerodinamico (talvolta chiamato diametro idraulico) viene definito come il diametro di una sfera di densit\u00e0 unitaria con la stessa velocit\u00e0 di decantazione (o di sedimentazione) della particella nel fluido al riposo."}
{"id": "8954501", "revid": "73843", "url": "https://it.wikipedia.org/wiki?curid=8954501", "title": "Le Spannocchiatrici", "text": ""}
{"id": "8954503", "revid": "1501558", "url": "https://it.wikipedia.org/wiki?curid=8954503", "title": "Dragon's Lair - Una spada per un cavaliere", "text": ""}
{"id": "8954504", "revid": "767487", "url": "https://it.wikipedia.org/wiki?curid=8954504", "title": "Teen Star Academy", "text": "Teen Star Academy \u00e8 un film del 2016 diretto da Cristian Scardigno.\nProduzione.\nLa produzione \u00e8 della Movie On Pictures International Holding di Enrico Pinocci. Le riprese sono state effettuate in Costa Azzurra (Monte Carlo, Beaulieu sur Mer, Menton).\nDistribuzione.\nLa distribuzione internazionale \u00e8 della Movie On Pictures &amp; Entertainment. La presentazione del film \u00e8 stata al Festival di Cannes il 17 maggio del 2017. Il film \u00e8 stato distribuito in Italia nelle sale cinematografiche dalla Fourlab il giorno 8 giugno 2017. Negli Stati Uniti d'America \u00e8 stato distribuito su Amazon Prime."}
{"id": "8954507", "revid": "125348797", "url": "https://it.wikipedia.org/wiki?curid=8954507", "title": "Open de Lyon Challenger", "text": "L'Open de Lyon, noto anche come Open Sopra Steria de Lyon per motivi di sponsorizzazione, \u00e8 un torneo professionistico di tennis giocato su campi in terra rossa all'aperto. Fa parte dell'ATP Challenger Tour e si tiene annualmente dal 2016 al Tennis Club de Lyon di Lione, in Francia."}
{"id": "8954510", "revid": "125348808", "url": "https://it.wikipedia.org/wiki?curid=8954510", "title": "Bratislava Open", "text": "Il Bratislava Open \u00e8 un torneo professionistico di tennis giocato su campi in terra rossa all'aperto. Fa parte dell'ATP Challenger Tour e si tiene annualmente dal 2019 al TK Slovan di Bratislava, in Slovacchia.\nIn citt\u00e0 si tiene anche lo Slovak Open, evento che ospita un torneo del circuito Challenger e uno dell'ITF Women's Circuit femminile. Si erano inoltre disputate nel 1996 e 1997 le due edizioni del Bratislava Challenger e nel 2006 l'unica dello Slovak Challenger, altri tornei del circuito Challenger.\nStoria.\nIl torneo nasce nel 2003 a Ko\u0161ice con il nome Ko\u0161ice Open, gi\u00e0 allora faceva parte del circuito Challenger e resta in questa citt\u00e0 fino al 2014. Tra il 2015 e il 2018 viene giocato nella nuova sede di Poprad sotto il nome Poprad-Tatry ATP Challenger Tour. Nel 2019 viene spostato a Bratislava e si disputa la prima edizione del Bratislava Open. L'edizione del 2020 viene cancellata per la pandemia di COVID-19 e al suo posto viene organizzato un torneo non ufficiale al quale vengono invitati i migliori tennisti slovacchi. Torna a essere una tappa del circuito Challenger con l'edizione del 2021."}
{"id": "8954513", "revid": "1543377", "url": "https://it.wikipedia.org/wiki?curid=8954513", "title": "H\u00f4tel-Dieu (Marsiglia)", "text": "Costruito a partire dal 1753, su progetto di Jacques Hardouin-Mansart de Sagonne, l' H\u00f4tel-Dieu di Marsiglia \u00e8 un ex ospedale situato nel quartiere Panier. Con l'entusiasmo generato dai festeggiamenti di Marsiglia-Provenza 2013, l'H\u00f4tel-Dieu \u00e8 stato trasformato in un hotel a 5 stelle, gestito dal gruppo alberghiero britannico InterContinental. La ristrutturazione dell'ospedale in un hotel \u00e8 stata completata il 29 aprile 2013. \u00c8 servito dalla stazione \"Vieux-Port\" della metropolitana di Marsiglia.\nStoria.\nL'H\u00f4tel-Dieu venne fondato nel 1593 grazie alla riunione dell'ospedale Saint-Jacques-de-Galice e quello del Saint-Esprit (di cui recuper\u00f2 i locali). Sotto l'Ancien R\u00e9gime si differenzi\u00f2 dagli altri ospedali francesi affidando la cura dei suoi pazienti esclusivamente a personale laico.\nQuesto edificio \u00e8 stato utilizzato, alla fine del XX\u00a0secolo, per l'insegnamento medico (ostetricia) e paramedico (infermieri, anestesisti di sala operatoria, puericultrici, ausiliari per l'infanzia, tecnici di imaging medica, dirigenti sanitari e altro) fino al novembre 2006.\nL'H\u00f4tel-Dieu fu costruito a partire dal 1753 dall'architetto marsigliese Claude-Henri-Jacques d'Aggeville (1721-1794) su progetto dell'architetto del re Jacques Hardouin-Mansart de Sagonne (1711-1778), nipote di Jules Hardouin-Mansart. L'ultimo Mansart intendeva competere qui, per le dimensioni dell'edificio, con gli hotel-Dieu di Pierre de Vigny a Lille e soprattutto di Jacques-Germain Soufflot a Lione, suoi omologhi dell'Accademia reale di architettura. L'H\u00f4tel-Dieu \u00e8 quindi una delle maggiori conquiste dell'architettura ospedaliera francese del XVIII secolo. La costruzione delle fondamenta si trascin\u00f2 fino al 1757, quando i lavori furono eseguiti dall'imprenditore Jean-\u00c9tienne Raymond. D'Aggeville procedette, indubbiamente su richiesta dei rettori, alla modifica dei piani previsti da Mansart de Sagonne nel disegno delle due scale laterali della corte. Queste furono realizzate, dal 1780 al 1785, da Esprit-Joseph Brun che allora stava lavorando all'ampliamento del H\u00f4tel de Ville. Appena la met\u00e0 del progetto fu completata nel 1788, data degli ultimi lavori documentati. Le difficolt\u00e0 finanziarie ebbero la meglio sul progetto di Mansart de Sagonne.\nL'edificio venne ristrutturato, nel suo stato attuale, dal 1860 al 1866 dall'architetto degli ospedali di Marsiglia, F\u00e9lix Blanchet. Venne estesa l'ala sinistra del cortile, eretti i padiglioni alle estremit\u00e0 delle due ali e innalzato l'intero edificio di un piano. Soprattutto, vennero ripuliti i bordi dai bassifondi che ingombravano gli ingressi per fornire aria e luce, oltre che per migliorarne l'accessibilit\u00e0. Fino ad allora i pazienti venivano messi su lettighe o portantine quando non erano autosufficienti. Il nuovo H\u00f4tel-Dieu fu inaugurato da Napoleone III, il 15 novembre 1866, festa dell'Imperatrice Eugenia."}
{"id": "8954514", "revid": "125348844", "url": "https://it.wikipedia.org/wiki?curid=8954514", "title": "Almaty Challenger", "text": "L'Almaty Challenger \u00e8 un torneo professionistico di tennis giocato su campi in terra rossa all'aperto. Fa parte dell'ATP Challenger Tour e si tiene annualmente dal 2017 al Gorky Tennis Park di Almaty, in Kazakistan.\nIn precedenza si erano giocato ad Almaty la Southern Capital Cup, la cui unica edizione si era tenuta nel 2007, e l'Almaty Cup dal 2007 al 2009, tornei che a loro volta facevano parte del circuito Challenger."}
{"id": "8954519", "revid": "285333", "url": "https://it.wikipedia.org/wiki?curid=8954519", "title": "Episodi di Mythic Quest", "text": ""}
{"id": "8954520", "revid": "1318658", "url": "https://it.wikipedia.org/wiki?curid=8954520", "title": "Bene di consumo", "text": "Il bene di consumo, chiamato anche bene diretto, \u00e8 quel tipo di bene che produce un\u2019utilit\u00e0 diretta per il consumatore finale. Oltre ai beni di consumo esistono anche i beni strumentali: questi si distinguono dai beni diretti perch\u00e9 vengono impiegati per produrre altri beni economici.\nDefinizione.\nUn bene di consumo \u00e8 un prodotto acquistato per il consumo dal consumatore medio. Chiamati in alternativa beni finali, i beni di consumo sono il risultato finale della produzione e della lavorazione e sono ci\u00f2 che un consumatore vedr\u00e0 stoccato sugli scaffali di un negozio. Abbigliamento, cibo e gioielli sono tutti esempi di beni di consumo. Le materie prime o di base, come il rame, non sono considerate beni di consumo perch\u00e9 devono essere trasformate in prodotti utilizzabili.\nLa definizione di beni di consumo viene per la prima volta introdotta nel Codice di Consumo, entrato in vigore il 23 ottobre 2005. Questa normativa, presente nel del Decreto legislativo 6 settembre 2005, viene introdotta per tutelare il consumatore e garantirgli una serie di diritti. Secondo il comma 2 dell\u2019articolo 128 del Codice del Consumo, \u00e8 considerabile un bene di consumo qualsiasi tipo di bene mobile, che sia assemblato o ancora da assemblare; sono esclusi acqua e gas (qualora non fossero confezionati), energia elettrica e tutti i beni di vendita forzata (legati al pignoramento). Dal momento che vengono acquistati, il consumatore pu\u00f2 utilizzarli nell\u2019immediato, senza alcun bisogno di trasformazione. Di conseguenza, questi beni sono anche chiamati beni diretti, vista la loro natura di utilizzo immediato e senza intermediari.\nBeni di consumo in ambito internazionale.\nDopo aver raggiunto un numero record nel 2017, si prevede che il commercio mondiale di beni di consumo continuer\u00e0 a crescere nei prossimi tre anni. Le nuove previsioni sui flussi di commercio estero formulate da StudiaBo, a partire dal recente World Economic Outlook del Fondo Monetario Internazionale, e disponibili nel Data Warehouse Previsioni, evidenziano lo slancio di crescita che si estende a tutte le principali industrie di beni di consumo, \nIn particolare:\nUnica fonte: https://www.exportplanning.com/it/magazine/article/2018/04/30/beni-di-consumo-i-mercati-mondiali-a-maggiore-potenziale-di-crescita-nel-triennio-2018-2020/\nCaratteristiche.\nI beni di consumo si dividono in:\nI beni strumentali sono suddivisi in:\nEsempi di bene di consumo.\nI pi\u00f9 importanti esempi di beni di consumo sono il cibo, i vestiti, gli elettrodomestici, ecc. I beni di consumo sono una parte fondamentale della societ\u00e0 contemporanea, poich\u00e9 l\u2019intero sistema economico \u00e8 di tipo capitalistico.\nL'andamento dei prezzi dei beni di consumo \u00e8 utilizzato come indice dell\u2019 l\u2019inflazione nei Paesi industrializzati, ovvero il cambiamento del carovita."}
{"id": "8954535", "revid": "62004", "url": "https://it.wikipedia.org/wiki?curid=8954535", "title": "Martin Havik", "text": ""}
{"id": "8954536", "revid": "729019", "url": "https://it.wikipedia.org/wiki?curid=8954536", "title": "Mesih Pasci\u00e0", "text": " Si suppone che fosse un nipote dell'ultimo imperatore bizantino, Costantino XI Paleologo. Fu Capitan pasci\u00e0 (grande ammiraglio) della Marina ottomana e Gran Visir dell'Impero Ottomano nel 1501.\nBiografia.\nPrimi anni.\nMesih era imparentato con i Paleologi, l'ultima dinastia regnante dell'Impero bizantino. Secondo la cinquecentesca \"Ecthesis Chronica\", era figlio di un certo Gido Paleologo, identificato dalla contemporanea \"Historia Turchesca\" (attribuita a Donado da Lezze o Giovanni Maria Angiolello) come fratello di un imperatore bizantino. Si ritiene comunemente che questo imperatore fosse Costantino XI Paleologo, l'ultimo imperatore bizantino, ucciso durante la caduta di Costantinopoli dal sultano ottomano Mehmed II nel 1453. Se fosse vero, poich\u00e9 Costantino XI mor\u00ec senza figli e se gli Ottomani non fossero riusciti a conquistare Costantinopoli, Mesih o Hass Murad avrebbero potuto succedergli. Mesih \u00e8 invece diventato uno degli uomini pi\u00f9 potenti dello stato che ha distrutto l'impero bizantino. Il cronista bizantino-italiano Teodoro Spandugnino, affermava che Mesih era il fratello di sua nonna paterna, scrisse che Mesih aveva dieci anni al tempo della caduta di Costantinopoli. Lui e due dei suoi fratelli, uno dei quali era Hass Murad Pasci\u00e0, furono catturati, convertiti all'Islam e cresciuti come paggi sotto gli auspici del sultano Mehmed II, come parte del sistema dev\u015firme.\nCarrira sotto Mehmed II.\nMesih \u00e8 attestato per la prima volta nei resoconti storici nel 1470, periodo in cui era il sanjak-bey di Gallipoli. Essendo Gallipoli la principale base navale ottomana, il sanjak-bey era anche il comandante di gran parte della flotta. In questa veste si distinse nella conquista ottomana dell'Eubea (Signoria di Negroponte) e contro i veneziani durante la guerra turco-veneziana (1463-1479). Tuttavia, gli archivi veneziani documentano che subito dopo si offr\u00ec di cedere Gallipoli e la sua flotta a Venezia, in cambio di 40.000 ducati d'oro e la possibilit\u00e0 di diventare sovrano della Morea (la penisola del Peloponneso nella Grecia meridionale), che era stata a lungo un dispotato autonomo sotto gli imperatori Paleologi.\nMesih fu elevato al grado di visir nel governo imperiale centrale (\"D\u00eev\u00e2n-i hum\u00e2y\u00fbn\") nel 1476 o all'inizio del 1477; documenti contemporanei lo mostrano gi\u00e0 come secondo visir nel 1478, ma la \"Historia Turchesca\" riporta che fu \"appena nominato\" quarto visir nel 1480, quando gli fu dato il comando dell'esercito e della marina ottomana durante l'assedio di Rodi nel 1480. Il suo fallimento nella conquista di Rodi port\u00f2 alla sua dimissione dal visirato, ma mantenne il suo governatore di Gallipoli e il suo incarico di comandante in capo della marina. Lo storico della fine del XVI secolo M\u00fcnejjim Bashi include Mesih tra i Gran Visir di Mehmed II, ma questa \u00e8 molto probabilmente una confusione dovuta al suo incarico di visir durante questo periodo.\nCarrira sotto Bayezid II.\nDopo la morte di Mehmed II, i principali ufficiali militari provenienti dal \"dev\u015firme\" riuscirono ad installare Bayezid II sul trono. Come membro di spicco di questa fazione, Mesih torn\u00f2 nel \"d\u00eev\u00e2n\" come visir. Facendo affidamento sul sostegno dei giannizzeri, il capo della fazione di origine dev\u015firme, il Gran Visir Gedik Ahmet Pasci\u00e0, ostent\u00f2 il suo potere e dicendo che fosse solidale con il fratellastro rivale di Bayezid, Cem. Mesih, invece, fu attento a guadagnarsi la fiducia di Bayezid e si oppose alle rivendicazioni di Cem. Nell'estate del 1482, Bayezid fece imprigionare nel palazzo Gedik Ahmed. In risposta, i giannizzeri infuriati invasero il palazzo e Mesih fu inviato a negoziare con loro. Riusc\u00ec a placarli promettendo, tra le altre cose, che solo i membri provenienti dal dev\u015firme sarebbero diventati visir. Mesih dimostr\u00f2 cos\u00ec sia la sua lealt\u00e0 che le sue capacit\u00e0 diplomatiche, e riusc\u00ec a diventare uno dei funzionari del gruppo del \"dev\u015firme\" che da questo momento in avanti arriv\u00f2 a dominare il \"d\u00eev\u00e2n\". Per controbilanciarli, Bayezid inizi\u00f2 a nominare eunuchi capi (Kapi Agha) di fiducia come governatori di importanti governatorati provinciali.\nLe credenziali diplomatiche di Mesih furono ulteriormente portate in risalto quando Cem fugg\u00ec dai Cavalieri Ospedalieri a Rodi. Nei successivi negoziati, Gedik Ahmed assunse una posizione intransigente, ma Mesih riusc\u00ec a trovare un compromesso reciprocamente accettabile, migliorando ulteriormente la sua reputazione agli occhi del Sultano. Il sostegno di Mesih all'interno del palazzo gli permise di resistere alla deposizione e all'esecuzione di Gedik Ahmed il 18 novembre 1482. Nel febbraio 1483, fu promosso come secondo visir all'interno del \"D\u00eev\u00e2n\". Alcune fonti suggeriscono che successe a Ishak Pasci\u00e0 come Gran Visir nell'autunno del 1483, rimanendo in carica fino al 1485, ma la maggior parte degli storici ritiene che Davud Pasci\u00e0 mantenne la carica durante quel periodo, con Mesih come suo vice, come \u00e8 registrato nei documenti contemporanei.\nCaduta in disgrazia e ritorno ai favori.\nPer ragioni sconosciute, nel gennaio 1485 Mesih cadde in disgrazia con Bayezid e gli fu tolto il grado di visirato, retrocesso a \"subashi\" (governatore della citt\u00e0) di Filibe. Fu quindi mandato nell'Eyalet di Kefe, un luogo popolare per la punizione dei funzionari caduti in disgrazia, come il suo beilerbei. Probabilmente rimase l\u00ec fino a quando non fu sostituito nel 1489, e nel 1497 viene poi menzionato come sanjak bey di Akkerman. In quest'ultimo incarico fu determinante per fermare un'azione polacca in Moldavia durante la guerra polacco-ottomana (1485-1503), e riguadagn\u00f2 il favore imperiale inviando a Bayezid i nobili polacchi e 29 stendardi catturati.\nDopo la sua vittoria, Mesih comp\u00ec il suo \"hajj\" (pellegrinaggio alla Mecca) nel 1499. Ci\u00f2 sembra confermare i rapporti sulla religiosit\u00e0 di Mesih, Spandugnino scrisse che \"era un feroce nemico dei cristiani\", in particolare dal momento che nessun altro visir o sultano ottomano del periodo esegu\u00ec il pellegrinaggio a causa delle pesanti esigenze del proprio incarico. Inoltre, come suggerisce Halil \u0130nalc\u0131k, il pellegrinaggio fu un'ottima scusa per lasciare il suo posto e poter visitare Costantinopoli, dove poteva perorare il suo richiamo nella capitale. Infatti, con un'altra guerra ottomano-veneziana che era scoppiata, l'esperienza navale di Mesih e la conoscenza dei veneziani portarono alla sua reintegrazione come secondo visir nel \"d\u00eev\u00e2n\" al suo ritorno dalla Mecca.\nGran visierato e morte.\nNella primavera del 1501, Mesih fu nominato Gran Visir e lasci\u00f2 Costantinopoli per sopprimere la ribellione della trib\u00f9 dei Varsak dell'Oghuz in Anatolia che sosteneva un pretendente Karamanide noto come Mustafa. Grazie alle sue capacit\u00e0 diplomatiche, Mesih riusc\u00ec a convincere i Varsak a porre fine al loro sostegno a Mustafa. Al suo ritorno a Costantinopoli, avvenne l'invasione franco-veneziana di Lesbo, che fece infuriare cos\u00ec tanto Bayezid che colp\u00ec Mesih con il suo arco. Poco dopo Mesih fu ferito mentre sovrintendeva alla soppressione di un incendio a Galata, e mor\u00ec per le ferite (novembre 1501).\nFu sepolto in una moschea eretta da suo fratello nel distretto di Aksaray di Costantinopoli, che Mesih aveva completato dopo la morte in battaglia di Hass Murad. Mesih aveva anche fatto costruire una moschea a Gallipoli nel c. 1478.\nFamiglia.\nMesih aveva tre figli conosciuti: Ali Bey, Mahmud \u010celebi e Bali Bey, che servirono come sanjak-bey di Vu\u010ditrn (Pristina) nel 1503."}
{"id": "8954540", "revid": "1269275", "url": "https://it.wikipedia.org/wiki?curid=8954540", "title": "Primera Divisi\u00f3n Profesional de Uruguay 2021", "text": "La Primera Divisi\u00f3n Profesional de Uruguay 2021 \u00e8 la 118\u00aa edizione del massimo torneo calcistico uruguaiano, nonch\u00e9 la 91\u00b0 da quando la competizione \u00e8 diventata professionistica. Al torneo, che prende avvio il 15 maggio 2021, partecipano 16 squadre tra cui le neopromosse Cerrito, Villa Espa\u00f1ola e Sud Am\u00e9rica.\nFormato.\nIl campionato si svolge nel sistema tradizionale che prevede la disputa di un campionato di \"Apertura\" ed uno di \"Clausura\", ognuno dei quali disputato lungo 15 giornate. Il formato utilizzato negli ultimi anni prevederebbe, tra la fine dell\"'Apertura\" e l'inizio del \"Clausura\", un \"Torneo Intermedio\", con la costituzione di due gironi da 8 squadre ciascuno (la composizione dei gironi \u00e8 determinata dalla posizione \"pari\" o \"dispari\" sulla base della classifica finale del torneo di \"Apertura\") in sette gare di sola andata. Tuttavia, a causa della conclusione tardiva dell'edizione 2020 dovuta alla Pandemia di COVID-19, la federazione ha deciso di sospendere il Torneo Intermedio per questa edizione.\nPer l'attribuzione del titolo di campione nazionale \u00e8 prevista una semifinale tra le due squadre vincenti del \"Torneo Apertura\" e \"Clausura\". La vincente di tale semifinale affronter\u00e0 la squadra miglior classificata nella \"Tabla Anual\" (ovvero la classifica che tiene conto dei risultati di tutta l'intera stagione 2021).\nQualificazione alle coppe intercontinentali.\nPer quanto riguarda i criteri di determinazione per la qualificazione alle coppe internazionali (Coppa Libertadores 2022 e Coppa Sudamericana 2022), questi si basano sul regolamento della AUF che definisce diverse casistiche a seconda dei risultati che si verificheranno nel campionato.\nCoppa Libertadores.\nPer la Coppa Libertadores 2022 si qualificheranno quattro squadre.\nCoppa Sudamericana.\nPer la Coppa Sudamericana 2022 si qualificheranno quattro squadre\n\"Apertura\".\nClassifica.\nNote:\n\"Clausura\".\nClassifica.\nNote:\n\"Tabla anual\".\nQuesta classifica tiene conto di tutti i risultati ottenuti nella stagione 2021. La squadra vincitrice di questa classifica accede direttamente alla finale del campionato.\nLa stessa classifica ha lo scopo di determinare alcune delle squadre che otterranno la qualificazione per le coppe intercontinentali (vedi \"supra\").\nFase Finale.\nDopo la disputa della semifinale fra le vincitrici del campionato di \"Apertura\" e di \"Clausura\", \u00e8 prevista la disputa della finale fra la vincitrice della semifinale e la squadra con pi\u00f9 punti sulla \"Tabla Anual\".\nRetrocessioni (\"Descenso\").\nAl termine del campionato retrocederanno in \"Segunda Divisi\u00f3n\" le tre squadre con il peggior \"promedio\", ovvero la media punti calcolata sulla base dei punti e delle partite disputate in \"Primera Divisi\u00f3n\" nella stagione precedente e in quella attuale."}
{"id": "8954559", "revid": "123879632", "url": "https://it.wikipedia.org/wiki?curid=8954559", "title": "Episodi di Jupiter's Legacy", "text": "La prima e unica stagione della serie televisiva Jupiter's Legacy, composta da 8 episodi, \u00e8 stata distribuita sulla piattaforma di streaming Netflix il 7 maggio 2021."}
{"id": "8954570", "revid": "2730", "url": "https://it.wikipedia.org/wiki?curid=8954570", "title": "Fisiologia muscolare", "text": "La Fisiologia muscolare approfondisce i meccanismi che avvengono a livello del tessuto muscolare, il quale \u00e8 il responsabile del movimento del corpo ed \u00e8 caratterizzato da cellule specializzate, la cui capacit\u00e0 principale \u00e8 quella di contrarsi. In particolare, ci\u00f2 che permette a queste cellule di effettuare la contrazione \u00e8 l'interazione tra i miofilamenti: i filamenti sottili, composti principalmente da actina, e i filamenti spessi, composti dalla proteina miosina. Questi filamenti, nelle fibre muscolari striate scheletriche e nelle cellule muscolari striate cardiache, sono organizzati in strutture, chiamate sarcomeri. I sarcomeri rappresentano l'unit\u00e0 funzionale e strutturale del muscolo. \nCiclo meccanico della contrazione muscolare.\nIn condizioni a riposo, la testa della miosina del filamento spesso, a cui \u00e8 legata una molecola di ATP, si trova inclinata di circa 45\u00b0 rispetto al filamento di actina. Grazie all'attivit\u00e0 ATPasica della testa miosinica, si ha idrolisi: formula_1 (tali prodotti rimangono entrambi associati alla testa) e l'energia liberata viene usata per cambiare orientamento, da 45\u00b0 a 90\u00b0. La testa miosinica \u00e8 ora in grado di interagire con il filamento di actina e si ha l'interazione acto-miosinica, che \u00e8 seguita dalla liberazione del gruppo fosfato (Pi) e corrispondente liberazione di energia, la quale determina una modifica conformazionale della testa miosinica e il suo ritorno in conformazione a 45\u00b0. Durante la fase di ritorno, la testa della miosina porta con s\u00e9 il filamento di actina legato. A questa fase corrisponde la produzione di forza o accorciamento del muscolo. Una volta staccatosi il gruppo fosfato, affinch\u00e9 il ciclo ricominci, una molecola di ATP sostituisce l'ADP e ci\u00f2 determina il distacco della miosina dal filamento di actina. Qualora non vi sia disponibilit\u00e0 di ulteriore molecola di ATP, la miosina rimane legata all'actina e il muscolo diventa rigido, si ha cos\u00ec la situazione di rigor mortis, tipica del muscolo in seguito alla morte dell'organismo. \nDifferenza tra forza e accorciamento.\nImmaginiamo la porzione leggera della miosina come una leva alla cui estremit\u00e0 si trova la testa globulare della miosina, con all'interno una molla. \nSi ha una situazione di contrazione isometrica quando il sarcomero non si accorcia ma, genera una forza. In questo caso, la miosina, in seguito a distacco del gruppo fosfato, tende a tornare nella conformazione a 45\u00b0, ma i filamenti di actina sono fermi, perci\u00f2 il fenomeno corrisponde a un allungamento della molla per forza, senza movimento.\nSi ha una situazione di contrazione isotonica, e quindi di accorciamento, quando il filamento di actina non \u00e8 bloccato al movimento e la testa della miosina pu\u00f2 tornare nella conformazione a 45\u00b0. \nRegistrazione dell'attivit\u00e0 meccanica del muscolo.\nIl trasduttore di forza \u00e8 uno strumento in grado di misurare la forza esercitata dal muscolo. In genere \u00e8 uno strumento rigido, di modo che la forza applicatagli non deformi il trasduttore e la lunghezza del muscolo non cambi, cos\u00ec da registrare la forza del muscolo in condizioni isometriche. \u00c8 possibile effettuare anche la misurazione dell'accorciamento del muscolo; in questo caso si fa uso di un peso collegato a un'estremit\u00e0 dello strumento, cos\u00ec che il muscolo vi possa reagire, sollevandolo (precisiamo che il muscolo non si contrae contro una forza pari a 0). La forza registrata viene trasformata in un segnale di voltaggio. \nIl muscolo viene isolato dall'organismo con i tendini integri e messo in soluzione fisiologica, legato da un lato a un punto fermo, dall'altro al trasduttore. La contrazione viene generalmente stimolata elettricamente da elettrodi di stimolazione disposti lungo tutta la lunghezza del muscolo, cos\u00ec che la corrente attraversi tutto il muscolo contemporaneamente. Poich\u00e9 le varie fibre muscolari, che compongono un muscolo, possono avere diversa soglia di eccitazione, si aumenta l'intensit\u00e0 di corrente fino a certezza che siano tutte attivate, ovvero quando, all'aumentare dell'intensit\u00e0, non corrisponde pi\u00f9 un aumento della forza poich\u00e9, aumentando l'intensit\u00e0 dello stimolo elettrico in una contrazione isometrica, aumenta anche la forza in risposta delle fibre muscolari. \nNella contrazione isometrica si misura la forza prodotta dal muscolo, perch\u00e9 la sua lunghezza \u00e8 costante; al contrario, nella contrazione isotonica si misura l'accorciamento del muscolo libero di contrarsi. \n\"Valori durante la contrazione isometrica:\".\nLa fibra muscolare, durante una scossa semplice, sviluppa una forza, che presenta un valore di picco, seguita dal rilassamento del muscolo. Se vengono dati una serie di stimoli ripetuti, si ha il susseguirsi dei picchi di forza. Se vengono fatti avvicinare tra di loro gli stimoli, di modo che il secondo potenziale di azione stimoli il muscolo quando ancora non si \u00e8 completamente rilassato in seguito al primo stimolo, la forza sviluppata dal secondo stimolo si somma a quella precedente. \nSi ha la situazione di tetano incompleto, quando raggiungo una situazione di forza con andamento ondulatorio attorno a un valore medio costante. Il tetano incompleto corrisponde perci\u00f2 alla parziale somma delle forze semplici dovute ai singoli stimoli elettrici.\nSi ha tetano completo o fuso quando, aumentando ulteriormente la frequenza di stimolazione, il secondo stimolo cade quando ancora non \u00e8 iniziata la fase di rilassamento del muscolo in seguito al primo stimolo, e il valore di forza ha un plateau. Il valore della forza massima del plateau \u00e8 definita T0 e, rappresenta la risultante delle singole forze. \nIl valore T0 dipende dalla lunghezza iniziale del muscolo. La forza di un muscolo cambia, variandone la lunghezza iniziale. Quindi, il tetano completo corrisponde alla somma totale, per fusione, delle forze semplici.\nNella contrazione isometrica, la forza massima di tetano ha un andamento curvilineo e la forza massima esercitabile \u00e8 tanto pi\u00f9 piccola quanto pi\u00f9 \u00e8 accorciato il muscolo. \n\u00c8 importante ricordarsi che, quando il muscolo viene isolato dall'organismo, si ha una lunghezza inferiore alla lunghezza di riposo fisiologica. \nDurante le registrazioni, inizialmente si ottiene la forza sviluppata dal muscolo in condizione di riposo, senza stimolazione. Questa \u00e8 la forza passiva del muscolo, indipendente dall'interazione acto-miosinica e, rappresenta la forza esercitata dagli elementi elastici connettivali, orientati parallelamente alle fibre muscolari. \nIn seguito, viene aggiunta una stimolazione elettrica alla forza passiva e, si ottiene il valore di tetano della forza prodotta dal muscolo a varie lunghezze: a lunghezze elevate, il valore della forza passiva e quella totale coincidono; la forza totale contiene la forza passiva. Se alla forza totale sottraggo la forza passiva, ottengo i valori della forza attiva, sviluppata dalle sole fibre contrattili. \nQuesti risultati ci permettono di considerare il muscolo come un insieme di componente contrattile (le miofibrille muscolari) e componente elastica (le fibre elastiche), in parallelo tra loro. \nConsideriamo ora i valori molecolari di lunghezza del sarcomero in condizioni fisiologiche.\nIl sarcomero che presenta una lunghezza di 3.65 \u00b5m corrisponde al sarcomero al massimo dello stiramento. In esso i filamenti spessi presentano una lunghezza di 1.6 \u00b5m e gli emifilamenti sottili di 1 \u00b5m, mentre la banda Z di 0.05 \u00b5m. In questo stato, non si ha sovrapposizione dei filamenti spessi e filamenti sottili, per cui il sarcomero non pu\u00f2 esercitare forza. (Tale condizione non esiste in natura, a meno che non vi sia una condizione patologica. Infatti, vi sono diverse molecole a livello del sarcomero che impediscono l'allungamento e la perdita di una regione, bench\u00e9 minima, di sovrapposizione tra i due tipi di filamenti.). \nIl sarcomero che presenta una lunghezza di 2.25-2.05 \u00b5m, pu\u00f2 formare il numero massimo di interazioni acto-miosiniche, grazie alla sovrapposizione completa di tutte le teste miosiniche sui filamenti sottili, e perci\u00f2 vi corrisponde la forza pi\u00f9 elevata esercitata dal muscolo. \nQuesto esperimento suggerisce che gli elementi responsabili della contrazione muscolare sono le teste della miosina. Le teste della miosina sono paragonabili a molte molle in parallelo che uniscono i due filamenti, perci\u00f2 la loro forza si somma. Gli emisarcomeri sono invece paragonabili a molle in serie, quindi esercitano tutti la stessa forza. \n\"Valori durante la contrazione isotonica:\".\nSi ha una situazione nella quale il muscolo si accorcia contro una forza peso (\u22600); vengono prese in considerazione varie forze peso. \nIl comportamento del muscolo varia: inizialmente si contrae in condizioni isometriche, quindi si ha una tensione del muscolo; quando sviluppa una forza uguale e contraria alla forza peso esercitata dal carico, inizia ad accorciarsi con velocit\u00e0 costante. \nRicordiamo che, nella contrazione isometrica la forza massima di tetano ha un andamento curvilineo e la forza massima esercitabile \u00e8 tanto pi\u00f9 piccola quanto pi\u00f9 \u00e8 accorciato il muscolo; ci\u00f2 significa che, a un certo punto l'accorciamento del muscolo sar\u00e0 tale che la forza peso esercitata dal carico corrisponder\u00e0 alla forza massima di tetano esercitabile (la forza isometrica). Questa situazione si verificher\u00e0 prima, su un asse di tempo, per un carico pi\u00f9 pesante e dopo, per un carico pi\u00f9 leggero. \nLa relazione tra forza e accorciamento, o relazione forza-velocit\u00e0 di Hill, \u00e8 descritta dalla seguente equazione iperbolica:\n formula_2\nLaddove, le costanti a e b sono costanti termodinamiche.\nLa velocit\u00e0 massima di accorciamento si ha quando la forza \u00e8 uguale a 0 mentre, quando la forza \u00e8 isometrica, ho velocit\u00e0 di accorciamento uguale a 0. \nPrendiamo in considerazione il muscolo stimolato per avere il tetano. Una volta sviluppato il tetano, sottoponiamo improvvisamente il muscolo, previa dell'attacco a un capo di un carico, a una forza peso minore rispetto alla forza esercitata dal muscolo in quel momento. Osserveremo un picco di caduta di lunghezza, che corrisponde al rilascio della componente elastica in serie (il tendine). \nIl muscolo si pu\u00f2 quindi descrivere come un modello meccanico in cui vi sono 3 componenti: \nRelazione potenza-forza nel muscolo.\nLa potenza P (di un muscolo) \u00e8 proporzionale alla forza F moltiplicata per la velocit\u00e0 v. \nLa relazione potenza-forza ci dice che il muscolo sviluppa la massima potenza per un valore di forza attorno al 45% della forza massima; la P sviluppata dal muscolo \u00e8 uguale a 0 quando la F \u00e8 0 o quando la F \u00e8 massima.\n formula_3\nIl muscolo utilizza energia chimica per produrre Lavoro. Parte di questa energia chimica viene sviluppata sotto forma di calore. Vediamo le variazioni del calore prodotto da un muscolo in funzione del tempo, a partire da una stimolazione, prendendo come valore di riferimento il calore prodotto dal muscolo a riposo:\nL'energia totale liberata dal muscolo \u00e8 la risultante della somma del calore liberato e del lavoro. Quando la forza \u00e8 massima oppure, quando la forza \u00e8 uguale a 0 e la velocit\u00e0 \u00e8 massima, tutta l'energia viene liberata sotto forma di calore. Inoltre, nella contrazione isometrica, il muscolo produce meno energia, rispetto a quella prodotta nella contrazione isotonica. \nIl muscolo non ha un valore fisso di energia anzi, l'energia al suo interno varia con l'accorciamento; ci\u00f2 \u00e8 espresso dall'effetto Fenn:\nformula_4\nTeoria dello scorrimento dei filamenti sottili 1954.\nLa teoria del filamento scorrevole spiega il meccanismo di contrazione muscolare, quale basato su proteine muscolari che scivolano l'una sull'altra per generare movimento; i filamenti di actina delle fibre muscolari scivolano sui filamenti di miosina durante la contrazione muscolare, mantenendo ciascuno una lunghezza relativamente costante.\nQuesta teoria \u00e8 stata originariamente concepita da Hugh Huxley nel 1953 e successivamente \u00e8 stata introdotta nel 1954, in maniera indipendente, da due gruppi di ricerca, uno composto da Andrew Huxley e Rolf Niedergerke dell'Universit\u00e0 di Cambridge, l'altro composto da Hugh Huxley e Jean Hanson dell'Istituto di Tecnologia del Massachusetts.\nPrima degli anni cinquanta, c'erano diverse teorie sulla contrazione muscolare, tra cui il folding proteico, l'attrazione elettrica o la teoria che prevedeva la modifica delle proteine, mentre la teoria del filamento scorrevole introdusse un nuovo concetto, definito \u201ccross-bridge\u201d (\u201cponte trasversale oscillante\u201d). Questa teoria afferma che l'actina e la miosina formano un complesso proteico (complesso acto-miosinico) mediante l'attacco della testa di miosina sul filamento di actina, formando un ponte tra i due filamenti.\nNel 1864 Willy K\u00fchne, uno scienziato tedesco, scopr\u00ec la prima proteina muscolare, la miosina. Nel 1939, un team russo composto da Vladimir Alexandrovich Engelhardt e Militsa Nikolaevna Lyubimova scoprirono che la testa della miosina aveva una propriet\u00e0 enzimatica (definita propriet\u00e0 ATPasica), grazie alla quale pu\u00f2 rompere i legami fosfo-anidridici dell'ATP, con conseguente rilascio di energia. \nNel 1942, Albert Szent-Gy\u00f6rgyi, un fisiologo ungherese (Premio Nobel per la Fisiologia o la Medicina nel 1937 per il lavoro svolto sulla vitamina C e l'acido fumarico), ha dimostrato che l'ATP rappresenta la fonte di energia per la contrazione muscolare. Egli osserv\u00f2 che le fibre muscolari contenenti miosina B si accorciavano in presenza di ATP, al contrario di quelle contenenti la miosina A. \nBrun\u00f3 Ferenc Straub scopr\u00ec che la miosina B era associata a un'altra proteina, che chiam\u00f2 actina, invece la miosina A non vi era associata. Straub purific\u00f2 l'actina nel 1942, mentre Szent-Gy\u00f6rgyi purific\u00f2 la miosina A nel 1943. Capirono che la miosina B era una combinazione di miosina A e actina, perci\u00f2 cambiarono il nome della miosina B, che fu definita come \"acto-miosina\". Alla fine degli anni quaranta il team di Szent-Gy\u00f6rgyi aveva ipotizzato che l'acto-miosina fosse un enzima funzionale nell'ambito della contrazione muscolare ma, l'idea generale era contraria e affermava che la miosina era una proteina strutturale.\nHugh E. Huxley (dottorato di ricerca presso l'Universit\u00e0 di Cambridge nel 1952 sulla struttura del muscolo) lavor\u00f2 per un periodo al laboratorio Francis O. Schmitt, presso l'Istituto di Tecnologia del Massachusetts, e l\u00ec, nel gennaio 1953, incontr\u00f2 Jean Hanson (dottorato in struttura molecolare presso King's College, Londra 1951). Huxley sosteneva che le proteine muscolari, in particolare la miosina, formassero filamenti strutturati che danno origine al sarcomero. Perci\u00f2, i due studiosi usarono il microscopio elettronico per studiare in dettaglio i filamenti muscolari, e cos\u00ec confermarono la natura filamentosa delle proteine muscolari. In particolare la miosina e l'actina formano filamenti sovrapposti di cui, i filamenti di miosina costituiscono la banda A (la regione scura del sarcomero), mentre i filamenti di actina costituiscono la banda I e attraversano anche la banda A (regione chiara). Dunque, nel 1953, Huxley sugger\u00ec la teoria del filamento scorrevole.\nNel frattempo, nel 1949, Andrew F. Huxley aveva scoperto il meccanismo della trasmissione dell'impulso nervoso (il potenziale d'azione per cui vinse il Premio Nobel per la Fisiologia e la Medicina nel 1963) utilizzando la propria tecnica del voltage clamp (morsetto di tensione). Successivamente, nel 1952, Rolf Niedergerke, un medico tedesco, lo raggiunse all'Universit\u00e0 di Cambridge per aiutarlo nel sezionamento delle fibre muscolari e fu allora che svilupp\u00f2 il suo microscopio a interferenza, pi\u00f9 adatto allo studio di strutture molto fini, quali le fibre muscolari. Dunque, Huxley trascorse l'estate del 1953 al laboratorio biologico marino a Woods Hole, Massachusetts, luogo dove incontr\u00f2 Hugh Huxley e Jean Hanson, con i quali ha condiviso dati e informazioni sul loro lavoro.\nTeoria del filamento scorrevole.\nLa teoria del filamento scorrevole nasce col numero del 22 maggio 1954 di \"Nature\", con due articoli pubblicati sotto lo stesso tema (\u201cStructural Changes in Muscle During Contraction\u201d).\n\"Ipotesi di Huxley-Niedergerke\".\nIl primo articolo pubblicato \u00e8 stato scritto da Andrew F. Huxley e Rolf Niedergerke, ed \u00e8 intitolato \u201cInterference microscopy of living muscle fibres\". Questo si basa sullo studio del muscolo nella rana, previa microscopio a interferenza. I due autori affermavano che:\n\"Ipotesi di Huxley-Hanson\".\nIl secondo articolo pubblicato era di Hugh E. Huxley e Jean Hanson, intitolato \"Changes in the cross-striations of muscle during contraction and stretch and their structural interpretation\". Questo esplica i risultati ottenuti in merito allo studio del muscolo nel coniglio, utilizzando microscopi elettronici e a contrasto di fase. L'articolo affermava che:\nNonostante le prove fornite, la teoria del filamento scorrevole non ottenne alcun supporto in seguito alla pubblicazione. \nBisogner\u00e0 aspettare il 1957 quando, Hugh Huxley, con il nuovo microscopio elettronico, conferm\u00f2 la natura sovrapposta dei filamenti; la sua pubblicazione mostr\u00f2 l'esistenza del legame acto-miosinico e, solo 5 anni dopo, venne fornita la prova definitiva che il cross-bridge era un'interazione dinamica tra filamenti di actina e filamenti di miosina. Nel 1965, Huxley riusc\u00ec a ottenere, tramite cristallografia a raggi X, la disposizione molecolare dei filamenti contrattili. La teoria fu accettata nel 1972, in seguito a una conferenza al laboratorio di Cold Spring Harbor.\nHugh Huxley ha formalmente proposto il meccanismo per lo scorrimento dei filamenti, il \"swinging cross-bridge model\", nel 20 giugno 1969 sulla rivista Science, sotto il titolo \u201cThe Mechanism of Muscular Contraction\". Egli afferm\u00f2 che lo scorrimento dei filamenti avviene per attacco e distacco ciclico della miosina sui filamenti di actina; la contrazione si verifica quando la miosina tira il filamento di actina verso il centro della banda A, si stacca dall'actina e crea una forza (il \"working stroke\") per legarsi alla successiva molecola di actina.\nModello cinetico di Huxley 1957.\nA quei tempi, non si conosceva la struttura della testa miosinica e lo scorrimento tra i filamenti era attribuito ai cross-bridge: elementi facenti parte della struttura dei filamenti spessi. Questi elementi, in condizioni di riposo, oscillano per moto browniano nella loro posizione di equilibrio, smorzato da componenti elastiche. Sui filamenti sottili ci sono invece i siti di interazione per questi elementi. L'accorciamento avveniva in seguito alla formazione di legame tra i cross-bridge dei filamenti spessi e i relativi siti di interazione sui filamenti sottili. \nAndrew Huxley indic\u00f2 i cross-bridge con M e i siti di interazione con A. \nL'interazione tra questi \u00e8 dipendente da costanti di velocit\u00e0, ovvero probabilit\u00e0 di formazione di legame. Huxley assunse che le velocit\u00e0 delle costanti di attacco e distacco erano dipendenti dalla posizione relativa tra M e A; queste costanti di velocit\u00e0 non hanno un valore fisso, al contrario, esso cambia in funzione di dove si viene a trovare M rispetto ad A. \nEgli indic\u00f2 successivamente con O la posizione di equilibrio di M e assunse che lo scorrimento del filamento di actina, rispetto al filamento di miosina, avvenga da destra verso sinistra. \nConsider\u00f2 quindi i valori (x) a destra di O come positivi, a sinistra di O come negativi. \nHuxley us\u00f2 nello studio la seguente equazione cinetica:\nformula_5\nCercando di semplificare il modello:\n formula_6\nformula_7\nformula_8 formula_9 formula_10\nformula_11\nPertanto, M (il cross-bridge) si trova in una posizione di equilibrio e pu\u00f2 interagire con il filamento sottile solo se M si trova a destra di O e nell'intervallo (0-\"h\"). \nQuando M si lega ad A (sito di interazione), si sente il richiamo elastico della molla (situata immaginariamente nella testa miosinica), che quindi tirer\u00e0 il filamento sottile verso sinistra. Durante lo scorrimento esiste la costante \"f\" di attacco (il legame si forma) e anche la costante \"g\" di distacco (il legame si rompe) per cui, il legame si romper\u00e0 e si riformer\u00e0. \nQuando il complesso AM oltrepassa lo 0 e va nella zona dei valori di x negativi, esiste solo la costante \"g\", per cui si avr\u00e0 la rottura del legame, che non si riformer\u00e0, perch\u00e9 ricordiamo che \"f\" esiste solo nel C.E.: (0-\"h\"). In questa fase si osserva un accorciamento continuo del muscolo, dipendente solo dal numero di legami formatisi contemporaneamente. L'accorciamento \u00e8 continuo poich\u00e9 gli attacchi-distacchi non avvengono in contemporanea, ma a tempi diversi. \nLa forza sviluppata dipende dal numero totale di legami AM, ma soprattutto dal numero di legami AM presenti nei valori positivi di x, poich\u00e9 nei valori negativi di x i legami AM sono molto bassi perch\u00e9 si staccano non appena entrano in questa regione. \nVediamo quel che accade in condizioni isometriche (condizione nella quale non si ha scorrimento dei filamenti sottili):\nI legami AM si formano solo per i M nella zona (0-\"h\"), sottoposti a costante di attacco \"f\" e distacco \"g\". Il numero di \"n\" formati \u00e8 costante e dipende perci\u00f2 dal rapporto costante formula_12. \nIn condizioni isometriche i legami tra cross-bridge e siti di interazione sull'actina ciclizzano, perci\u00f2 consumano energia con produzione di calore. \nDurante l'accorciamento si ha invece una maggior produzione di calore rispetto alle condizioni isometriche, poich\u00e9 aumenta la controparte 1-\"n\" (i legami si trovano tutti nei valori negativi di x) e aumenta la frequenza delle interazioni acto-miosiniche.\n\u00c8 importante anche la quantit\u00e0 di tempo in cui una costante (\"g\" o \"f\") agisce: per accorciamenti lenti, i legami AM saranno sottoposti per pi\u00f9 tempo nella regione di x positive, dove esistono entrambe le costanti; se l'accorciamento \u00e8 pi\u00f9 veloce, si formano meno legami AM nella regione delle x positive perch\u00e9 la costante \"f\" agisce per un tempo minore (rispetto a un tempo standard), e si rompono meno legami nella regione di x negative (di conseguenza ci vuole pi\u00f9 tempo affinch\u00e9 tutti i legami si rompano). I legami, che rimangono nella posizione della regione delle x negative, esercitano una forza opposta rispetto a quelli della regione delle x positive fino a quando non vengono rotti (agisce la molla opposta su M). Tutto ci\u00f2 consegue in una diminuzione di forza a livello della miofibrilla. \nQuando siamo alla massima velocit\u00e0 di accorciamento, c'\u00e8 un numero di legami che si formano nella regione delle x negative che si estendono fino a una distanza pi\u00f9 grande, esercitando una forza negativa che eguaglia la forza compiuta dai legami nella regione delle x positive, con il risultato che si annullano a vicenda e la forza totale diventa uguale a 0.\nIl modello cinetico di Huxley, elaborato nel 1957, spiega l'effetto Fenn, ovvero che l'energia prodotta aumenta con l'aumentare del numero di legami che si formano. Il modello cinetico per\u00f2 non spiega come la molla miosinica generi forza appena M si unisce ad A. Per quest'aspetto bisogna aspettare il 1971, quando Sir A.F. Huxley e R.M. Simmons proporranno il meccanismo della generazione di forza sulla base di esperimenti di meccanica muscolare noti con il nome di transienti di forza."}
{"id": "8954574", "revid": "478814", "url": "https://it.wikipedia.org/wiki?curid=8954574", "title": "Orlando Open 2021", "text": ""}
{"id": "8954580", "revid": "478814", "url": "https://it.wikipedia.org/wiki?curid=8954580", "title": "Orlando Open 2021 - Singolare", "text": ""}
{"id": "8954582", "revid": "764447", "url": "https://it.wikipedia.org/wiki?curid=8954582", "title": "Toyota Peugeot Citro\u00ebn Automobile", "text": ""}
{"id": "8954585", "revid": "478814", "url": "https://it.wikipedia.org/wiki?curid=8954585", "title": "Orlando Open 2021 - Doppio", "text": ""}
{"id": "8954587", "revid": "6923", "url": "https://it.wikipedia.org/wiki?curid=8954587", "title": "Strage del kibbutz Metzer", "text": "La strage del kibbutz Metzer fu un attacco terroristico palestinese avvenuto il 10 novembre 2002 nel kibbutz Metzer, in Israele. L'attentatore palestinese, nell'attacco rivendicato dalla Brigata dei Martiri di al-Aqsa, uccise 5 civili israeliani, tra cui 2 bambini.\nL'attentatore, il palestinese Sirhan Sirhan (solo omonimo dell'assassino del senatore statunitense R.F. Kennedy) uccise la regista Revital Ohayoun, 34 anni, ed i suoi due bambini (Matan, 5 anni, e Noam, 4 anni), uccisi nei loro letti, Tirza Damari, 42 anni, e Yitzhak Drori, 44 anni, il segretario del kibbutz, che stava rispondendo al fuoco.\nLa casa dell'attentatore fu demolita il 19 dicembre 2002 dalle Forze di difesa israeliane (IDF). Il 3 ottobre 2003, Sirhan venne ucciso dallo Yamam, un'unit\u00e0 antiterrorismo dell'IDF, durante un tentativo di arrestarlo."}
{"id": "8954597", "revid": "1314312", "url": "https://it.wikipedia.org/wiki?curid=8954597", "title": "Attentato del kibbutz Metzer", "text": ""}
{"id": "8954599", "revid": "1314312", "url": "https://it.wikipedia.org/wiki?curid=8954599", "title": "Massacro del kibbutz Metzer", "text": ""}
{"id": "8954607", "revid": "767487", "url": "https://it.wikipedia.org/wiki?curid=8954607", "title": "The Amusement Park", "text": "The Amusement Park \u00e8 un film del 1975 diretto da George A. Romero.\nProdotto nel 1973, il film \u00e8 restato nell'oscurit\u00e0 nonostante diverse apparizioni a vari film festival, tant'\u00e8 che non era considerato importante nemmeno dal suo autore; nel 2019 \u00e8 stata presentata una sua riedizione, che ha portato attenzione sull'opera.\nProduzione.\nProdotto nel 1973, il film era stato commissionato dalla societ\u00e0 luterana come pellicola educativa trattante i temi dell'abuso senile e dell'ageismo, ma venne accantonato dalla stessa societ\u00e0 a causa del contenuto violento e disturbante.\nLa copia ritrovata nel 2017 \u00e8 stata restaurata in 4K nel 2019 da IndieCollect.\nRiprese.\nIl film \u00e8 stato girato nel parco di divertimento di West View, in Pennsylvania.\nPromozione.\nIl primo trailer del film \u00e8 stato diffuso da Shudder il 6 maggio 2021.\nDistribuzione.\nIl film \u00e8 stato presentato all'American Film Festival di New York nel giugno 1975; ripresentato poi al Torino Film Festival del 2001 ed a Pittsburgh il 12 ottobre 2019 \u00e8 stato distribuito nell'estate 2021 su Shudder, che nel febbraio 2021 ha acquistato i diritti di distribuzione per il Nord America, Regno Unito, Australia e Nuova Zelanda."}
{"id": "8954608", "revid": "2018934", "url": "https://it.wikipedia.org/wiki?curid=8954608", "title": "Bourbeuse (Francia)", "text": "La Bourbeuse \u00e8 un fiume che scorre nel Territorio di Belfort nella regione della Borgogna-Franca Contea in Francia. \u00c8 un tributario dell\u2019Allaine, che dopo questa confluenza assume il nome di \"Allan\".\nGeografia.\nAnche il nome Bourbeuse si riferisce soltanto al tratto finale di questo fiume, ovvero dalla confluenza dei torrenti Saint-Nicolas e Madeleine: Saint-Nicolas e Bourbeuse raggiungono insieme quasi 40 km di lunghezza. La Saint-Nicolas scende da una valle dei Vosgi dove si trova il borgo con il convento da cui ha preso il nome; la Madeleine \u00e8 di poco pi\u00f9 corta e scorre parallela alla Saint-Nicolas per diversi chilometri. Essi s'incontrano nel comune di Bretagne, poi la Bourbeuse prosegue verso sud-ovest fino a gettarsi nell'Allaine poco a valle di Bourogne. Il canale Rodano-Reno utilizza la valle della Bourbeuse per passare dal bacino del Rodano a quello del Reno."}
{"id": "8954617", "revid": "309289", "url": "https://it.wikipedia.org/wiki?curid=8954617", "title": "Monti Vetvejskij", "text": "I monti Vetvejskij () sono una catena montuosa della Russia estremo-orientale situata nel territorio della Kam\u010datka.\nVladimir Vasil'evi\u010d Atlasov fu il primo degli europei nella primavera del 1697 ad attraversare la catena durante la sua spedizione in Kam\u010datka.\nI monti Vetvejskij sono una delle principali catene montuose dell'altopiano dei Coriacchi; si estende per 350\u00a0km, parallela alla catena dei Pylginskij, dalla quale \u00e8 separata dalla pianura alluvionale del fiume Vyvenka. L'altezza massima \u00e8 di 1\u00a0431 metri. La catena montuosa \u00e8 sezionata dagli affluenti della Vivenka e del Kujul (Talovka); ambedue i fiumi hanno origine dai Vetvejskij."}
{"id": "8954623", "revid": "2119867", "url": "https://it.wikipedia.org/wiki?curid=8954623", "title": "Convento dei Cappuccini (Ferla)", "text": "Il convento dei Cappuccini \u00e8 un antico complesso religioso situato a Ferla in provincia di Siracusa.\nStoria.\nLa presenza dei frati Cappuccini nel piccolo centro ibleo di Ferla risale al 1579. \nIl convento, costruito con il contributo del Duca di Ferla, fu eretto su un altopiano, dal quale domina l'intero paese.\nDistrutto dal sisma del 1693, fu ricostruito nel medesimo luogo, insieme alla chiesa, originariamente dedicata alla \"Madonna Odigitria\", successivamente (1889) intitolata all\"'Addolorata\". \u00a0 \nDopo la soppressione degli ordini religiosi (1866), i frati riacquistarono l'intero complesso nel 1888.\nPi\u00f9 volte luogo di Noviziato, il convento, che oggi non vede pi\u00f9 la presenza dei frati Cappuccini, dal 27 dicembre 2015 \u00e8\u00a0 sede del monastero delle Clarisse del Terz'Ordine Regolare.\nDescrizione.\nDall'architettura sobria, tipica dei conventi cappuccini, la struttura ruota attorno ad un ampio chiostro, nel quale il portico, il pozzo e le meridiane creano uno spazio architettonico suggestivo.\nLa chiesa, a navata unica, possiede due cappelle sul lato sinistro, dedicate al Crocifisso e all\"'Immacolata\"; e due altari minori sul lato destro, dedicati alla \"Madonna di Pompei\" e a \"San Francesco d'Assisi\".\nL'altare maggiore presenta una pregiata intelaiatura lignea (XVIII sec.), con tre nicchie: in quella centrale \u00e8 posta una statua lignea dell\"'Addolorata\", mentre, le due laterali contengono due statue di \"Angeli\", in gesso.\nAltre opere degne di nota: le balaustre lignee; il pregevole pulpito esagonale, realizzato nel 1751; l'armadio di sacrestia in noce e cipresso, risalente al 1773."}
{"id": "8954624", "revid": "309289", "url": "https://it.wikipedia.org/wiki?curid=8954624", "title": "Monti Vetvejskij,", "text": ""}
{"id": "8954627", "revid": "120493362", "url": "https://it.wikipedia.org/wiki?curid=8954627", "title": "Les Dennis", "text": "Biografia.\nAttivo in campo televisivo e teatrale, Les Dennis ha recitato in numerose opere di prosa e musical sulle scene londinesi. Nel West End londinese ha recitato nei musical \"Chicago\", \"Me and My Girl\", \"Hairspray\", \"Legally Blonde\" e \"She Loves Me\". Inoltre ha recitato in diverse opere di prosa, tra cui \"Art\" di Yasmina Reza e una stagione con la Royal Shakespeare Company a Stratford-upon-Avon.\nLes Denis \u00e8 stato sposato con Lynne Webster dal 1974 al 1990 e la coppia ha avuto un figlio, Philip. Dopo aver avuto una relazione con Sophie Aldred, nel 1995 si \u00e8 risposato con Amanda Holden. Nel 2000 una relazione clandestina tra la Holden e Neil Morrissey \u00e8 stata svelata dalla stampa britannica, portando alla separazione da Dennis nel 2002 e dal divorzio nel 2003. Nel 2005 ha incontrato Claire Nicholason, con cui ha avuto la figlia Eleanor Grace nel 2008; l'anno successivo i due si sono sposati e nel 2011 hanno avuto un secondo figlio, Thomas Christopher."}
{"id": "8954637", "revid": "74801", "url": "https://it.wikipedia.org/wiki?curid=8954637", "title": "San Andr\u00e9s de Giles", "text": "San Andr\u00e9s de Giles \u00e8 una cittadina argentina della provincia di Buenos Aires, capoluogo del partido omonimo.\nGeografia.\nSan Andr\u00e9s de Giles \u00e8 situata nella Pampa, lungo la sponda destra del torrente Giles, a ad ovest di Buenos Aires.\nStoria.\nIl villaggio fu ufficialmente fondato il 30 novembre 1806, data in cui venne inaugurata una piccola cappella dedicata a Sant'Andrea sui terreni donati da Don Francisco de Suero y Giles. Nel 1937 ottenne lo status di citt\u00e0.\nInfrastrutture e trasporti.\nSan Andr\u00e9s de Giles \u00e8 situata all'intersezione tra la strada nazionale 7 e la provinciale 41."}
{"id": "8954643", "revid": "124029615", "url": "https://it.wikipedia.org/wiki?curid=8954643", "title": "Termini reggicatena di palazzo Vecchio", "text": "I Termini reggicatena di palazzo Vecchio sono due sculture in marmo riferite tradizionalmente a Vincenzo de' Rossi (quello maschile) e a Baccio Bandinelli (quello femminile). Furono realizzati verso il 1542 e sono collocati ai lati dell'ingresso principale del palazzo su piazza della Signoria.\nStoria e descrizione.\nLe due sculture, poste ai lati dell'ingresso principale di Palazzo Vecchio (e quindi alle spalle delle colossali figure del \"David di Michelangelo\" e dell'\"Ercole e Caco\" dello stesso Baccio Bandinelli) furono realizzate come termini per tendere una catena a impedire l'ingresso all'edificio da parte di carri e carrozze, nel momento in cui questo divenne residenza ducale, sancendo la separazione del palazzo dal resto della piazza. \nRappresentano una figura maschile e una femminile (forse Filemone e Bauci che secondo la leggenda furono trasformati da Giove lui in quercia e lei in tiglio o, come proposto da Carlo Francini, \"Terminus e Iuventas\"), le gambe saldate al terreno da un viluppo di rami, i sessi coperti da foglie di bronzo, le braccia troncate all'altezza del torace. La figura femminile reca ancora su di un lato l'anello metallico dove si doveva assicurare la catena. Collocate nel 1542, sono state tradizionalmente attribuite a Baccio Bandinelli la figura femminile, a Vincenzo de' Rossi la maschile, contraddicendo in parte la testimonianza di Bocchi che, descrivendo il palazzo, precisa: \"Termini dinanzi alla porta del palazzo, ove la catena \u00e8 appiccata, sono altres\u00ec di mano del Bandinello, e non di suoi allievi\". \nLe opere sono state interessate da restauri nel 1996 e nel 2009."}
{"id": "8954645", "revid": "916580", "url": "https://it.wikipedia.org/wiki?curid=8954645", "title": "Sagittalarva inornatus", "text": ""}
{"id": "8954648", "revid": "1143375", "url": "https://it.wikipedia.org/wiki?curid=8954648", "title": "Darkly Noon - Passeggiata nel buio", "text": ""}
{"id": "8954657", "revid": "287204", "url": "https://it.wikipedia.org/wiki?curid=8954657", "title": "Adriano De Micheli", "text": "Tra le sue prime esperienze nelle competizioni automobilistiche fu al Campionato Italiano Super Turismo nel 1999 con una Peugeot, vincendo il campionato. Ha inoltre partecipato al Campionato Italiano Super Produzione tra il 2000 e il 2004, vincendo il campionato nel 2004 su un'Alfa Romeo 147.\nFu anche vincitore di classe nella 24 Ore di Spa e Nurburgring e nel 2005 ha corso una Honda Accord per la scuderia JAS Motorsport nel Touring Car World Championship. "}
{"id": "8954658", "revid": "1318658", "url": "https://it.wikipedia.org/wiki?curid=8954658", "title": "Partito Sociale Francese", "text": "Il Partito Sociale Francese (in francese: Parti Social Fran\u00e7ais, PSF) \u00e8 stato un partito politico francese di destra, attivo dal 1936 al 1940. Fu fondato da Fran\u00e7ois de La Rocque dopo lo scioglimento del partito Croce di Fuoco. \nIdeologia.\nIl PSF era di matrice nazionalista, conservatrice e tradizionalista, e si opponeva sia al Fronte Popolare col suo anticomunismo e sia al nazionalsocialismo di Adolf Hitler."}
{"id": "8954661", "revid": "478814", "url": "https://it.wikipedia.org/wiki?curid=8954661", "title": "Open de Lyon", "text": ""}
{"id": "8954665", "revid": "120867575", "url": "https://it.wikipedia.org/wiki?curid=8954665", "title": "Soggetti federati russi per indice di sviluppo umano", "text": "Questa \u00e8 una lista dei soggetti federati russi per Indice di sviluppo umano al 2018."}
{"id": "8954680", "revid": "120493946", "url": "https://it.wikipedia.org/wiki?curid=8954680", "title": "Callum Scott Howells", "text": "Biografia.\nCallum Scott Howells \u00e8 nato a Pontypridd, figlio di Alison e Keith Howells. \u00c8 cresciuto a Tonyrefail e a Porth e nel 2011 ha fatto il suo debutto professionale del musical \"Oliver!\" in cui interpretava il protagonista Oliver Twist. L'anno successivo si \u00e8 esibito insieme al coro Only Boys Aloud nella sesta edizione di \"Britain's Got Talent\". Nel 2014 \u00e8 tornato a calcare le scene del Wales Millennium Centre nella riduzione teatrale de \"Il signore delle mosche\" ad opera del coreografo Matthew Bourne. Nel 2015 ha fatto il suo debutto sulle scene londinesi nel musical \"Prodigy\", mentre l'anno successivo ha recitato in un acclamato revival di \"She Loves Me\" in scena alla Menier Chocolate Factory con Scarlett Strallen e Mark Umbers. Nel 2021 ha interpretato il ruolo principale di Colin Morris-Jones nella serie britannica \"It's a Sin\".\n\u00c8 dichiaratamente queer."}
{"id": "8954682", "revid": "599013", "url": "https://it.wikipedia.org/wiki?curid=8954682", "title": "Mostra multimediale immersiva", "text": "La mostra multimediale immersiva \u00e8 un format di esposizione museale il cui processo di esibizione dell'arte si basa sulla sostituzione del manufatto artistico con la sua immagine digitale, manipolata e resa disponibile attraverso molteplici tecnologie di carattere percettivo e partecipativo.\nSviluppatasi a partire dal secondo decennio del XXI secolo, la mostra digitale immersiva nasce inizialmente con l'intento di dare vita a \"mostre-evento\" incentrate sulla produzione di artisti dal nome molto riconoscibile (Leonardo da Vinci, Caravaggio, Claude Monet, Vincent van Gogh, Gustav Klimt, Ren\u00e8 Magritte, Salvado Dal\u00ec, Banksy). Tuttavia, il successo di pubblico riscontrato durante le prime manifestazioni ha indotto diversi soggetti a produrre mostre immersive veicolanti altri tipi di contenuti: alcuni esempi in Italia sono la mostra del 2016 \"Uffizi Virtual Experience\" che espone una selezione delle migliori opere appartenenti alla collezione degli Galleria degli Uffizi, la mostra \"Bologna Experience\" del 2017, spettacolo interattivo volto a raccontare la citt\u00e0 di Bologna non solo in ottica storica ma anche presente e futura, e la mostra progettata nel 2021 \"Castello di Gallipoli - Un mare di storie. Un viaggio experience\" che, attraverso l'incontro virtuale con tre figure storiche (Francesco di Giorgio Martini, Jakob Philipp Hackert e Caterina II) e una sala immersiva, si propone di narrare la storia dell'epoca d'oro di Gallipoli.\nLa legittimit\u00e0 di questa modalit\u00e0 espositiva \u00e8 molto discussa all\u2019interno del mondo dell\u2019arte. Rispetto alle mostre basate su opere di arte digitale, sovente finalizzate a sollecitare nello spettatore una riflessione sulla rappresentazione mediatica, una mostra experience \"tout court\" digitalizza qualcosa che nasce con una forma diversa, smaterializza il materiale, producendo effetti indagati da discipline quali la semiotica dei media e l\u2019estetica.\nStoria.\nQuesto format espositivo si sviluppa conseguentemente agli effetti della digital tranformation e ne incarna le caratteristiche fondamentali: applicazione di tecnologie digitali al fine di erogare servizi e far vivere esperienze, trovare, elaborare e rendere accessibili grandi quantit\u00e0 di contenuti indipendentemente dalla disponibilit\u00e0 di risorse (umane, materiali, intellettuali ed economiche, ecc.), creare nuove connessioni tra persone, luoghi e cose.\nLa nascita della mostra multimediale si pone come punto di incontro tra due diversi percorsi. Da una parte, l\u2019introduzione di tecnologie digitali all\u2019interno dei musei come supporto alla normale fruizione dei manufatti artistici, avvenuta progressivamente a partire dalla seconda met\u00e0 del XX secolo; dall\u2019altra parte lo sviluppo della \"digital art\" come forma di espressione artistica autonoma.\nL\u2019avvento della mostra immersiva \u2012 composta da opere materiali di artisti noti, digitalizzate e riprodotte su supporti \u2012 si \u00e8 avuto con la mostra \"Van Gogh Alive\" progettata nel 2010 dalla societ\u00e0 australiana Grande Exhibitions. Il successo mondiale di \"Van Gogh Alive\" ha spinto diverse societ\u00e0 a replicarne la proposta cos\u00ec che, nel giro di cinque anni, le mostre digitali hanno raggiunto piena legittimazione e diffusione.\nLe realt\u00e0 che si occupano di progettare questi eventi sono numerose e sparse in tutto il mondo. In Italia alcuni dei nomi pi\u00f9 conosciuti sono Carraro Lab, Haltadefinizione, Medialart e The Fake Factory.\nDescrizione.\nSistematizzare la disciplina come fosse una materia esatta \u00e8 molto complesso, a partire dal fatto che non esiste un nome univoco che la definisca ma, a seconda del documento che si consulta, si possono osservare locuzioni come \u201cmostra immersiva\u201d, \u201cmostra virtuale\u201d, \u201cmostra multimediale\u201d o \u201cmostra experience\u201d. Inoltre, non \u00e8 possibile costruire un modello unico che riassuma le caratteristiche di tutte le mostre progettate poich\u00e9, a seconda dello spazio espositivo, delle esigenze, della disponibilit\u00e0 economica e della direzione artistica, ogni evento si caratterizza come una commistione unica di tecnologie multiple.\nCi\u00f2 che contraddistingue un\u2019esperienza d\u2019arte immersiva \u00e8 l\u2019utilizzo di installazioni luminose, proiezioni monumentali\u00a0e sound design al fine di avvolgere lo spettatore in un ambiente multisensoriale che abbatta le barriere dello sguardo frontale, tipico della fruizione museale.\n I quattro componenti base dell\u2019\"Art Experience\" sono:\nDibattito sulle mostre immersive.\nLe parole dello storico dell\u2019arte Bruno Di Marino riassumono esaurientemente la posizione di chi guarda con occhio critico a tale format: \u00abQui si parla [di quelle mostre che] propongono allo spettatore di fare un\u2019esperienza tecnologica, immersiva e interattiva con l\u2019opera d\u2019arte, sostituendo l\u2019oggetto artistico, annullandone l\u2019aura. Il tipo di rapporto che si innesca con il pubblico \u00e8 di carattere seduttivo, ma anche compartecipativo, dunque l\u2019aspetto positivo \u00e8 di renderlo attivo, di stimolarlo percettivamente. Il paradosso \u00e8 che, a fronte di questo guadagno, c\u2019\u00e8 una perdita, una mancanza e, sicuramente, anche il pericolo di creare confusione. Credo che l\u2019unica mostra multimediale che abbia davvero senso non sia quella che sostituisce in toto le opere (da Caravaggio a van Gogh), ma che semmai crei un\u2019integrazione con esse, permettendone una diversa lettura. Oppure mostre che non si basino su opere, ma su concetti, su temi ecc. In questo caso \u00e8 l\u2019allestimento stesso a elevarsi a opera, il dispositivo a riacquistare una sua aura e un suo significato\u00bb.\nInoltre le mostre multimediali vengono criticate per il fatto di trovare la loro ragion d\u2019essere nella massimizzazione dei profitti a monte di un abbattimento dei costi. Difatti, per quanto le tecnologie utilizzate siano effettivamente molto costose, nel nuovo millennio diventa sempre pi\u00f9 conveniente affrontare questo tipo di spesa anzich\u00e9 firmare accordi con altri enti museali per ottenere in prestito le opere pi\u00f9 famose dei grandi artisti della storia, stipulare gravose assicurazioni, sostenere ingenti spese di trasporto ecc. La logica della mostra experience sembra risiedere nell\u2019esigenza dei musei di far fronte alla carenza di domanda culturale in favore di un aumento della domanda ludica: \u00abLe mostre virtuali basano il loro successo sulla commistione di nuove tecnologie, artisti noti al grande pubblico e un surplus di coinvolgimento emotivo. La tecnologia utilizzata - quella del video mapping immersivo - prevede la possibilit\u00e0 di proiettare riproduzioni anche fuori scala di opere ad altissima risoluzione in stanze semibuie. Questo tipo di intervento mira ad un coinvolgimento primariamente emotivo del fruitore che viene letteralmente inglobato all\u2019interno delle sale dell\u2019esposizione. Le opere si animano sotto gli occhi del pubblico, fluttuano e si muovono a ritmo di musica, in un\u2019operazione che si allontana dall\u2019esperienza del museo per avvicinarsi ad un approccio marcatamente ludico definibile come edutainment\u00bb.\nAltri osservatori, al contrario, abbracciano l\u2019introduzione di mezzi tecnici pervasivi nello spazio museale proprio a partire dal radicale mutamento di paradigma che introducono nell\u2019esperienza dello spettatore. Le tecnologie utilizzate reinterpretano immagini iconiche della storia per farne una forma d\u2019arte inedita, soggetta ad una drammaturgia audio-visiva capace di stupire, emozionare, incuriosire e produrre conoscenza. Il dialogo che queste installazioni intrattengono con i social media amplifica la risonanza mediatica della mostra, contribuendo non solo al ritorno economico dell\u2019evento ma anche a porre l\u2019utente al centro dell\u2019esperienza, sovente invitato a scattare dei selfie con i dispositivi e condividerli sulla pagina social del progetto. Esplicative in questo senso le parole dello storico Giordano Bruno Guerri: \u00abPerch\u00e9 organizzare le mostre multimediali? \u00c8 molto semplice: perch\u00e9 possiamo - e dobbiamo - usare tutti gli strumenti che la tecnologia ci mette a disposizione per conoscere, far conoscere, divulgare, istruire, impreziosire, attirare. Il pubblico \u00e8 abituato a fruire della multimedialit\u00e0, e la vive come una cosa normale, se non addirittura dovuta. Pu\u00f2 per\u00f2 una mostra multimediale sostituire (o integrare) il rapporto diretto con l\u2019opera d\u2019arte? Sostituire certamente no, se non come un ripiego. Integrare certamente s\u00ec. Penso, ad esempio, a quegli occhiali speciali grazie ai quali si possono leggere spiegazioni sull\u2019opera o esaminarne i dettagli. Se il visitatore \u00e8 in grado di percepire l\u2019opera d\u2019arte in s\u00e9, \u00e8 anche in grado di distinguere le due diverse letture. Se non \u00e8 in grado, la multimedialit\u00e0 lo aiuta. Grazie a queste mostre, inoltre, qualsiasi esposizione diventa pi\u00f9 ricca, pi\u00f9 completa, pi\u00f9 fruibile, pi\u00f9 attraente, e si fornisce un servizio migliore a chi la vede\u00bb."}
{"id": "8954686", "revid": "125716687", "url": "https://it.wikipedia.org/wiki?curid=8954686", "title": "Kreshnik Kasa", "text": "Carriera.\nInizi a Nonantola.\nOriginario dell'Albania, la famiglia Kasa si trasferisce in Italia quando lui \u00e8 ancora piccolo. All'et\u00e0 di sei anni comincia a giocare nel Rapid Nonantola, squadra con la quale esordisce in Serie A2 a soli 15 anni. Nonostante la giovane et\u00e0, il possente fisico che possiede gli consente di tener testa a giocatori molto pi\u00f9 esperti di lui. Nei tre anni in Serie A2 gioca un numero sempre pi\u00f9 alto di partite condite da una notevole sfilza di gol. Nella stagione 2018-2019 guida il Nonantola fino ai playoff promozione, ma qui non riesce nell'impresa della promozione.\nEGO Siena.\nPer la stagione 2019-2020 Kasa viene ingaggiato dalla ambiziosa EGO Siena, formazione neonata e militante in Serie A. Al termine della prima stagione in maglia bianconera guida la formazione senese alla sua prima storica finale di Coppa Italia, risultando l'MVP della semifinale contro Pressano, venendo per\u00f2 poi sconfitto dal Bozen. \nIl 30 giugno 2021, in seguito alla rinuncia d'iscrizione al massimo campionato da parte della societ\u00e0 toscana, rimane svincolato.\nIstres.\nPer la stagione 2021-2022 si accorda con il club di prima divisione francese dell'Istres; viene impiegato anche nella squadra riserve del club, militante in Nationale 2, la quarta serie del campionato francese.\nCarpi.\nIl 27 gennaio 2022 viene ufficialmente annunciato come nuovo giocatore del Carpi, neopromosso in Serie A.\nNazionale.\nOttiene il permesso dell'IHF per giocare con l'Italia il 23 aprile 2021.\nFa il suo debutto in nazionale maggiore il 29 aprile 2021 nella partita contro la Bielorussia valevole per le qualificazioni ad Euro22; risulta top scorer del match con sette reti segnate.\nTre giorni dopo \u00e8 il miglior marcatore dell'Italia nella sconfitta contro i vice campioni del mondo della Norvegia. \nStatistiche.\nPresenze e reti nei club.\n\"Statistiche aggiornate al 12 febbraio 2022.\"\nCronologia, presenze e reti in nazionale.\n\"Aggiornato al 2 maggio 2021\""}
{"id": "8954695", "revid": "287204", "url": "https://it.wikipedia.org/wiki?curid=8954695", "title": "Massimo Pigoli", "text": ""}
{"id": "8954700", "revid": "1993636", "url": "https://it.wikipedia.org/wiki?curid=8954700", "title": "Operazione Nemesis", "text": "L'Operazione Nemesis (\", Nemesis gortsoghut'iun\") \u00e8 stata un'operazione segreta e una campagna di omicidi della Federazione Rivoluzionaria Armena (\"Dashnaktsutyun\") condotta tra il 1920 e il 1922, durante la quale un certo numero di ex personalit\u00e0 politiche e militari ottomane furono assassinate per il loro ruolo nel genocidio armeno, cos\u00ec come varie figure azere responsabili del massacro degli armeni del 1918 a Baku.\nShahan Natalie e Armen Garo sono considerati le menti dell'operazione. Prende il nome dalla dea greca della punizione divina, Nemesis.\nL'omicidio pi\u00f9 noto fu l'assassinio di Talat Pasha, ritenuto il principale responsabile del genocidio armeno, nel marzo 1921 a Berlino.\nSfondo.\nLa Federazione Rivoluzionaria Armena (ARF) era attiva all'interno dell'Impero ottomano all'inizio degli anni 1890, con l'obiettivo di unificare i vari piccoli gruppi che sostenevano le riforme e un certo grado di autonomia all'interno dell'impero. I membri dell'ARF formarono gruppi di guerriglia \"fedayi\" che contribuirono a organizzare l'autodifesa dei civili armeni. Nel luglio-agosto 1914 l'8\u00ba Congresso dell'ARF fu un evento spartiacque. I membri del Comitato Unione e Progresso chiesero al partito armeno assistenza per la conquista della Transcaucasia, incitando a una ribellione degli armeni russi contro l'esercito russo in caso di apertura di una campagna militare nel fronte del Caucaso. Gli armeni accettarono di rimanere fedeli al loro governo, ma dichiararono la loro incapacit\u00e0 di accettare la proposta.\nGli intellettuali armeni che erano membri di spicco dell'ARF furono presi di mira il 24 aprile 1915 a Costantinopoli. Le persone arrestate, trasferite in due centri di detenzione vicino ad Ankara su ordine del ministro dell'Interno Mehmed Talat il 24 aprile 1915, furono per lo pi\u00f9 deportate e uccise.\nNel 1919, dopo l'armistizio di Mudros, furono convocate a Costantinopoli le corti marziali turche, nelle quali furono condannati a morte alcuni tra i principali autori del genocidio armeno. Il Regno Unito cattur\u00f2, in diverse prigioni di Istanbul, alcuni degli imputati dalle autorit\u00e0 ottomane in ragione del loro disinteresse a tenere processi equi, deportandoli nella colonia britannica di Malta. L\u00ec, gli \"esuli di Malta\" (chiamati cos\u00ec dalle fonti turche), dopo l'incarcerazione di un parente del politico britannico Lord Curzon da parte di Mustafa Kemal Atat\u00fcrk, furono scambiati con sudditi britannici detenuti dal governo turco di Atat\u00fcrk. Poich\u00e9 non esistevano leggi internazionali in base alle quali poterli processare, gli uomini che avevano orchestrato il genocidio viaggiarono relativamente liberi in Germania, Italia e Asia centrale.\nCongresso di Yerevan.\nIl 28 maggio 1918, il Consiglio nazionale armeno, un gruppo di professionisti con sede a Tbilisi, dichiar\u00f2 l'indipendenza della Prima Repubblica di Armenia. Hovhannes Kachaznuni e Alexander Khatisyan, entrambi membri dell'ARF, si trasferirono a Yerevan, in Armenia, per prendere il potere e pubblicarono la proclamazione ufficiale dell'indipendenza dell'Armenia il 30 maggio 1918. Yerevan divenne la capitale dell'Armenia. In questa citt\u00e0, dal 27 settembre alla fine di ottobre 1919, si riun\u00ec il 9\u00ba Congresso Generale dell'ARF.\nLa questione della punizione dei responsabili del genocidio armeno fu all'ordine del giorno del congresso. Nonostante molte delle clamorose obiezioni dei delegati armeni russi, si decise di rendere giustizia attraverso l'azione armata. I membri dell'ARF Bureau, in particolare Simon Vratsyan, Ruben Ter Minasian e Ruben Darbinian, si opposero all'operazione di Shahan Natalie. Fu tuttavia creata una \"lista nera\", contenente i nomi di 200 persone ritenute i maggiori responsabili dell'organizzazione del genocidio contro il popolo armeno.\nOperazione.\nIl leader del gruppo responsabile del compito era Shahan Natalie, che lavorava con Grigor Merjanov. Per Natalie, l'obiettivo principale era Talaat Pasha, che Shahan chiamava il \"Numero uno\". La missione di uccidere Talaat fu affidata a Soghomon Tehlirian. L'obiettivo di Natalie era trasformare il processo di Tehlirian in un processo politico dei responsabili del genocidio armeno. Nelle sue memorie, Natalie ha rivelato i suoi ordini a Tehlirian: \"Fai saltare in aria il cranio dell'assassino numero uno della nazione e non tentare di fuggire. Stai l\u00ec, il tuo piede sul cadavere e ti arrendi alla polizia, che verr\u00e0 ad ammanettarti.\"\nConseguenze.\nDopo la sovietizzazione dell'Armenia, molti degli attivisti rivoluzionari espatriati della Prima Repubblica di Armenia non esitarono a collaborare con gli attivisti azeri e turchi armenofobi per riprendere il controllo del governo. Questa politica era contraria alla convinzione di Shahan Natalie che \"oltre al turco, l'armeno non ha nemici e la vendetta armena \u00e8 giusta e divina\". C'era un profondo dissenso da entrambe le parti, ma non ancora fino al punto di rottura. Per prevenire la probabile vittoria di questi \"combattenti per la libert\u00e0\" all'imminente 11\u00ba Congresso Generale dell'ARF (dal 27 marzo al 2 maggio 1929), alla vigilia dell'incontro l'Ufficio inizi\u00f2 una \"campagna di pulizia\". Il primo ad essere \"rimosso\" dal partito fu il membro del Bureau Shahan Natalie. Segu\u00ec la rimozione di altre figure eminenti e, in segno di protesta contro questa \"pulizia\" da parte dell'Ufficio, si dimisero anche alcuni membri del Comitato Centrale francese dell'ARF.\nIl 31 maggio 1926, il governo turco approv\u00f2 la legge numero 882, che assegnava le propriet\u00e0 ai parenti dei leader ottomani assassinati per il loro ruolo nel genocidio armeno. Questa legge riguardava le famiglie di importanti membri del CUP, come Talaat Pasha, Ahmet Cemal Pasha, Sait Halim Pasha e Behaeddin Shakir, tra gli altri. La legge stabiliva che sarebbero stati assegnati i beni appartenenti agli \"armeni fuggitivi\". Il deputato Recep Z\u00fcht\u00fc Soyak, fedele seguace e segretario privato di Atat\u00fcrk, disse che questa nuova legge era un forte \"messaggio di avvertimento per gli assassini: potresti giustiziare un turco attraverso un assassinio! Ma cresceremo la sua prole con i tuoi soldi in modo che domani ti caver\u00e0 un occhio e ti spezzer\u00e0 la testa.\"\nElenco degli omicidi.\nGli assassinii compiuti durante l'Operazione Nemesis includono: "}
{"id": "8954711", "revid": "287204", "url": "https://it.wikipedia.org/wiki?curid=8954711", "title": "Vasilij Vajnonen", "text": "Biografia.\nVasilij Vajnonen studi\u00f2 presso la Scuola imperiale di balletto del Teatro Mariinskij. I suoi compagni di classe erano Leontiev e Ponomarev. Si un\u00ec alla compagnia GATOB (futuro Kirov, ex Mariinskij) nel 1919 fino al 1938 e si distinse soprattutto nella danza di carattere. Inizi\u00f2 la sua carriera di coreografo negli anni 1920, in particolare con \"Il valzer di Mosca\", e fu influenzato da Michel Fokine e Isadora Duncan.\nHa coreografato \"L'et\u00e0 dell'oro\" (1930) su musiche di \u0160ostakovi\u010d e \"Fiamme di Parigi\", su musiche di Boris Asaf'ev nel 1932 sulla Rivoluzione francese per il Kirov. Riprende la coreografia ispirata a Marius Petipa dallo \"Schiaccianoci\" di \u010cajkovskij nel 1934, versione che rimarr\u00e0 per decenni il modello del balletto classico.\nDal 1946 al 1950 e dal 1954 al 1958 \u00e8 coreografo alTeatro Bol'\u0161oj di Mosca, particolare con \"Mirandolina\" (1946) su musiche di Sergej Vasilenko e \"Gayane\" diCha\u010daturjan nel 1957."}
{"id": "8954714", "revid": "1345932", "url": "https://it.wikipedia.org/wiki?curid=8954714", "title": "Stati federati degli Stati Uniti d'America per indice di sviluppo umano", "text": "Stati federati degli Stati Uniti d'America per indice di sviluppo umano."}
{"id": "8954715", "revid": "797136", "url": "https://it.wikipedia.org/wiki?curid=8954715", "title": "I-League 2nd Division 2021", "text": "L'I-League 2nd Division 2021 \u00e8 la tredicesima edizione della I-League 2nd Division, il campionato professionistico indiano calcio club, sin dalla sua istituzione nel 2008.\nClassifica.\nGruppo A.\nHyderya Sports FC \u00e8 stato escluso dalla competizione per aver prodotto documenti di garanzia bancaria falsi."}
{"id": "8954719", "revid": "287204", "url": "https://it.wikipedia.org/wiki?curid=8954719", "title": "Giovanni Bartolini", "text": "Biografia.\nDubbi risultano sia la data di nascita, collocabile intorno all'ultimo decennio del XVI secolo, sia il luogo di nascita che presumibilmente fu Bologna. Le prime informazioni che si hanno sulla vita di Giovanni Bartolini partono dal 1611 quando si trasfer\u00ec a Roma presso Antonio Persio di cui divenne segretario e familiare. Le prime notizie documentate sono tutte inerenti a Persio e all'ambiente dell'Accademia dei Lincei; infatti il nome del Bartolini compare nel \"Carteggio Linceo\", oltre ad essere menzionato in uno scambio epistolare tra Francesco Stelluti e Giovanni Antonio Mazzini che lo indicavano come commesso per una consegna di un libretto.\nSotto la spinta di Federico Cesi, Persio, coadiuvato dal Bartolini, inizi\u00f2 la progettazione e la stesura dell'opera \"Index capitum librorum Abbatis Antomi Persii Lyncei ...\", che venne poi conclusa e pubblicata a Roma nel 1613 dal Bartolini, dopo la morte di Persio.\nNel 1620, sempre a Roma, Bartolini divenne auditore del cardinale Scipione Cobelluzzi e bibliotecario apostolico.\nBartolini, seppur legato agli ambienti dell'Accademia dei Lincei e degli alti prelati romani che vi gravitavano, si dedic\u00f2 con fervida attivit\u00e0 a interessi astrologici ed astronomici e trasse una fitta serie di pronostici. Egli fu un chiaro esempio della palese inosservanza, perfino nell'ambiente della curia romana, della bolla di Sisto V del 1586 contro le predizioni.\nNon concorde con il rigoroso determinismo astrologico del periodo, scrisse il \"Discorso astrologico delle mutationi de' tempi dell'anno 1608 et della nova cometa e altre cose\", in cui tese a delimitare il \"quanto di bene e di male ci vien promesso dalle stelle, quali inclinant sed non cogunt, et ci\u00f2 quanto spetta alle cause seconde: che nel resto Iddio \u00e8 padrone assoluto, quale pregaremo che ci concedi il bene e liberi dal male\".\nDifese l'utilit\u00e0 e la validit\u00e0 dell'astrologia, che vide corrispondere con la teologia naturale, secondo le argomentazioni basate sulle autorit\u00e0 filosofiche di Aristotele, Tolomeo, Origene e sant'Agostino. Sostenne che l'utilit\u00e0 dell'astrologia verrebbe dimostrata dal carattere indispensabile delle previsioni relative alla navigazione e all'arte del seminare o raccogliere i frumenti, del far riprodurre gli armenti e a quelle relative alla medicina.\nBartalini riconobbe, d'altra parte, che \"la scientia astrologica \u00e8 difficile sopra ogn'altra umana professione, s\u00ec per la moltitudine delle cagioni, che concorrono alla produttione degli effetti, che si hanno a predire, delle quali anche buona parte non \u00e8conosciuta fin hora, come ancora per la varia dispositione e qualit\u00e0 de' soggetti, ne, quali l'attione di queste cagioni si hanno da ricavare; finalmente per la dffficult\u00e0 ch\u00e8 ha in s\u00e9 medesima per esser congetturale.\"\nNon vi sono attestazioni o documenti che ne riportino l'anno e il luogo di morte."}
{"id": "8954721", "revid": "2043251", "url": "https://it.wikipedia.org/wiki?curid=8954721", "title": "Antony Anandarayar", "text": "Biografia.\nAntony Anandarayar nacque a Varadarajanpet, Tamil Nadu, il 17 luglio 1945 da Antony e Mary Collet.\nFormazione e ministero sacerdotale.\nIl 21 dicembre 1971 fu ordinato presbitero da monsignor Daniel Paul Arulswamy, vescovo di Kumbakonam. Dal 1972 al 1976 esercit\u00f2 il ministero sacerdotale presso la St. Joseph's Boarding di Cuddalore e poi venne inviato a Roma per studi. Consegu\u00ec i dottorati in missiologia e diritto canonico. Nel 1981 torn\u00f2 in patria ed entr\u00f2 nello staff del Pontificio Seminario San Pietro di Bangalore. Dal 1982 al 1990 fu vice rettore e dal 1990 al 1996 rettore dello stesso.\nMinistero episcopale.\nIl 2 gennaio 1997 papa Giovanni Paolo II lo nomin\u00f2 vescovo di Ootacamund. Ricevette l'ordinazione episcopale il 29 dello stesso mese nella chiesa di Santa Maria a Ootacamund dal cardinale Duraisamy Simon Lourdusamy, prefetto emerito della Congregazione per le Chiese orientali, co-consacranti l'arcivescovo metropolita di Madras e Mylapore James Masilamony Arul Das e quello di Pondicherry e Cuddalore Savarinathan Michael Augustine.\nNel novembre del 2003 comp\u00ec la visita \"ad limina\".\nIl 10 giugno 2004 lo stesso pontefice lo nomin\u00f2 arcivescovo metropolita di Pondicherry e Cuddalore. Prese possesso dell'arcidiocesi il 5 luglio successivo.\nNel giugno del 2011 e nel settembre del 2019 comp\u00ec nuovamente la visita \"ad limina\".\nNel dicembre del 2020 annunci\u00f2 che avrebbe fatto tutto il necessario per sradicare tutte le forme di discriminazione di casta nell'arcidiocesi. I fedeli e i preti dalit costituiscono infatti la maggioranza nell'arcidiocesi e da anni lamentano discriminazioni da parte della gerarchia.\nIl 27 gennaio 2021 papa Francesco accett\u00f2 la sua rinuncia al governo pastorale dell'arcidiocesi per raggiunti limiti di et\u00e0.\nNell'aprile del 2021 si ammal\u00f2 di COVID-19 e venne ricoverato all'ospedale \"San Tommaso\" di Chennai. Anche se in seguito risult\u00f2 negativo al virus, la mattina del 4 maggio le sue condizioni di salute peggiorarono poich\u00e9 il livello di saturazione di ossigeno era molto basso. Mor\u00ec alle 21:30 dello stesso giorno. I suoi resti mortali furono portati nella cattedrale dell'Immacolata Concezione a Pondicherry per la camera ardente. Le esequie si tennero il giorno successivo alle ore 16 nello stesso edificio. Al termine del rito fu sepolto nel cimitero della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "8954723", "revid": "1318658", "url": "https://it.wikipedia.org/wiki?curid=8954723", "title": "Arrondissement del dipartimento di Ille-et-Vilaine", "text": ""}
{"id": "8954731", "revid": "120495002", "url": "https://it.wikipedia.org/wiki?curid=8954731", "title": "Subashi", "text": "Il soubashi (in turco: \"suba\u015f\u0131\", in albanese: \"subash\", in serbo-croato: \"suba\u0161a\") era un titolo governativo ottomano usato per descrivere diverse posizioni all'interno della gerarchia ottomana, a seconda del contesto. Questo titolo \u00e8 stato dato ai detentori di un timar che generasse pi\u00f9 di 15.000 ak\u00e7e all'anno o agli assistenti del sanjak-bey. Il termine era anche usato per il comandante della citt\u00e0 o del castello nell'impero ottomano, un'antica versione di capo della polizia. \nUn cognome diffuso tra le famiglie balcaniche, \"Suba\u0161a\" o \"Suba\u0161i\u0107\", deriva da questo titolo."}
{"id": "8954733", "revid": "478814", "url": "https://it.wikipedia.org/wiki?curid=8954733", "title": "Open Sopra Steria de Lyon", "text": ""}
{"id": "8954735", "revid": "120494946", "url": "https://it.wikipedia.org/wiki?curid=8954735", "title": "Attestato di Prestazione Energetica", "text": ""}
{"id": "8954749", "revid": "1005847", "url": "https://it.wikipedia.org/wiki?curid=8954749", "title": "Ricardo Levi", "text": ""}
{"id": "8954758", "revid": "287204", "url": "https://it.wikipedia.org/wiki?curid=8954758", "title": "Tabita (disambigua)", "text": ""}
{"id": "8954760", "revid": "287204", "url": "https://it.wikipedia.org/wiki?curid=8954760", "title": "Meclociclina", "text": "La meclociclina \u00e8 un antibiotico dotato di attivit\u00e0 antibatterica appartenente alla classe della tetracicline. \nLa molecola deriva da quella di un'altra tetraciclina, la ossitetraciclina. Viene generalmente impiegata per uso topico, come crema o unguento ed applicata nella come sale sulfosalicilato per il trattamento di infezioni cutanee superficiali e l'acne volgare. \nIn Italia \u00e8 reperibile anche nella forma di ovuli per uso ginecologico, con il nome commerciale di \"Mecloderm ovuli\".\nPropriet\u00e0 chimico fisiche.\nSi presenta come una polvere giallo-grigia; insolubile in acqua, solubile in alcool metilico.\nUna soluzione all'1% di meclociclina sulfosalicilato in acqua ha un pH compreso tra 2,5 e 3.5. La molecola deve essere conservata in contenitori ermetici e protetta dalla luce.\nIndicazioni.\nLa molecola \u00e8 indicata in caso di infezioni cutanee sostenute da microrganismi sensibili alle tetracicline. \u00c8 stata utilizzata con successo anche in soggetti affetti da acne volgare e acne papulo-pustolosa. \nNella formulazione in ovuli vaginali trova indicazione in caso di vaginiti, cervico-vaginiti, o vulvo-vaginiti di verosimile o accertata origine batterica.\nPosologia.\nGeneralmente sono sufficienti 2-4 applicazioni giornaliere di meclociclina crema al 1% sulla zona cutanea interessata; ogni volta deve essere utilizzata una piccola quantit\u00e0 di prodotto. La frequenza delle applicazioni deve comunque tenere conto della gravit\u00e0 dell\u2019infezione. Possono essere necessarie 3 settimane prima di vedere gli effetti del medicamento. Pertanto non si deve cessare l'uso del prodotto se non si riscontrano effetti benefici immediati. \nDeve essere evitata l'applicazione su una zona di cute abrasa o eccessivamente irritata. I bendaggi occlusivi non sono consigliati.\nNel caso di utilizzo degli ovuli vaginali \u00e8 consigliata l'applicazione di un ovulo al giorno, preferibilmente nelle ore serali, prima di coricarsi; la durata minima di trattamento in caso di vaginiti o vulvo-vaginiti \u00e8 non inferiore alla settimana.\nFarmacodinamica.\nLa meclociclina sulfosalicilato svolge il suo effetto antimicrobico tramite inibizione della sintesi proteica batterica. La molecola inibisce il trasporto degli aminoacidi dall'aminoacil-t-RNA ai ribosomi impedendo il legame con la subunit\u00e0 30S. Viene cos\u00ec impedita la formazione della catena peptidica e pertanto la sintesi delle proteine.\nFarmacocinetica.\nLa meclociclina applicata sulla cute non viene praticamente assorbita dall'organismo.\nControindicazioni.\nLa molecola \u00e8 controindicata in soggetti con ipersensibilit\u00e0 nota al principio attivo o ad altre tetracicline. \nL\u2019impiego della meclociclina \u00e8 controindicato nelle lesioni cutanee di natura tubercolare, virale o luetica. \nEffetti indesiderati.\nTra gli effetti indesiderati quelli di pi\u00f9 frequente riscontro sono le reazioni allergiche, arrossamento locale, edema, dolore urente (bruciore) e altri segni di irritazione. \u00c8 possibile il riscontro di ingiallimento della cute, problema facilmente superabile con blandi risciacqui di acqua e sapone. \nSovradosaggio.\nDopo applicazione locale non sono mai stati segnalati problemi da sovradosaggio del farmaco."}
{"id": "8954771", "revid": "124534654", "url": "https://it.wikipedia.org/wiki?curid=8954771", "title": "Colonnato del Louvre", "text": "Il colonnato del Louvre (in francese: \"Colonnade du Louvre\"), detto anche facciata est, \u00e8 una facciata del Palazzo del Louvre a Parigi, in Francia. \n\u00c8 stato celebrato come un capolavoro del classicismo francese in architettura tra il 1667 ed il 1674. Il disegno, dominato da due logge con un colonnato trabeato di doppie colonne colossali, venne creato da una commissione di tre artisti dell'epoca, Louis Le Vau, Charles Le Brun e Claude Perrault. Il fratello di Louis Le Vau, Fran\u00e7ois Le Vau, diede anch'egli il proprio contributo all'opera. L'opera interpreta il linguaggio dell'antico architetto romano Vitruvio secondo i dettami del classicismo francese del Seicento.\nDescrizione.\nPer quanto sia stato costruito in pieno Seicento, il colonnato del Louvre ha ben poco dell'aspetto imperante dell'architettura barocca dell'epoca. L'uso di un padiglione centrale e due laterali \u00e8 tipico francese, con l'entrata principale posta in avancorpo con una sorta di arco trionfale sul fronte. La base della facciata, semplice e lineare, \u00e8 sovrastata da colonne corinzie appaiate, modellate secondo gli schemi stesi da Vitruvio, creando un gioco di luci e ombre sulla facciata stessa. Questo schema di colonne accoppiate lo si ritrova anche nella casa di Raffaello del Bramante (1512), quindi gi\u00e0 molto tempo prima del classicismo francese. L'effetto del colonnato \u00e8 quello di creare un collegamento ideale con un antico tempio romano. All'altezza del tetto, piatto e non rialzato secondo la tradizione francese, si trova una balaustra lungo tutto il perimetro.\nStoria del progetto.\nLouis Le Vau, il primo architetto del re dall'epoca della morte del cardinale Mazzarino nel 1661, complet\u00f2 l'ala su del Louvre, la \"Cour Carr\u00e9e\" nel 1663. Questi aveva gi\u00e0 iniziato il disegno dell'ala est attorno al 1659 e nel 1663 era iniziata la costruzione delle fondamenta.\nIl 1\u00ba gennaio 1664, Jean-Baptiste Colbert ottenne l'incarico di \"Surintendant des B\u00e2timents du Roi\" dopo la morte di Antoine de Ratabon e blocc\u00f2 immediatamente i lavori all'ala est. Questi invit\u00f2 altri architetti francese a presentare dei disegni per l'ala del palazzo, dando inizio ad una vera e propria competizione. Estese successivamente l'invito anche a quattro architetti romani, tra cui Pietro da Cortona e Gian Lorenzo Bernini, e mostr\u00f2 loro i disegni di Le Vau. Tra i progetti pi\u00f9 apprezzati uno (oggi perduto) venne presentato da Claude Perrault, un medico e scienziato, e uno da Fran\u00e7ois Le Vau, fratello minore di Louis Le Vau ed anch'egli noto architetto.\nAd ogni modo, Colbert prescelse il Bernini e lo invit\u00f2 con due progetti preliminari a portarsi a Parigi per completare l'opera. Bernini giunse in Francia nel giugno del 1665 e vi rimase sino all'ottobre di quello stesso anno. Durante la sua permanenza realizz\u00f2 il Busto di Luigi XIV che si trova oggi nel Salone di Diana della Reggia di Versailles. Il disegno del Bernini per il Louvre era, oltre che ambizioso, chiaramente in stile italiano, e prevedeva di rivedere l'intera struttura del palazzo anzich\u00e9 una singola ala.\nIl progetto del Bernini, ad ogni modo, non incontr\u00f2 il favore degli architetti francesi della commissione che alla fine lo rigettarono. Nell'aprile del 1667, Colbert, con l'approvazione del re, nomin\u00f2 Louis Le Vau, Charles Le Brun e Claude Perrault quali committenti del nuovo progetto. Charles Perrault, il fratello minore di Claude Perrault e principale assistente di Colbert, funse da segretario per la commissione e probabilmente scrisse il \"Registre ou Journal des d\u00e9liberations...\", che riporta le attivit\u00e0 della commissione dall'aprile al maggio del 1667. Il \"Registre\" si apre con la descrizione dell'insoddisfazione di Colbert relativa ai progetti presentati e la sua decisione di creare una commissione \"per ulteriori consultazioni.\" Le Vau, Le Brun e Perrault lavorarono insieme su tutti i progetti presentati per il palazzo del Louvre, di modo che il progetto finale risultasse col contributo dei tre e nessuno dei tre potesse prevalere sugli altri.\nDopo diversi incontri, il \"Petit Conseil\" present\u00f2 due progetti e, secondo il \"Registre\", \"uno era adorno di un ordine di colonne a formare un peristilio o una galleria sopra il primo piano [il piano terra], mentre l'altro era pi\u00f9 semplice ed unitario, senza alcun ordine di colonne\". Il 14 maggio, al castello di Saint-Germain-en-Laye, a Luigi XIV vennero mostrati i due disegni ed egli scelse quello col colonnato.\nNel luglio del 1667 Colbert inform\u00f2 infine il Bernini che il suo progetto era stato abbandonato. La nuova facciata inizi\u00f2 quella stessa estate ed appariva gi\u00e0 in gran parte completata nel 1674, quando le pietre del basamento erano gi\u00e0 state tutte posizionate.\nLa scelta dell'uso del colonnato fu in gran parte dovuta all'intuizione di Le Vau, basandosi probabilmente sul disegno di suo fratello Fran\u00e7ois del 1664. Il cambiamento dall'ordine composito all'ordine corinzio nello stile delle colonne fu probabilmente influenzato da Roland Fr\u00e9art de Chambray, convocato a Parigi come membro del \"Petit Conseil\" nel 1668. Perrault divenne probabilmente responsabile del progetto dal 1668 e fu quindi l'autore del disegno definitivo.\nIn epoca successiva venne posto sul frontone la scultura 'Minerva circondata dalle Muse della Vittoria che coronano il busto di Napoleone' di Fran\u00e7ois-Fr\u00e9d\u00e9ric Lemot (1808-1810). Napoleone venne poi rimpiazzato dalla figura di Luigi XIV con la Restaurazione.\nInfluenza.\nPer secoli, il colonnato del Louvre \u00e8 stato modello per molti altri edifici in Europa ed in America:"}
{"id": "8954772", "revid": "120495381", "url": "https://it.wikipedia.org/wiki?curid=8954772", "title": "Mark Skaife", "text": ""}
{"id": "8954781", "revid": "1005847", "url": "https://it.wikipedia.org/wiki?curid=8954781", "title": "Sergio Piffari", "text": ""}
{"id": "8954782", "revid": "201394", "url": "https://it.wikipedia.org/wiki?curid=8954782", "title": "Museo Palazzo Ricci", "text": "Il Museo Palazzo Ricci \u00e8 un museo di Macerata con sede nell'omonimo palazzo che conserva ed espone la collezione di opere di arte contemporanea iniziata negli anni '70 dalla Cassa di risparmio della provincia di Macerata, ed oggi di propriet\u00e0 della Fondazione Carima.\nStoria.\nGli anni settanta e l'idea Palazzo Ricci.\nSe la Cassa di risparmio della provincia di Macerata fu costituita con finalit\u00e0 filantropiche per Regio decreto nell'ottobre del 1929, nel corso degli anni '70 sorse l'esigenza di individuare uno spazio per contenere la collezione di opere d'arte acquisite nel corso del tempo, anche per sostenere come mecenati il circuito di artisti ed intellettuali locali e nazionali. Se il mecenatismo ed il collezionismo bancario non era certo una novit\u00e0, esso era storicamente perlopi\u00f9 diretto verso l'arte accademica del XIX secolo, mai verso i fenomeni delle avanguardie artistiche del '900. E se Macerata fu un vivace centro di attivit\u00e0 del secondo futurismo con artisti di risonanza nazionale come Ivo Pannaggi, Wladimiro Tulli, Bruno Tano ed Umberto Peschi, l'idea della Cassa di risparmio di intraprendere un percorso collezionistico sulle avanguardie storiche italiane trov\u00f2 una prima concretezza fattuale nel 1975 con l'acquisto dell'opera \"Treno in corsa\" di Ivo Pannaggi, aprendo cos\u00ec ad un programma di acquisizione che negli anni successivi port\u00f2 all'acquisto di opere di marchigiani come Scipione, Osvaldo Licini, Mario Tozzi, Luigi Bartolini, Corrado Cagli.\nFu invece del 1976 l'acquisto da parte della la Cassa di risparmio della provincia di Macerata dell'antico Palazzo Ricci, originariamente allo scopo di insediarvi la sede bancaria. La struttura si rivel\u00f2 per\u00f2 inadeguata a tale scopo, e dopo un periodo di restauro durato 5 anni che comport\u00f2 anche il ripristino degli affreschi e l'arredo in stile settecentesco, il Palazzo divenne la sede privilegiata della collezione d'arte della banca."}
{"id": "8954784", "revid": "6923", "url": "https://it.wikipedia.org/wiki?curid=8954784", "title": "J. Arch Getty", "text": " Conosciuto comunemente come J. Arch Getty, \u00e8 professore presso l'Universit\u00e0 della California a Los Angeles ed \u00e8 specializzato in storia dell'Unione Sovietica e del Partito Comunista dell'Unione Sovietica.\nSi \u00e8 laureato all'Universit\u00e0 della Pennsylvania, conseguendo il titolo di \"Bachelor of Arts\", nel 1972; successivamente nel 1979 ha conseguito il dottorato di ricerca presso il Boston College."}
{"id": "8954785", "revid": "158913", "url": "https://it.wikipedia.org/wiki?curid=8954785", "title": "Una cosa in mente - San Giuseppe Benedetto Cottolengo", "text": "Una cosa in mente - San Giuseppe Benedetto Cottolengo \u00e8 un film per la televisione del 2004 scritto e diretto da Paolo Damosso."}
{"id": "8954790", "revid": "755885", "url": "https://it.wikipedia.org/wiki?curid=8954790", "title": "Exquisite Corpse (Warpaint)", "text": "Exquisite Corpse \u00e8 l' EP di debutto del gruppo musicale statunitense Warpaint, dapprima pubblicato indipendentemente nel 2008, e successivamente riedito da Manimal Vinyl nel 2009.\nTracce.\n\"Il testo di \"Billie Holiday\" contiene parti di \"My Guy\", scritta da Smokey Robinson e interpretata da Mary Wells.\"\n1. Stars - 6:27\n2. Elephants - 4:46\n3. Billie Holiday - 6:46 \n4. Beetles - 6:59\n5. Burgundy - 4:40\n6. Krimson - 4:02"}
{"id": "8954798", "revid": "729019", "url": "https://it.wikipedia.org/wiki?curid=8954798", "title": "Noga (Israele)", "text": "Noga (, letteralmente \"luce dell'alba\") \u00e8 un moshav nell'Israele centro-meridionale. Situato nell'Hevel Lakhish tra Ascalona e Kiryat Gat, ricade sotto la giurisdizione del consiglio regionale di Lakhish. Nel 2019, aveva una popolazione di 583 abitanti.\nStoria.\nIl moshav \u00e8 stato fondato nel 1955 da rifugiati ebrei in Israele provenienti dal Regno dell'Iraq e dall'Iran dei Pahlavi sui terreni del villaggio spopolato arabo di al-Faluja. Il nome \"Noga\" \u00e8 il simbolo dello splendore dell'insediamento sionista ebraico nell'Hevel Lakhish e prende il nome da Libro dei Proverbi 4:18; \"la strada dei giusti \u00e8 come la luce dell'alba\"."}
{"id": "8954801", "revid": "31269", "url": "https://it.wikipedia.org/wiki?curid=8954801", "title": "Episodi de La mamma \u00e8 sempre la mamma (prima stagione)", "text": "La prima stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America dalla NBC tra il 22 gennaio 1983 e il 7 maggio 1983."}
{"id": "8954802", "revid": "287204", "url": "https://it.wikipedia.org/wiki?curid=8954802", "title": "Lucio Bellanti", "text": "Biografia.\nNacque a Siena, in data sconosciuta, da a una famiglia tra le pi\u00f9 elevate e notabili della citt\u00e0, partigiana e promotrice della parte novesca. Si ipotizza che si dedic\u00f2 allo studio della medicina e dell'astrologia, probabilmente presso l'Universit\u00e0 della stessa citt\u00e0.\nDi indole guerrigliera, partecip\u00f2 alla presa del castello di Monteriggioni nel 1483, nei giorni dei mesi di gennaio e febbraio, con lo scopo di provocare una crisi nel regime politico senese e di portare la sua parte al potere. L'impresa fall\u00ec, i noveschi vennero imprigionati e banditi, la fortezza di Monteriggioni dovette arrendersi e scendere a patti con col governo senese.\nIl Bellanti trov\u00f2 rifugio a Staggia, vicino Monteriggioni; il suo esilio dur\u00f2 poco, perch\u00e9 nel 1487 i noveschi entrarono di nuovo in citt\u00e0, a Siena, dove formarono il governo dei quattro \"Monti\" (Nove, Popolo, Riformatori e Genti).\nAd avvalorare la rapida ascesa che il nome del Bellanti ebbe fu il conferimento della carica di provveditore e l'inserimento nell'elenco dei provveditori di Biccherna dal 1\u00ba luglio del 1492, eletto per il Terzo di Camollia.\nIl 25 marzo del 1495 la citt\u00e0 di Montepulciano si ribell\u00f2 al governo di Firenze e chiese aiuto e protezione alla citt\u00e0 di Siena, la quale nomin\u00f2 il Bellanti a capo di un corpo di trecento provvisionati. Non si hanno notizie sulle sue capacit\u00e0 di comandante durante la sollevazione di Montepulciano, per\u00f2, quando nel luglio del 1495, esplosero nuovi conflitti tra i noveschi, i popolani e i riformatori, e il predominio dei primi fu in pericolo, il Bellanti accorse e a Siena dove entr\u00f2, con i suoi provvisionati, il 28 luglio, ristabilendo il controllo della sua parte.\nLa grande stima che il Bellanti raccolse con le sue gesta e l'eccessivo potere che si accumul\u00f2 nelle sue mani, mise in allarme Pandolfo Petrucci, capo del partito novesco. Gli scontri e le accuse non mancarono da entrambe le parti, ma di importanza notevole fu l'arresto di Giovanni Antonio del Vescovo, ex soldato, che confess\u00f2 la partecipazione ad una congiura capeggiata dal Bellanti a danno del Petrucci.\nScoperta la congiura e messo sotto accusa il Bellanti si rifugi\u00f2 in territorio fiorentino. Anche se, dopo alcuni mesi, venne richiamato a Siena dal fratello Leonardo Bellanti, Lucio non torn\u00f2 pi\u00f9 poich\u00e9 venne assassinato nel 1499 a Firenze, molto probabilmente per mandato del Petrucci.\nLa difesa dell'astrologia.\nLucio Bellanti, gi\u00e0 durante il periodo di esilio trascorso a Firenze, godeva di fama di \"astrologo peritissimo\", in quanto predisse la morte all'et\u00e0 di trentatr\u00e9 anni di Pico della Mirandola e preannunci\u00f2 che dopo una rapida ascesa il Savonarola sarebbe morto di morte violenta.\nLa sua opera fu le \"Disputationes adversus astrologiam divinatricem Pici\" dedicate a Caterina Sforza. L'opera venne pubblicata la prima volta a Firenze nel 1498 e non a Bologna nel 1495 come ritiene l'Orlandi. Successivamente fu edita pi\u00f9 volte in diverse citt\u00e0: Bologna, Venezia, Basilea e Colonia.\nIdeata e strutturata dal Bellanti tramite l'utilizzo del metodo scolastico, fu divisa in \"quaestiones\", che confutano pedissequamente e con asprezza lo scritto del Pico, accusato, tra l'altro, di scarsa cultura, ignoranza dell'arte astrologica e delle lingue orientali.\nIl Bellanti, nella sua opera cit\u00f2, in difesa dell'astrologia, l'autorit\u00e0 di teologi come Tommaso d'Aquino e Giovanni Duns Scoto, allo scopo di dimostrare che l'astrologia \u00e8 un'arte perfettamente compatibile con l'ortodossia cristiana. Respinse, invece, le posizioni caratteristiche dell'astrologia giudiziaria e in particolare l\"'oroscopo delle religioni\". Per sostenere maggiormente le sue idee, rigett\u00f2 e censur\u00f2 alcuni scritti di astrologi arabi, come Albumasar e Haly, e latini, tra cui Guido Bonatti; si rifece invece ai maggiori cultori dei suoi tempi, tra i quali Paolo Dal Pozzo Toscanelli, l'Alberti, il Ficino e il vescovo di Fossombrone, Paolo di Middelburg."}
{"id": "8954805", "revid": "1784938", "url": "https://it.wikipedia.org/wiki?curid=8954805", "title": "Stile Direttorio", "text": "Lo stile Direttorio (in francese: \"style Directoire\") fu uno stile architettonico in voga in Francia tra il 1795 ed il 1803. Esso segna il passaggio dallo stile Luigi XVI allo stile Impero ed \u00e8 caratterizzato da una fattura sobria e da forme semplici e lineari.\nCaratteristiche principali.\nLe forme dello stile Direttorio si semplificarono notevolmente rispetto al passato: le curve divennero discrete e le linee, seppur dritte, non risentirono di rigidit\u00e0 e non persero di eleganza. Pur prendendo diversi elementi dallo stile Luigi XVI e nella moda dallo stile Maria Antonietta che lo avevano preceduto, lo stile Direttorio gi\u00e0 preannunciava molte delle caratteristiche che diverranno poi un punto di riferimento focale per lo stile Impero sotto il segno del neoclassicismo pi\u00f9 esplicito.\nIl nome dello stile rimanda al Direttorio, il governo che perdur\u00f2 per quattro anni in Francia, dal 1795 al 1799, dopo la Rivoluzione e prima dell'impero di Napoleone. Lo stile Direttorio si proponeva, come gi\u00e0 fatto dallo stile Luigi XVI nell'ultima parte del regno del sovrano, di imitare ancora pi\u00f9 fedelmente i modelli antichi in campo architettonico e decorativo, un concetto che raggiunger\u00e0 una sua piena maturit\u00e0 poi solo con l'impero. Se la Rivoluzione del 1789 non aveva portato cambiamenti radicali presso il pubblico con uno stile proprio, sicuramente permise di accelerare il processo gi\u00e0 in atto di allontanamento progressivo dal rococ\u00f2 a favore di uno stile meno elaborato, pi\u00f9 semplice e lineare, con un chiaro riferimento ai valori repubblicani della societ\u00e0 dell'antichit\u00e0.\nCon lo stile Direttorio continuarono ad ogni modo ad essere utilizzate le allegorie nelle decorazioni, ma con uno stile pi\u00f9 severo e meno frivolo del passato. Nel mobilio, nei decori murali ed in quelli tessili, i simboli della Rivoluzione (come il fascio di verghe, le mani giunte, il triangolo o il berretto frigio) divennero popolari. Contemporaneamente lo stile Direttorio assorb\u00ec molto delle scoperte ritrovate a Pompei.\nIl pittore Jacques-Louis David, realizz\u00f2 in questo periodo una serie di opere ispirate direttamente ai modelli greco-romani, introducendo nei suoi dipinti nuovi mobili in uso come ad esempio la sella curule di tradizione romana, come ad esempio nel ritratto di Madame R\u00e9camier.\nLa Rivoluzione port\u00f2 come propria conseguenza la soppressione delle gilde nel 1791, le quali erano viste come un organismo che uniformava non solo la formazione degli artigiani ed il loro apprendistato, ma anche il loro patronato, rendendolo esclusivo appannaggio dell'aristocrazia, senza la libert\u00e0 di produzione come l'artista avrebbe voluto. Con la fuga degli aristocratici dalla Francia, ad ogni modo, la produzione di monumenti, opere d'arte e mobili, entr\u00f2 in declino in quella stessa epoca, eccezion fatta per i mobili di prestigio realizzati poi durante il primo impero dove la nobilt\u00e0 napoleonica si serv\u00ec della maestria di artisti che avevano iniziato a produrre sotto Luigi XV e Luigi XVI per realizzare nuove opere di qualit\u00e0.\nI pittori Percier e Pierre-Fran\u00e7ois-L\u00e9onard Fontaine furono tra i pi\u00f9 rinomati decoratori d'interni di quest'epoca, secondo appunto i dettami dello stile Direttorio.\nUna svolta significativa nello stile Direttorio avvenne con la campagna d'Egitto di Napoleone, alla quale presero parte diversi scienziati, scrittori, archeologi e soprattutto artisti che riportarono in Francia ed in Europa quella che divenne nota come \"egittomania\". Uno dei propugnatori di maggior peso di questa moda fu il pittore ed archeologo Dominique Vivant Denon (1747-1825), che approfitt\u00f2 del suo soggiorno in Egitto per comporre un libro, \"Le Voyage dans la basse et la haute \u00c9gypte\", pubblicato poi nel 1802. In quest'opera, egli riprodusse raffigurazioni della sfinge e di colonnati ritrovati nei templi egiziani, contribuendo alla diffusione di questi stilemi nella moda parigina. Gli effetti di questa pubblicazione si trovano anche nelle opere di Percier e Fontaine.\nDopo il colpo di stato del 9 novembre 1799, Napoleone stabil\u00ec il Consolato e divenne primo console lui stesso. Questo atto port\u00f2 ad una vera e propria rivoluzione artistica che perdur\u00f2 sino alla sua ascesa al trono imperiale di Francia nel 1804. Dal 1799, infatti, una delle preoccupazioni principali del Bonaparte fu la ricostruzione di una nuova corte. Per donare una degna cornice a questo evento, Napoleone occup\u00f2 quelli che erano stati i palazzi della monarchia, ma li fece riammobiliare e risistemare secondo il nuovo stile artistico. Egli impiegher\u00e0 per questo scopo Percier e Fontaine, ardenti difensori dell'arte gotica, a rimettere mano a Saint-Cloud, alle Tuileries, al Louvre, secondo i dettami del nuovo stile Direttorio prima, e impero poi. I decori d'interni si diffusero con maggiore intensit\u00e0 come pure i simboli militari e collegati alla guerra come figure di vittorie alate e bandiere fluttuanti, simbolo delle continue conquiste conseguite dall'impero sotto la guida di Napoleone; solo con lo stile impero inizieranno a comparire anche le prime aquile imperiali. Lo stile Direttorio esprimeva, sul modello greco, una grandiosit\u00e0 sobria e semplice, senza giungere a quel \"grandeur\" d'eroismo e rimando all'impero romano antico che si avr\u00e0 poi sotto il primo impero francese.\nNei decori ed in particolare in quelli per il mobilio, gli elementi pi\u00f9 significativi divennero le figure geometriche come rombi, quadrati, esagoni o losanghe, oppure ancora stelle, margherite, anfore, palme, cigni, sfingi, elmi militari, trofei, spade. Tra gli ebanisti di maggior rilievo dello stile si ricordano Guillaume Beneman, Martin-Guilhaume Biennais, Georges Jacob, Adam Weisweiler."}
{"id": "8954810", "revid": "31269", "url": "https://it.wikipedia.org/wiki?curid=8954810", "title": "Episodi de La mamma \u00e8 sempre la mamma (seconda stagione)", "text": "La seconda stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America dalla NBC tra il 29 settembre 1983 e il 7 aprile 1984."}
{"id": "8954811", "revid": "144796", "url": "https://it.wikipedia.org/wiki?curid=8954811", "title": "Nobilt\u00e0 napoleonica", "text": ""}
{"id": "8954823", "revid": "31269", "url": "https://it.wikipedia.org/wiki?curid=8954823", "title": "Episodi de La mamma \u00e8 sempre la mamma (terza stagione)", "text": "La terza stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America in syndication tra il 27 settembre 1986 e il 28 marzo 1987."}
{"id": "8954825", "revid": "120495821", "url": "https://it.wikipedia.org/wiki?curid=8954825", "title": "Renault Kangoo Z.E. Concept", "text": ""}
{"id": "8954826", "revid": "31269", "url": "https://it.wikipedia.org/wiki?curid=8954826", "title": "Episodi de La mamma \u00e8 sempre la mamma (quarta stagione)", "text": "La quarta stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America in syndication tra il 26 settembre 1987 e il 26 marzo 1988."}
{"id": "8954828", "revid": "31269", "url": "https://it.wikipedia.org/wiki?curid=8954828", "title": "Episodi de La mamma \u00e8 sempre la mamma (quinta stagione)", "text": "La quinta stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America in syndication tra il 5 novembre 1988 e il 27 maggio 1989."}
{"id": "8954829", "revid": "31269", "url": "https://it.wikipedia.org/wiki?curid=8954829", "title": "Episodi de La mamma \u00e8 sempre la mamma (sesta stagione)", "text": "La sesta stagione della serie televisiva La mamma \u00e8 sempre la mamma \u00e8 stata trasmessa in anteprima negli Stati Uniti d'America in syndication tra il 23 settembre 1989 e il 24 febbraio 1990."}
{"id": "8954852", "revid": "2099553", "url": "https://it.wikipedia.org/wiki?curid=8954852", "title": "Jean-Baptiste Br\u00e9h\u00e9ret", "text": "Biografia.\nJean-Baptiste Br\u00e9h\u00e9ret fu il primo missionario cattolico nelle isole Figi. Partito da Tolone sul \"Pha\u00e9ton\" il 23 aprile 1843, arriv\u00f2 a Wallis il 30 novembre seguente. \nNel 1844, Pierre Bataillon lo incaric\u00f2 di creare la prima missione cattolica delle Figi. Si imbarc\u00f2 sul \"Adolphe\" del capitano Guillaume Morvan che cerc\u00f2 di sbarcarlo nell'arcipelago orientale, dove ricevette il rifiuto del capo locale a cui i protestanti wesleyani avevano raccontato che i missionari cattolici fossero cannibali. Finalmente, sbarcarono a Namouka dove l'accoglienza era meno ostile, ma l'isola era poco abitata, e raggiunsero dunque Lakemba, dove il capo Finaou non li tratt\u00f2 molto bene.\nDopo 7 anni molto difficili, il 15 agosto 1851, Br\u00e9h\u00e9ret con altri due compagni, arriv\u00f2 a Taveuni dove il capo, protestante, li fece espellere l'anno seguente.\nFinalmente, installatosi a Levuka, nell'isola di Ovalau, Br\u00e9h\u00e9ret fece costruire due baleniere per fare il giro dell'arcipelago e diventa il \"capitano\" Br\u00e9h\u00e9ret. Ma le persecuzioni continuavano e il governatore degli Possedimenti francesi dell'Oceania, Le Bris, dovette minacciare ripetutamente il capo di Levuka.\nNel 1863 fu eretta la prefettura apostolica delle Figi e Br\u00e9h\u00e9ret fu nominato prefetto. Nel 1874 con l'annessione delle isole da parte della Gran Bretagna cessarono le persecuzioni.\nJean-Baptiste Br\u00e9h\u00e9ret mor\u00ec a Levuka senza essere mai tornato in Francia. Al suo funerale i missionari protestanti gli resero un vibrante omaggio, dimostrando che i tempi delle ostilit\u00e0 fra missionari cattolici e protestanti era profondamente cambiato."}
{"id": "8954858", "revid": "729019", "url": "https://it.wikipedia.org/wiki?curid=8954858", "title": "Route nationale 3bis", "text": "La route nationale 3bis (RN 3bis o N 3bis) \u00e8 stata una strada nazionale del dipartimento Senna-Saint-Denis che partiva da Livry-Gargan e terminava a Clichy-sous-Bois. Rappresentava un collegamento tra la N3 e la N370. Nel 1972 venne ridenominata \"RN403\"."}
{"id": "8954859", "revid": "2099553", "url": "https://it.wikipedia.org/wiki?curid=8954859", "title": "Jean-Baptiste Breheret", "text": ""}
{"id": "8954860", "revid": "439868", "url": "https://it.wikipedia.org/wiki?curid=8954860", "title": "Octane (disambigua)", "text": ""}
{"id": "8954861", "revid": "628767", "url": "https://it.wikipedia.org/wiki?curid=8954861", "title": "Sterna bianca", "text": ""}
{"id": "8954862", "revid": "2134764", "url": "https://it.wikipedia.org/wiki?curid=8954862", "title": "Coppa Svizzera 2020-2021 (pallacanestro)", "text": "La Coppa Svizzera di pallacanestro maschile 2020-2021, denominata Patrick Baumann Swiss Cup 2020-2021, si \u00e8 disputata sin dai 32esimi di finale prima di una modifica del regolamento con una riduzione delle partecipanti causa pandemia COVID-19.\nPrimo turno.\n22 e 23 ottobre 2020\nTurno di qualificazione.\n3 febbraio 2021"}
{"id": "8954863", "revid": "120599557", "url": "https://it.wikipedia.org/wiki?curid=8954863", "title": "Porte d'Aix", "text": "La Porte d'Aix (conosciuta anche come Porte Royale) \u00e8 un arco di trionfo sito a Marsiglia, nel sud della Francia, che segna l'antico punto di accesso alla citt\u00e0 sulla strada da Aix-en-Provence. Il design classico di Michel-Robert Penchaud fu ispirato dagli archi di trionfo dell'Impero romano. La Porte d'Aix fu inizialmente concepita nel 1784 per onorare Luigi XVI e per commemorare la pace di Parigi che pose fine alla Guerra d'indipendenza americana. Dopo la restaurazione della monarchia borbonica, nel 1814-1815, il progetto fu ripreso nel 1823, per commemorare le vittorie francesi nella spedizione spagnola, in particolare nella battaglia del Trocadero, il 31 agosto 1823. Alla fine fu completato nel 1839, con un tema pi\u00f9 generale della vittoria.\nStoria.\nNel 1660 Luigi XIV si rec\u00f2 a Marsiglia per mettere ordine in una citt\u00e0 in fermento politico. Le sue truppe fecero una breccia negli antichi bastioni del XIII secolo, che correvano lungo la rue d'Aix, tra \"Porte Royale\" e \"Porte d'Aix\". Parte della successiva riorganizzazione di Marsiglia comport\u00f2 non solo una maggiore presenza militare, ma la demolizione dei vecchi bastioni, la costruzione di nuovi cantieri navali reali (\"Arsenal des Gal\u00e8res\") e fortificazioni verso il mare, ma anche un nuovo organo di governo tratto dalla classe mercantile, incaricato di progettare espandere e abbellire la citt\u00e0. Fin dalle prime fasi questi piani includevano la ricostruzione della Porte Royale e la rimozione dell'antiestetico acquedotto in superficie (\"aqueduc de l\u2032Huveaune\") in place d'Aix alla fine della rue d'Aix: l'originale porte d'Aix era formata dagli archi di questo acquedotto. Furono proposti numerosi progetti, tra cui uno di Pierre Puget, che collocava una Porte Royale cerimoniale in place d'Aix.\nAlla fine nel 1784 la citt\u00e0 di Marsiglia decise di utilizzare i profitti generati dalla vendita dei cantieri navali reali per erigere un arco di trionfo reale in place d'Aix \u00aballa gloria di Luigi XIV e per commemorare la pace gloriosamente raggiunta, ponendo fine alla guerra d'indipendenza in America\u00bb. Gi\u00e0 ritardato dall'ufficialit\u00e0 locale, il progetto fu abbandonato durante la Rivoluzione francese e il dominio napoleonico. Dopo la restaurazione della monarchia borbonica, il progetto fu ripreso, nel 1823, dal sindaco di Marsiglia, il marchese de Montgrand, su assenso reale di Luigi XVIII; questa volta si intendeva commemorare la vittoria di Louis-Antoine, duca di Angoul\u00eame, figlio del futuro re Carlo X, nella battaglia del Trocadero che port\u00f2 alla restaurazione di Ferdinando VII come re di Spagna.\nLa prima pietra fu posta nel 1825, dal marchese de Montgrand, con una dedica alla famiglia reale.\nL'acquedotto fu demolito tre anni dopo per ripulire la piazza d'Aix. Il progetto, tuttavia, doveva soffrire ancora una volta dei cambiamenti di regime in Francia. Sebbene i principali lavori di costruzione fosero iniziati sotto Carlo X, furono completati solo sotto Luigi Filippo nel 1839 ma, a seguito dei mutamenti politici intervenuti in Francia, il monumento non poteva pi\u00f9 celebrare solo la campagna del duca di Angoul\u00eame, ma piuttosto il tema pi\u00f9 generale delle vittorie francesi.\nArchitettura.\nMichel-Robert Penchaud, l'architetto del monumento, probabilmente prese come modello l'Arco di Tito sulla Via Sacra a Roma, sebbene siano presenti elementi di altri archi trionfali romani come l'Arco di Traiano e l'Arco di Costantino. La responsabilit\u00e0 della lavorazione della pietra venne affidata al muratore italiano Ga\u00e9tan Cantini, padre dello scultore Jules Cantini. La scultura ornamentale fu affidata allo scultore parigino Antoine-Andr\u00e9 Marneuf che si ispir\u00f2 all'arco di trionfo romano di Orange; le statue e i bassorilievi furono commissionati a David d'Angers e \u00c9tienne-Jules Ramey.\nLe facciate principali raffigurano le battaglie di Fleurus, H\u00e9liopolis, Marengo e Austerlitz. I due bassorilievi sotto il portico raffigurano \"la chiamata alla difesa della libert\u00e0\" (David d'Angers) e \"il ritorno degli eroi vittoriosi\" (Ramey). Otto gigantesche statue allegoriche, alte quasi 3 metri, furono collocate nell'attico e raffigurano le Virt\u00f9. Sulla facciata nord David d'Angers complet\u00f2 \"Devozione\", \"Prudenza\", \"Rassegnazione\" e \"Forza\" nel 1835, mentre Ramey termin\u00f2, solo nel 1839, \"Vigilanza\", \"Clemenza\", \"Energia\" e \"Temperanza\" sulla facciata sud. Sfortunatamente, poich\u00e9 la pietra non era adeguatamente resistente alle intemperie, le statue iniziarono ad erodersi. Nel 1921 furono riparate utilizzando cemento armato; tuttavia nel 1937 sei delle teste rotolarono sulla strada sottostante. Nel successivo restauro dell'arco, nel 2003, solo quattro delle statue sono state conservate, quelle di David d'Angers, sulla facciata nord.\nProbabilmente a causa della sua posizione, l'arco di trionfo \u00e8 un monumento che spesso viene immeritatamente trascurato. Composto da un unico arco e da un \"attico\" sorretto da quattro colonne corinzie, la sua armonia si ispira ai monumenti dell'antichit\u00e0. La sua altezza e larghezza sono identiche, poco meno di 18 metri, adattandolo precisamente a un quadrato, una delle forme geometriche \"perfette\". \u00c8 facilmente raggiungibile dalle due stazioni della metropolitana \"Jules Guesde\" e \"Colbert\" ed \u00e8 a pochi passi dalla stazione ferroviaria principale, Gare de Marseille Saint Charles."}
{"id": "8954884", "revid": "439868", "url": "https://it.wikipedia.org/wiki?curid=8954884", "title": "Mutation (disambigua)", "text": ""}
{"id": "8954888", "revid": "84184", "url": "https://it.wikipedia.org/wiki?curid=8954888", "title": "Longhini", "text": ""}
{"id": "8954891", "revid": "1318658", "url": "https://it.wikipedia.org/wiki?curid=8954891", "title": "Stile Luigi Filippo", "text": "Lo stile Luigi Filippo (in francese: \"Style Louis Philippe\") fu uno stile artistico ed architettonico nato in Francia nel periodo compreso tra il 1830 ed il 1848, ovvero durante il regno di Luigi Filippo di Francia. Esso fu uno sviluppo pi\u00f9 eccentrico del neoclassicismo francese, incorporando elementi neogotici e provenienti da altri stili. Fu il primo stile artistico francese non imposto dalla corte sovrana, ma nato dal gusto dell'aristocrazia e dell'alta borghesia francese della prima met\u00e0 dell'Ottocento. In pittura, in Francia lo stile Luigi Filippo segn\u00f2 il passaggio tra neoclassicismo e romanticismo. In letteratura ed in musica, fu un'epoca dopo per la Francia, con artisti come Fr\u00e9d\u00e9ric Chopin, Franz Liszt, Victor Hugo e Honor\u00e9 de Balzac.\nGran parte dello stile, ad ogni modo, venne derivato dalla persona del re. A differenza dei suoi predecessori della dinastia dei Borboni, il nuovo sovrano era solito usare abiti non cerimoniali, vivere a Parigi ed evitare cerimonie sontuose; egli non impose mai quindi uno stile \"ufficiale\".\nPur inglobando elementi derivati dallo stile Restaurazione francese ad esso precedente, lo stile Luigi Filippo si dimostr\u00f2 pi\u00f9 sobrio, ponendo il comfort e la praticit\u00e0 negli ambienti e nel mobilio come primaria necessit\u00e0.\nArchitettura.\nLo stile delle costruzioni pubbliche sotto Luigi Filippo venne in gran parte determinato dall'Acad\u00e9mie des Beaux-Arts, di cui il segretario perpetuo dal 1816 al 1839 fu Quatrem\u00e8re de Quincy, un affermato neoclassicista. Lo stile architettonico per costruzioni e monumenti pubblici si poneva come obbiettivo quello di associare Parigi alle virt\u00f9 ed alle glorie dell'antica grecia e dell'antica Roma, come era stato sotto Luigi XIV, Napoleone e durante la Restaurazione. Sotto Luigi Filippo, i monumenti iniziati da Napoleone, incluso l'Arco di Trionfo, vennero completati. Vennero realizzati anche nuovi monumenti in stile classico puro come ad esempio l'Obelisco di Luxor in Place de la Concorde e la Colonna di luglio a Place de la Bastille. La Colonna di luglio, inaugurata il 28 luglio 1840, nell'anniversario della rivoluzione di luglio, venne dedicata ai morti durante la rivolta. A seguito del ritorno a Parigi delle ceneri di Napoleone da Sant'Elena nel 1840, queste vennero poste con una grande cerimonia in una tomba disegnata appositamente da Louis Visconti nella chiesa de Les Invalides.\nIl regno di Luigi Filippo vide inoltre l'inizio del movimento teso a restaurare e preservare alcuni monumenti storici di Parigi, in particolare traendo ispirazione dal romanzo \"Notre-Dame de Paris\" di Victor Hugo, pubblicato nel 1831. Una delle figure pi\u00f9 importanti di questo movimento del restauro fu Prosper M\u00e9rim\u00e9e, nominato da Luigi Filippo al ruolo di ispettore generale dei monumenti storici della capitale. Nel 1837 venne creata la Commissione per i Monumenti Pubblici e nel 1842, M\u00e9rim\u00e9e inizi\u00f2 a compilare la prima lista ufficiale di monumenti parigini da proteggere, oggi nota come \"Base M\u00e9rim\u00e9e\".\nLa prima struttura ad essere restaurata fu la chiesa di Saint-Germain-des-Pr\u00e9s, la pi\u00f9 antica della citt\u00e0. Nuovi lavori vennero intrapresi a partire dal 1843 anche nella cattedrale di Notre-Dame che era stata pesantemente danneggiata durante la Rivoluzione e privata delle statue che si trovavano in facciata. Gran parte del lavoro venne diretto dall'architetto e storico Viollet-le-Duc, il quale per\u00f2 era noto per la sua propensione all'architettura medievale pi\u00f9 che all'accuratezza storica dei restauri. Altri restauri particolari interessarono la Sainte-Chapelle e l'H\u00f4tel de Ville, risalente al XVII secolo; quest'ultimo edificio venne ripulito da tutte le altre costruzioni che nei secoli l'avevano affiancato e vennero costruite due nuove ali laterali, con nuovi affreschi all'interno ad opera di Eug\u00e8ne Delacroix. Sfortunatamente tutti gli interni andarono distrutti nell'insurrezione della Comune di Parigi del 1871.\nLo stile Beaux-Arts.\nDurante il medesimo periodo, si tenne una piccola rivoluzione stilistica anche presso l'\u00c9cole des Beaux-Arts, guidata da quattro architetti, Joseph-Louis Duc, F\u00e9lix Duban, Henri Labrouste e L\u00e9on Vaudoyer, i quali dapprima studiarono le antichit\u00e0 greche e romane come Villa Medici a Roma per apprendere le basi dello stile neoclassico, poi dagli anni '20 dell'Ottocento si specializzarono nello studio dell'architettura medievale e rinascimentale francese. Lo stile che ne risult\u00f2 fu uno misto di elementi di stili diversi, dal rinascimentale, al gotico, al romanico, al neoclassico, rompendo cos\u00ec il monopolio dell'architettura neoclassica imperante a Parigi.\nQuesti stessi artisti installarono nel cortile della scuola alcuni frammenti di strutture medievali e rinascimentali cos\u00ec che gli studenti potessero disegnarle e studiarle da vicino. A questo stile si possono assimilare tra gli altri la biblioteca di Sainte-Genevi\u00e8ve (1844\u201350), il Palazz odi Giustizia e la Corte di Cassazione sull'Ile-de-la-Cit\u00e9 (1852\u201368), la sede del Conservatoire national des arts et m\u00e9tiers (1838\u201367).\nMobilio.\nArtigiani del calibro di Georges-Alphonse Jacob-Desmalter (1799\u20131870), nipote di Georges Jacob (che aveva lavorato al gabinetto reale di Luigi XVI) continuarono ad operare a Parigi anche durante l'epoca di Luigi Filippo. Fu questi a disegnare un nuovo mobilio per il Palazzo delle Tuileries quando questo divenne la nuova residenza di re Luigi Filippo negli anni '30 dell'Ottocento; tra le sue opere di maggior rilievo a palazzo si ricorda una sala decorata con ebano, conchiglie rosse e sculture in bronzo.\nDurante il regno di Luigi Filippo, le forme del mobilio mutarono di poco rispetto allo stile della Restaurazione francese; il comfort divenne la prima priorit\u00e0 richiesta. Le forme delle sedie iniziarono ad arrotondarsi, con gambe curve e gli schienali ad incurvarsi.\nI com\u00f2 di stile Luigi Filippo si presentavano solidi e pesanti, con una grande tavola di marmo a chiusura della parte superiore, col fronte spesso in legno intarsiato con essenze scure come ad esempio il mogano o il legno di rosa, in forme di foglie di alloro, palme o altri elementi floreali o vegetali. Legni pi\u00f9 chiari come il sicomoro, l'olivo o il limone vennero invece utilizzati per gli intarsi.\nI tavoli erano sovente di forma circolare o ovale, spesso montati su un piedistallo. Iniziarono a diffondersi anche dei tavolini pi\u00f9 piccoli per la scrittura, da lavoro, da \"coiffeuse\", talvolta equipaggiati anche con un piccolo specchio. Le gambe di questi tavoli avevano spesso una forma a S o a forma di lira.\nScultura.\nLo scultore di maggior rilievo dello stile Luigi Filippo fu lo svizzero James Pradier, il quale lavor\u00f2 ai principali monumenti parigini del periodo; egli fu l'autore delle statue delle \"Vittorie\" che circondano la tomba di Napoleone Bonaparte. Gustave Flaubert scrisse di lui: \"Questo \u00e8 un grande artista, un vero greco, il pi\u00f9 antico di tutti i moderni; un uomo che non \u00e8 distratto da nulla, n\u00e9 dalla politica, n\u00e9 dal socialismo, e, come un vero lavoratore, si lascia scivolare tutto e da mattina a sera fa bene e con amore la sua arte\". Venne in gran parte dimenticato dopo il periodo Luigi Filippo.\nAltro notevole scultore dell'epoca fu David d'Angers (1788-1856) che aveva studiato con Jacques-Louis David. Questi lavor\u00f2 in gran parte secondo lo stile neoclassico espressivo, bene illustrato dalla statua \"Filopemene ferito\" (1837), oggi al Louvre.\nAltri scultori di fama pi\u00f9 duratura furono Fran\u00e7ois Rude, che realizz\u00f2 la celebrata \"La Marsigliese\" (formalmente nota come \"La partenza dei volontari\"), un bassorilievo di dieci metri di altezza posto sull'Arco di Trionfo (1833\u201336), un progetto iniziato con Napoleone e portato poi a compimento da Luigi Filippo. Rude realizz\u00f2 inoltre la scultura romantica \"Napoleone svegliato dall'Immortalit\u00e0\" nel 1845\u201347. Il movimento, come si pu\u00f2 notare, contribu\u00ec quindi a risvegliare e a ricomporre la reputazione di Napoleone e lo spirito rivoluzionario che erano stati repressi durante il periodo della Restaurazione monarchica. Lo spirito napoleonico riemerse in maniera trionfante con la rivoluzione del 1848 e l'ascesa di Luigi Napoleone Bonaparte a primo presidente della Francia.\nPittura.\nI due pittori di maggior rilievo dello stile Luigi Filippo in Francia furono Eug\u00e8ne Delacroix e Jean-Auguste-Dominique Ingres che, pur completamente opposti per stile, filosofia e temperamento, rappresentarono benissimo l'epoca artistica che entrambi vissero; Delacroix, campione del romanticismo, dipinse la celebratissima \"La Libert\u00e0 che guida il popolo\" nel 1830, poco dopo la rivoluzione che proprio in quell'anno aveva portato al potere Luigi Filippo, personificando la figura della Libert\u00e0 come una dea classica in stile barocco. Il dipinto venne acquisito dal governo di Luigi Filippo per il Palazzo del Lussemburgo, ma venne ben presto restituito al pittore per il messaggio politico controverso che esso portava con s\u00e9, rimanendo celata al pubblico sino al 1855, sotto Luigi Napoleone.\nIngres fu per contro un campione dello stile neoclassico francese e noto ritrattista della sua epoca. Ad ogni modo, il suo \"Martirio di San Simforiano\" nel 1834 non venne apprezzato dalla critica francese dell'epoca, che gli preferiva Delacroix, e questi decise di lasciare Parigi disgustato per divenire direttore dell'Accademia di Francia a Roma, dove rimase sino al 1841.\nDal 1833 in poi, Delacroix ricevette dal governo diverse commissioni per decorare palazzi e strutture nella capitale francese. Nel 1833 inizi\u00f2 a lavorare al Salon du Rou della Camera dei Deputati che aveva sede al Palais Bourbon, che non venne completato sino al 1837. Nel decennio successivo dipinse nella biblioteca del Palais Bourbon ed in quella del Palazzo del Lussemburgo. Nel 1843, decor\u00f2 la chiesa di Saint Denis du Saint Sacrement con una grandiosa \"Piet\u00e0\".\nNessuno degli altri autori dell'epoca di Luigi Filippo manifest\u00f2 l'abilit\u00e0 o la levatura di Ingres o Delacroix, ma questi pure ebbero grandi ambizioni. Paul Delaroche (1797-1856), classicista di tradizione ingresiana, dipinse degli affreschi nel Louvre nel 1831, e per l'emiciclo dell'\u00c9cole des Beaux Arts nel 1837, con i ritratti di sessantasei famosi pittori dall'antichit\u00e0 ai suoi giorni.\nAltro noto pittore del periodo fu Thomas Couture (1815-1879), allievo di Antoine-Jean Gros, specializzato in affreschi nel cosiddetto \"romanticismo teatrale\". Ricevette commissione di realizzare un dipinto di otto metri di lunghezza per il Palazzo del Lussemburgo dal titolo \"La decadenza dei Romani\".\nLetteratura.\nIl regno di Luigi Filippo fu l'et\u00e0 d'oro della letteratura francese; molti dei principali scrittori di Francia pubblicarono le loro opere in questo periodo. Il movimento del romanticismo divenne dominante nella letteratura francese dell'epoca.\nVictor Hugo pubblic\u00f2 quattro volumi di poesie e nel 1831 diede alle stampe \"Notre-Dame de Paris\", che venne ben presto tradotto in inglese ed in altre lingue europee, conoscendo una rapida diffusione. Il racconto port\u00f2 al restauro della cattedrale e di altri monumenti medievali di Parigi. Nel 1841, Luigi Filippo rese Hugo pari di Francia, una posizione cerimoniale che gli consentiva di sedere al senato del parlamento francese. Hugo si espresse contro la pena di morte e a favore della libert\u00e0 di parola. Nella sua casa in \"Place Royale\" (attuale Place des Vosges), inizi\u00f2 a lavorare alla sua opera successiva, \"I miserabili\".\nFran\u00e7ois-Ren\u00e9 de Chateaubriand rifiut\u00f2 di giurare alleanza a Luigi Filippo, richiudendosi nel suo appartamento al n.120 di Rue du Bac e scrivendo le sue \"Memorie dall'oltretomba\" che vennero date alle stampe solo dopo la sua morte, avvenuta durante la rivoluzione del 1848, il 4 luglio.\nNel 1832 Honor\u00e9 de Balzac inizi\u00f2 a maturare l'idea di una serie di volumi che raccontassero \"tutti gli aspetti della societ\u00e0 umana\", chiamati \"La Com\u00e9die Humaine\". Pubblic\u00f2 \"Eug\u00e9nie Grandet\", il suo primo bestseller, nel 1833, seguito da \"Pap\u00e0 Goriot\" nel 1835, e l'opera in due volumi \"Illusioni perdute\" nel 1843, \"Splendori e miserie delle cortigiane\" nel 1847, \"Le Cousin Pons\" (1847) e \"La Cousine Bette\" (1848). In tutti i suoi racconti, Parigi era protagonista.\nAlexandre Dumas pubblic\u00f2 \"I tre moschettieri\" (1844); \"Vent'anni dopo\" (1845); \"Il visconte di Bragelonne\" (1847); \"Il conte di Montecristo\" (1845\u20131846); \"La regina Margot\" (1845); \"La Dame de Monsoreau\" (1846) e molti altri racconti sempre ambientati perlopi\u00f9 a Parigi.\nStendhal pubblic\u00f2 il suo primo romanzo, \"Il rosso e il nero\" nel 1830 ed il suo secondo, \"La certosa di Parma\" nel 1839.\nAltri scrittori di quest'epoca furono George Sand, Alfred de Musset e Alphonse de Lamartine. Il poeta Charles Baudelaire, nato a Parigi, pubblic\u00f2 in quest'epoca i suoi primi saggi di critica d'arte.\nMusica.\nParigi divenne una delle capitali della musica europea tra il 1830 ed il 1848. Alla capitale francese conversero Fr\u00e9d\u00e9ric Chopin, Franz Liszt, Richard Wagner, Hector Berlioz e Giuseppe Verdi pi\u00f9 volte durante questo periodo. Il romanticismo si dimostr\u00f2 imperante anche in musica, arte che in particolare negli anni '30 dell'Ottocento ebbe un ruolo importante dopo la detronizzazione di Carlo X. Il famoso tenore Adolphe Nourrit, protagonista di molte opere di Rossini, si port\u00f2 sul palco a cantare La Marsigliese, canzone che era stata proibita durante il primo impero e durante la Restaurazione.\nUno dei pi\u00f9 famosi esiliati a Parigi fu Fr\u00e9d\u00e9ric Chopin che giunse in Francia nel settembre del 1831 all'et\u00e0 di 21 anni dopo essere fuggito dalle repressioni russe in Polonia. Chopin tenne il suo primo concerto a Parigi nella Salle Pleyel il 26 febbraio 1832, e rimase in citt\u00e0 pe gran parte della sua vita, eseguendo brani anche alle Tuileries per Luigi Filippo e la sua famiglia.\nFranz Liszt visse anch'egli a Parigi durante il medesimo periodo, componendo musica per pianoforte e tenendo concerti pubblici e lezioni private. Con Chopin fu amico, anche se questi non apprezzava il modo con cui Liszt aveva realizzato alcune variazioni alla sua musica. Liszt scriveva nel 1837 sulla \"La Revue et Gazette musicale\": \"Parigi \u00e8 il pantheon dei musicisti vienti, il tempio dove uno diventa un dio per un secolo o un'ora; il fuoco ardente che accende e poi consuma la fama\". Il violinista Niccol\u00f2 Paganini visit\u00f2 pi\u00f9 volte Parigi in quest'epoca e proprio qui nel 1836 and\u00f2 in bancarotta, venendo costretto a vendere la sua intera collezione di violini per pagare i propri debiti. Richard Wagner si port\u00f2 a Parigi nel 1839, nella speranza di far rappresentare una delle sue opere all'Opera di Parigi, ma senza successo.\nTra i compositori francesi del periodo si ricordano Hector Berlioz che, nato a Grenoble, giunse a Parigi nel 1821 per studiare medicina, ma abbandon\u00f2 infine questa carriera a favore della musica nel 1824, frequentando il Conservatorio di Parigi nel 1826, e vincendo il \"Prix de Rome\" per le sue composizioni nel 1830. Stava lavorando alla sua opera maxima, la \"Symphonie Fantastique\", quando scoppi\u00f2 la rivoluzione di luglio del 1830. La prima rappresentazione della sua opera si tenne il 4 dicembre di quello stesso anno.\nTre erano i teatri parigini che permettevano la messa in scena di opere all'epoca di Luigi Filippo: l'Accademia Reale di Musica di rue Le Peletier; l'Op\u00e9ra-Comique ed il Th\u00e9\u00e2tre-Italien, detto \"Les Bouffes\"."}
{"id": "8954893", "revid": "767487", "url": "https://it.wikipedia.org/wiki?curid=8954893", "title": "La casa (Claudio Chieffo)", "text": "La casa \u00e8 un album del cantautore italiano Claudio Chieffo pubblicato nel 1977."}
{"id": "8954908", "revid": "72396", "url": "https://it.wikipedia.org/wiki?curid=8954908", "title": "Decapre", "text": "Decapre \"(\u30c7\u30a3\u30ab\u30fc\u30d7\u30ea, Dik\u0101puri)\", in russo \"(\u0434\u0435\u043a\u0430\u0431\u0440\u044c)\", \u00e8 un personaggio della serie di videogiochi di Street Fighter, comparsa per la prima volta nel franchise in Street Fighter Alpha 3 (1998) come personaggio di supporto. A seguito dell'annuncio nel marzo 2014 diventa un personaggio giocabile in Ultra Street Fighter IV.\nOriginaria della Russia, fa parte delle Dolls, gruppo combattente d'\u00e9lite al servizio di M. Bison creato tramite esperimenti di clonazione e lavaggio del cervello. Il suo nome deriva dalla parola russa usata per il mese di dicembre, \"Dekabr\"'.\nAspetto fisico.\nL'aspetto fisico di Decapre \u00e8 estremamente simile a quello di Cammy, in quanto suo prototipo difettoso, precedente alla creazione di quest'ultima. Indossa il completo delle Shadaloo's Dolls e una maschera metallica blu scuro utile a coprire un'estesa bruciatura sul lato sinistro del volto.\nI capelli sono biondo platino e raccolti in due trecce acconciate come quelle di Cammy stessa.\nCos\u00ec come Vega, membro anch'esso dello Shadaloo, Decapre utilizza degli artigli progettati per il corpo a corpo che per\u00f2 risultano pi\u00f9 corti e sfruttabili per ambo le mani, circondati da energia psichica.\nPersonalit\u00e0.\nNormalmente di indole taciturna e calma, quando presa dalla furia Decapre diventa inarrestabile, focalizzata soltanto sull'obiettivo. La sua propensione a lasciarsi guidare dalla rabbia nel completare le proprie missioni la rendono uno degli elementi pi\u00f9 instabili tra le Dolls. Cos\u00ec come Juni e Juli prima di lei, anche Decapre \u00e8 programmata alla totale obbedienza, che esplica con un pattern comunicativo robotico, instabilit\u00e0 psicologica e comportamenti violenti, il tutto dovuto al controllo mentale esercitato da M.Bison su di lei.\nStoria.\nSuper Street Fighter 4 OVA.\nDecapre, insieme alle altre Dolls, viene attaccata da Juri in una base segreta montuosa degli Shadaloo e viene velocemente sconfitta. Dopo essere costretta ad uno stato di sonno profondo in una capsula, viene caricata su un aereo con le compagne e portata a Seth in una localit\u00e0 ignota, al fine di proseguire su di esse ulteriori esperimenti.\nUltra Street Fighter 4.\nNella sua prima apparizione giocabile Decapre viene svegliata dal sonno della capsula da un membro del personale S.I.N. e liberata dal controllo mentale di M. Bison. Con questo risveglio la combattente rivive intensi flashback del passato riguardo la sua cattura da parte dello Shadaloo e delle interazioni con Cammy, un tempo sua amica e compagna durante l'addestramento nell'organizzazione criminale e ora sua acerrima nemica. Presa dalla furia e dal desiderio di uccidere Cammy evade, usando i propri artigli per fuggire. Nonostante i propri intenti personali decide di dedicarsi prima alla propria direttiva primaria, la neutralizzazione di Seth.\nDopo averlo sconfitto, troneggiando sul corpo svenuto, nel momento del colpo finale viene interrotta da Cammy. Ormai preda dello stato di rabbia e desiderio di vendetta attacca l'altra donna determinata ad ucciderla ma viene improvvisamente bloccata dal proprio corpo, in preda ad una rapida degenerazione mentale. Mentre Cammy tenta di aiutarla Decapre rimuove la propria maschera, mostrando il viso deturpato e spiegando la fonte del proprio odio.\nA questo punto M. Bison compare e spiega a Cammy come l'improvviso collasso di Decapre non sia casuale, ma frutto di un determinato sistema di arresto, chiamato \"meccanismo dell'uomo morto\" (menzionato gi\u00e0 in Street Fighter Alpha 3), entrato in funzione al suo rilascio dal controllo mentale. Nel momento in cui Cammy inizia a contrattare con M.Bison affinch\u00e9 la combattente venga salvata Decapre la ferma, le tende la mano e la rassicura sul fatto che vada tutto bene, decidendo di farsi portare via dal proprio superiore.\nDi nuovo affidata al sonno della capsula, Decapre pensa nei suoi ultimi momenti di coscienza \"Va tutto bene. La tua sorellona \u00e8 qui con te\", rivolta a Cammy.\nStreet Fighter V.\nNel corso del gioco Decapre appare come CPU e come parte dello story mode \"A Shadow Falls\", nei ricordi di Cammy, che rivive l'episodio passato con cui si sono divise. Viene anche menzionata da Cammy stessa dopo aver sconfitto F.A.N.G. e dopo aver visto l'arma di Vega, molto simile a quella della combattente scomparsa.\nFumetti.\nUDON Comics.\nNella serie a fumetti Decapre compare come prototipo di Cammy, che ne scopre l'esistenza durante un'operazione in una base Shadaloo. Incontrando Decapre scopre che la combattente utilizza il suo stesso set di mosse. \nDurante il combattimento la maschera di Decapre cade rivelando il volto ustionato e la somiglianza a Cammy. La maschera \u00e8 simile a quella di Vega, senza apertura per la bocca e due fessure rosso fluorescente per gli occhi, armata di artigli simili a quest'ultimo.\nApparizioni live-action.\nIl personaggio di Decapre appare nella mini serie Street Fighter: Resurrection, interpretata da Katrina Durden.\nAccoglienza e controversie.\nIl personaggio di Decapre \u00e8 stato inizialmente catalogato come banale e privo di un move set intrigante, troppo simile a Vega e Cammy. Questo ha causato malcontento tra i giocatori, che a seguito delle presentazioni di Capcom attendevano altri personaggi come aggiunte alla schiera dei giocabili in Ultra Street Fighter IV.\nIn un'intervista Tomoaki Ayano, assistant producer del titolo, ha spiegato la presenza di tale personaggio con la volont\u00e0 di dare rilevanza al gruppo delle Dolls, spesso figurati nel franchise come npc o secondari. Egli afferma: \"A\"vremmo voluto trascinarle pi\u00f9 a fondo nella storia, cos\u00ec abbiamo deciso di prendere una Doll e renderla un personaggio giocabile. Abbiamo scelto Decapre perch\u00e9 gioca un ruolo importante nella storia di Cammy e in Shadaloo stessa. Completando la modalit\u00e0 Arcade nei panni di Decapre i giocatori verranno ricompensati con un importante frammento di storia narrato in animazioni di notevole qualit\u00e0 che approfondiscono una parte di trama che non \u00e8 stata mai raccontata in SFIV fino a questo momento.\"\"\nMove set e caratteristiche di gioco.\nIl move set di Decapre \u00e8 basato sull'utilizzo di pugnali rivestiti di Psycho Powers. \u00c8 definito da Capcom come un \"charge character\", per cui \u00e8 necessario caricare la mossa con lo stick analogico. In termini di giocabilit\u00e0 \u00e8 quindi comparabile a Chun-Li e Blanka."}
{"id": "8954920", "revid": "22475", "url": "https://it.wikipedia.org/wiki?curid=8954920", "title": "La Nordica-Extraflame", "text": "La Nordica-Extraflame \u00e8 un gruppo italiano che opera dal 1968 nel settore del riscaldamento domestico a biomassa. Il gruppo \u00e8 composto da due societ\u00e0, La Nordica SpA ed Extraflame SpA, entrambe con sede a Montecchio Precalcino (Vicenza) e fondate dalla famiglia Dal Zotto.\nStoria.\nFondazione e inizi.\nLe origini de La Nordica-Extraflame risalgono al 1968 quando i fratelli Silvano Dal Zotto, Giannino Dal Zotto e Giorgio Dal Zotto, fondano La Nordica, ditta specializzata in lavorazioni metalliche che inizia a produrre anche i primi modelli di stufe e cucine a legna. Negli anni 70 i prodotti a biomassa diventano il core business dell'azienda, in particolare nascono alcuni modelli iconici di cucine economiche e di stufe e caminetti, tra cui la linea \"Romantica\" e \"Rossella\", articoli tutt'ora in produzione.\nParallelamente alla crescita de La Nordica, i fratelli Dal Zotto fondano negli anni 80 Italvas, azienda dedicata alla produzione di prodotti a vapore per la pulizia della casa e di piccoli elettrodomestici. A partire dal 1996 Italvas \u00e8 tra le prime aziende in Italia a credere fortemente nella produzione di stufe a pellet. Il successo di questi nuovi apparecchi porta l'azienda a focalizzarsi esclusivamente su questo settore, ristrutturandosi internamente e cambiando nome in Extraflame.\nNascita del Gruppo La Nordica-Extraflame.\nLa Nordica ed Extraflame nel corso degli anni 2000 conoscono una crescita costante che le porta a diventare un punto di riferimento nel settore non solo in Italia ma anche all'estero, arrivando a commercializzare stufe, cucine e caminetti a legna e a pellet in pi\u00f9 di 50 Paesi nel mondo. La stessa propriet\u00e0, direzione e rete commerciale che accomuna le due aziende porta alla decisione di iniziare ad operare sotto il marchio La Nordica-Extraflame.\nA partire dal 2010 La Nordica-Extraflame aumenta costantemente la gamma di prodotti e servizi a disposizione del cliente: viene ampliato il reparto del Customer Service ed istituito il centro di formazione \"Academy\", una vera e propria struttura autonoma dedicata alle attivit\u00e0 di aggiornamento ed informazione per rivenditori e centri assistenza.\nNel 2018 La Nordica-Extraflame festeggia 50 anni di storia.\nInformazioni e dati.\nIl gruppo La Nordica-Extraflame conta oggi 5 stabilimenti produttivi per 70.000 mq superficie totale, 230 dipendenti, 8 linee produttive per oltre 90.000 pezzi all'anno, oltre 200 modelli in gamma 100% Made in Italy, una rete commerciale che comprende pi\u00f9 di 50 paesi nel mondo, pi\u00f9 di 380 Centri di Assistenza Tecnica in tutta Europa e un centro formazione con 6 aule e 150 corsi con oltre 1000 partecipanti all'anno.\nNel 2017 l'azienda ha chiuso il suo fatturato a quota 80 milioni di euro.\nI prodotti.\nLa gamma di prodotti offerti da La Nordica-Extraflame comprende oltre 200 articoli 100% Made in Italy per la produzione di energia per il riscaldamento domestico.\nNello specifico, La Nordica SpA \u00e8 focalizzata sullo sviluppo di prodotti a legna: \nExtraflame SpA, invece, produce esclusivamente prodotti a pellet:"}
{"id": "8954925", "revid": "96758", "url": "https://it.wikipedia.org/wiki?curid=8954925", "title": "Roi Reinshreiber", "text": "Carriera.\nDivenuto internazionale nel 2014, arbitra il suo primo match in Europa il 17 luglio 2014, tra e valido per le qualificazioni di Europa League. Il 23 aprile 2021 viene designato dalla FIFA come assistente al VAR per il torneo di calcio ai giochi olimpici in Giappone."}
{"id": "8954951", "revid": "124392578", "url": "https://it.wikipedia.org/wiki?curid=8954951", "title": "Vera Volkova", "text": "Studi\u00f2 alla Scuola di balletto russo Akim Volynskij di Pietrogrado con Maria Romanova, madre di Galina Ulanova. Studi\u00f2 inoltre con Agrippina Vaganova, contribuendo a diffonderne il metodo in Occidente. Si un\u00ec professionalmente a diversi ensemble, tra cui il GATOB, prima di disertare nel 1929. Sperava di poter unirsi alla compagnia di Djagilev a Shanghai, ma quando seppe della sua morte, decise di rimanere l\u00ec e di ballare con Georgij Gon\u010darov.\nNel 1943 concluse la sua carriera di ballerina e inaugur\u00f2 uno studio di danza dapprima a Knightsbridge, poi nel West End. Insegn\u00f2 per diversi anni al Sadler's Wells Ballet e alla Sadler's Wells Ballet School, formando alcuni dei principali ballerini inglesi del XX secolo. Insegn\u00f2 inoltre alla Scuola di Ballo del Teatro alla Scala di Milano e alla scuola del Balletto Reale Danese negli anni '50, formando alcuni dei pi\u00f9 grandi ballerini dell'istituto."}
{"id": "8954954", "revid": "767487", "url": "https://it.wikipedia.org/wiki?curid=8954954", "title": "L'ossessa - I raccapriccianti delitti di Monroe Park", "text": "L'ossessa - I raccapriccianti delitti di Monroe Park (\"The Touch of Satan\") \u00e8 un film del 1971 diretto da Don Henderson.\nTrama.\nIl giovane Jodie Lee Thompson \u00e8 in viaggio per la California e lungo la strada si ferma brevemente in una fattoria. Qui incontra Melissa, la figlia del contadino, di cui si innamora subito. Jodie scopre ben presto che Melissa \u00e8 in realt\u00e0 una strega di 120 anni."}
{"id": "8954955", "revid": "1784492", "url": "https://it.wikipedia.org/wiki?curid=8954955", "title": "Ivan Bulat", "text": "Biografia.\nNato a Sebenico, sia suo nipote Marko che suo fratello maggiore Josip sono calciatori professionisti.\nCarriera.\nAllenatore.\nNel 2013 dopo quattro partite senza vittoria consecutive (tre sconfitte e un pareggio) \u00e8 stato sostituito dalla carica di allenatore del da Nikica Cukrov. "}
{"id": "8954967", "revid": "1566286", "url": "https://it.wikipedia.org/wiki?curid=8954967", "title": "The Touch of Satan", "text": ""}
{"id": "8954973", "revid": "599013", "url": "https://it.wikipedia.org/wiki?curid=8954973", "title": "Deni Juri\u0107", "text": "Biografia.\n\u00c8 fratello di Tomi, anche lui calciatore.\nCarriera.\nClub.\nCresciuto nel settore giovanile del , ha esordito in prima squadra il 20 novembre 2015 disputando l'incontro di Druga HNL perso 1-0 contro l'.\nStatistiche.\nPresenze e reti nei club.\n\"Statistiche aggiornate al 7 maggio 2021.\""}
{"id": "8955003", "revid": "1543377", "url": "https://it.wikipedia.org/wiki?curid=8955003", "title": "Christoffel van Dijck", "text": "Biografia.\nSuo padre Gilbert Breberenus van den Dijck era un ministro calvinista, esattamente come suo nonno, suo zio e suo fratello; sebbene la carriera di Dijck sia scarsamente documentata, si ritiene che sia stato influente nella storia della stampa e della dattilografia nei Paesi Bassi. \nL'11 ottobre 1642 fece domanda per sposare Swaentje Harmens di Nordhorn, la vedova di un ex ministro di culto.\nDijck fond\u00f2 la pi\u00f9 importante fabbrica di caratteri da stampa del XVII secolo, fornendone all'Universit\u00e0 di Oxford e all'Universit\u00e0 di Cambridge.\nVan Dijck divenne il pi\u00f9 importante fondatore di caratteri del suo tempo nei Paesi Bassi, producendo caratteri in romano, corsivo, blackletter, armeno e caratteri musicali. \nAlla sua morte, la sua fonderia fu rilevata dal figlio Abramo (1645-1672.\nNel 1673 la sua fonderia fu rilevata da Daniel Elzevier, quindi i punzoni rimasti passarono a Izaak Ensched\u00e9 quando questi fond\u00f2 ad Haarlem la celebre tipografia editoriale."}
{"id": "8955008", "revid": "1442080", "url": "https://it.wikipedia.org/wiki?curid=8955008", "title": "Margherita Paola Dall'Aglio", "text": "Biografia.\nNacque a Parma il 27 febbraio 1758 nel quartiere della Parrocchia di Santa Cristina da Filippo del fu Giuseppe e da Paola Trombara. Ebbe due fratelli, Pio (nato nel 1756 circa e morto nel 1799) e Giuseppe (nato nel 1761 circa e morto il 22 dicembre 1851), e una sorella, Maria (nata nel 1758 circa e morta il 4 gennaio 1831).\nFaceva parte di una distinta famiglia della citt\u00e0 di Parma e poteva vantare parenti illustri, tra cui il Generale Vincenzo Dall\u2019Aglio e suo fratello Giuseppe Dall\u2019Aglio, Segretario del Magistrato di Brienne.\nIl 19 marzo 1791 spos\u00f2 il tipografo e stampatore Giambattista Bodoni, nella chiesa di Sant\u2019Andrea di Parma, assistendolo sul lavoro per ventidue anni e proseguendo l\u2019attivit\u00e0 della tipografia dopo la sua morte, avvenuta Parma il 30 novembre 1813. Port\u00f2 avanti anche l\u2019attivit\u00e0 di fonderia di caratteri, affidandone la gestione ad Antonio Comellini, in servizio fino al 1820, e continu\u00f2 la vendita diretta delle pubblicazioni stampate dal marito. Margherita e Giambattista Bodoni non ebbero eredi diretti.\nNel 1809, dopo quello del marito, Giuseppe Bossi realizz\u00f2 un suo ritratto, un olio su tela custodito presso il Museo Glauco Lombardi.\nAttivit\u00e0 letteraria.\nMargherita Dall'Aglio fu letterata, pastorella d\u2019Arcadia dal 1792 con il nome di Cloride Tanagria, come testimoniato dall\u2019ode che le dedic\u00f2 il conte Aurelio Bernieri Terrarossa, \"Alla ornatissima signora Paola Margherita Bodoni arcade in Roma col nome di Cloride Tanagria ode\", opera stampata a Parma dal Bodoni nel 1792.\nSi aggreg\u00f2 a diverse accademie, tra cui l\u2019Accademia degli Unanimi di Torino, per cui il 26 dicembre 1796 fu nominata socia onoraria con il nome di \u00abL\u2019Eccelsa\u00bb. Il 18 settembre 1802 divent\u00f2 socia dell\u2019Ordine delle Permenidi con il nome di \u00abAmarilli della Rubiconia Simpemenia dei Filopatridi\u00bb e il 14 dicembre 1803 entr\u00f2 a far parte della Societ\u00e0 letteraria della stessa Accademia. Nel giugno 1815 venne ammessa all\u2019Accademia Costante d\u2019Italia con il nome di \u00abAffabile\u00bb.\nAppassionata di musica, il 2 aprile 1825 venne eletta socia ordinaria della Societ\u00e0 Filarmonica Ducale Parmense.\nIncoraggi\u00f2 l\u2019acquisto da parte del marito della tenuta di campagna al Pozzetto, nel 1798, dove mor\u00ec il 5 settembre 1841.\nEdizioni stampate.\nOttenne il brevetto imperiale per esercitare il mestiere di tipografa in data 11 gennaio 1814.\n\u00c8 a lei che si deve la pubblicazione postuma, nel 1818, del \"Manuale Tipografico del Cavaliere Giambattista Bodoni\", lavoro del marito durato una vita, portato a compimento solo grazie alla vedova, per il quale ella scrisse un\u2019introduzione.\nComplet\u00f2 le opere iniziate dal marito, tra cui i \"Le Fables\" di La Fontaine e le \"Euvres poetiques\" di Boileau.\nDi seguito sono elencate le edizioni pi\u00f9 significative stampate da Margherita Dall\u2019Aglio:\n1814\n1815\n1816\n1817\n1818\n1819\n1820\n1821\n1822\n1824\n1825\n1826\n1827\n1829\n1830\n1833\n1834\nNumerose anche le pubblicazioni occasionali per nascite, nozze, monacazioni, morti, ma anche per celebrare attrici e cantanti. Particolarmente cospicua la produzione editoriale volta a celebrare la Duchessa Maria Luigia, sovrana di Parma, la quale commission\u00f2 a sua volta numerose stampe, tra cui avvisi di corte, partecipazioni di lutto e biglietti d\u2019invito.\nL\u2019attivit\u00e0 si concluse presumibilmente nel 1834, anno in cui venne stampata l\u2019ultima edizione certa, le \"Favole letterarie del signor Tommaso De Yriarte tradotte dallo spagnuolo in rime italiane da Giuseppe Adorni\" [...] (Brooks, n.1321 bis)."}
{"id": "8955009", "revid": "721282", "url": "https://it.wikipedia.org/wiki?curid=8955009", "title": "Metal Morph", "text": "Metal Morph \u00e8 un videogioco fantascientifico in 2D del 1994 esclusivo per la console SNES, il quale \u00e8 stato sviluppato da Origin Systems e pubblicato solo in Nord America da FCI, Inc. (una filiale locale della giapponese FCG).\nTrama.\nIn un futuro distante, pi\u00f9 precisamente nell'anno 2214, la Terra \u00e8 entrata in contatto con una galassia parallela conosciuta come \u201cOtherside\u201d. Per rappresentare il loro pianeta in questa missione di pace, i governi decidono di inviare come ambasciatore Metallion, una creatura vivente umanoide fatta di un particolare metallo liquido, in grado di effettuargli un processo chiamato \u201cMetalMorphosis\u201d e di farlo sopravvivere nelle zone pi\u00f9 remote dell'Universo. I migliori scienziati hanno poi creato per lui l'Hypergate, un portale interdimensionale, che permette di raggiungere tramite collegamento la suddetta galassia con la sua astronave, realizzata nel medesimo metallo. Ma tuttavia, una volta atterrato sul luogo dell'incontro (la base situata su un asteroide), Metallion cade subito in un'imboscata preparata dagli alieni ospitanti e verr\u00e0 usato come cavia nel loro laboratorio, desiderosi di scoprire il suo segreto e che possano dopo avviare l'invasione. Per egli non rimane altra scelta che fuggire autosciogliendosi e partire alla ricerca dei pezzi mancanti della sua astronave, la quale \u00e8 stata sabotata sempre da essi, per raggiungere nuovamente l'Hypergate e fare ritorno sulla Terra.\nModalit\u00e0 di gioco.\n\"Metal Morph\" \u00e8 composto da otto livelli di gioco, il cui gameplay \u00e8 suddiviso in due rappresentative fasi, elencate di seguito.\nPrima fase.\nDi tipo run 'n' gun con schema platform, dove si veste i panni appunto di Metallion. L'obiettivo principale per il giocatore \u00e8 quello di trovare e raccogliere il Morph Pod, ovvero un pezzo della sua astronave (la sua posizione varia a seconda della difficolt\u00e0, impostata sulle opzioni nel men\u00f9 iniziale), per poi tornare all'astronave medesima prendendo l'uscita mediante una porta. Lungo il suo corso sono presenti vari tipi di alieni che lo ostacolano sparandogli, quindi bisogna eliminarli nella stessa maniera. Inoltre, grazie alla \u201cMetalMorphosis\u201d il personaggio pu\u00f2 sciogliersi per entrare e fuoriuscire dai tubi, in modo tale da oltrepassare dei muri invalicabili, ma anche per passare sotto a dei piccoli passaggi o aggirare inosservatamente i nemici.\nSono disponibili sparsi anche degli oggetti utili per Metallion, tra cui una icona con il suo volto (equivale ad una vita extra), uno scudo che temporaneamente lo protegge dagli spari degli alieni e/o dalle scariche elettriche, e quattro differenti cartucce con le munizioni (Rounds) da rifornire nella sua pistola laser.\nSeconda fase.\nDi tipo sparatutto a scorrimento generico. Metallion \u00e8 a bordo della sua astronave e deve farsi largo nello spazio per arrivare ad un pianeta o ad una base spaziale aliena, annientando durante il tragitto le astronavi aliene che incrocia; a volte le battaglie avvengono sulla superficie del pianeta, oppure contro la base che manda tali astronavi dai suoi pertugi che devono essere distrutti. Ad ogni Morph Pod raccolto l'astronave del protagonista assume nuove forme con nuovi tipi di attacchi. Premendo poi il tasto della selezione si pu\u00f2 cambiare il metodo di volo tra \u201cFlight Mode\u201d e \u201cArcade Mode\u201d.\nA differenza della prima fase, qui un oggetto utile viene ottenuto a caso bersagliando ad una speciale navicella. Oltre alla vita extra e allo scudo, si pot\u00e0 ricevere lo Smart Bomb, in grado di distruggere fino a quattro astronavi nemiche in un sol colpo, e lo Speed Up, che semplicemente aumenta la velocit\u00e0 di planaggio dell'astronave di Metallion.\nAltro.\nIn entrambe le fasi, ogni volta che si viene colpiti da un nemico (solo nella seconda andandogli anche in collisione) non solo si perde una vita, ma vede apparire sullo schermo un conto alla rovescia: entro nove secondi il giocatore pu\u00f2 decidere se continuare la partita o andare in game over, nel momento in cui lo fa scendere allo zero.\nAccoglienza.\nLa rivista \"GamePro\" ha dato a \"Metal Morph\" una recensione positiva, commentando che i suoi due schemi si completavano a vicenda, i controlli erano reattivi e precisi, la grafica era attraente e la musica pi\u00f9 gli effetti sonori si adattavano alla sua atmosfera. Tuttavia, il recensore concluse che un acquisto di questo titolo sarebbe stato inutile, poich\u00e9 la selezione del livello nelle opzioni e quelli non casuali consentivano al giocatore di vedere tutto ci\u00f2 che il titolo aveva da offrire dopo un singolo noleggio."}
{"id": "8955010", "revid": "287204", "url": "https://it.wikipedia.org/wiki?curid=8955010", "title": "FIDE Grand Prix", "text": "Il FIDE Grand Prix \u00e8 un circuito di tornei di scacchi che si disputa ogni due anni. \u00c8 organizzato dalla World Chess (ex Agon) e dalla FIDE. L'attuale formula prevede quattro tornei a eliminazione diretta e ventuno partecipanti, ma soltanto 16 partecipanti per ogni tappa; ogni iscritto pu\u00f2 partecipare a tre tornei su quattro. Mette in palio due posti per il Torneo dei candidati destinati al vincitore e al secondo classificato.\nStoria.\nIl Grand Prix nasce nel 2007 come circuito di tornei collegato al ciclo mondiale 2009-2011. Nel complesso processo di riunificazione del titolo mondiale, la Federazione Internazionale degli Scacchi (FIDE) aveva deciso che lo sfidante del campione del mondo sarebbe stato stabilito in un \"match dei candidati\" tra il vincitore della Coppa del Mondo di scacchi 2009 e il vincitore del FIDE Grand Prix 2008-2010. Tuttavia nel novembre del 2008 la FIDE decise di reintrodurre il Torneo dei candidati a quindici anni dall'ultima edizione, perci\u00f2 il Grand Prix avrebbe assegnato due posti al torneo a 8 partecipanti che avrebbe deciso lo sfidante del campione del mondo nel Campionato mondiale del 2012. Da allora il circuito si tiene con cadenza biennale come fase di qualificazione al Campionato del mondo.\nAlbo d'oro.\nI giocatori qualificati al Torneo dei candidati sono evidenziati con sfondo verde. "}
