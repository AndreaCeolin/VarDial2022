{"id": "274699", "revid": "124748632", "url": "https://it.wikipedia.org/wiki?curid=274699", "title": "MTV Unplugged (Giorgia)", "text": "MTV Unplugged \u00e8 un album dal vivo di Giorgia, registrato durante la trasmissione televisiva omonima di MTV in versione acustica a Milano il 29 aprile 2005. Si tratta del primo \"MTV Unplugged\" italiano. Durante lo stesso concerto \u00e8 stato registrato il DVD omonimo, uscito sul mercato qualche mese pi\u00f9 tardi.\nNella conferenza stampa che ha seguito il concerto, la cantante romana ha inoltre detto di essere un po' stufa di cantare, anche per colpa delle pressioni che ci sono nel mondo discografico. Cos\u00ec poi non \u00e8 stato, perch\u00e9 Giorgia dopo l'Unplugged ha lavorato ad altri progetti e nel 2007 ha pubblicato anche un nuovo album, \"Stonata\".\nDescrizione.\nLa raccolta contiene, oltre ai pi\u00f9 famosi successi di Giorgia rielaborati in chiave acustica e con una conoscenza pi\u00f9 profonda e matura della propria voce (\"Girasole\", \"E poi\", \"Gocce di memoria\", \"L'eternit\u00e0\", \"Spirito libero\"), quattro cover di pezzi inglesi (\"Love's Need of Love Today\" di Stevie Wonder, \"I Heard Through the Gravepine\" di Marvin Gaye, cantato in duo con Ricky Fant\u00e9, \"Who's Lovin' You\" dei Jackson 5, \"I'll Stand By You\" dei Pretenders) e quattro inediti incentrati sul senso di abbandono dopo la perdita del partner, sulla perseveranza e sulle ambizioni, sulle paure dell'esistenza (\"Infinite volte\", \"Il senso\", \"Credere\", \"Veloce Giorgia\").\nL'album in Italia ha avuto ottimi risultati di vendita. Nonostante, al contrario del precedente \"Ladra di vento\", non abbia mai raggiunto la prima posizione della classifica della FIMI, \u00e8 stato per diverse settimane al secondo posto, tallonato solo dalla raccolta di successi di Max Pezzali. Secondo la classifica di fine anno edita dalla stessa FIMI, l'album, con oltre 130.000 copie vendute, risulta 42\u00b0 tra i pi\u00f9 venduti in Italia nel 2005. Il CD nello stesso anno ha esordito al 39\u00ba posto della prestigiosa \"European Chart\" di Billboard.\nIl disco ha permesso a Giorgia di vincere il premio \"Riccio D'Argento\" nella sezione \"Migliori Cantanti Italiane\" consegnatole al Teatro Rendano di Cosenza durante una tappa del suo tour.\nGiorgia \u00e8 l'autrice di tutti i testi delle quattro canzoni inedite con la collaborazione di Emanuel Lo, con il quale si \u00e8 fidanzata nel 2004.\nIl dvd.\nSul DVD si pu\u00f2 vedere il concerto registrato da Giorgia. Inoltre, ci sono alcuni contenuti speciali, come il video di \"Infinite volte\" e alcuni filmati che mostrano le prove dell'Unplugged. Il DVD \u00e8 uscito giorno 23 settembre 2005.\nTracce.\nLe canzoni estratte.\nPer lanciare l'album in radio e nelle emittenti musicali, \u00e8 stata scelta la canzone \"Infinite volte\", che per\u00f2 non \u00e8 uscita sul mercato come singolo. Il videoclip mostra immagini varie di un concerto (probabilmente si tratta delle prove dell'Unplugged) alternate ad una Giorgia malinconica mentre canta la canzone: una completa virata di genere rispetto ai provocanti video de \"La gatta (sul tetto)\" o \"Spirito libero\", di qualche tempo prima.\nGiorgia ha anche inciso una versione in studio di \"I heard it throught the grapevine\" di Marvin Gaye, senza il contributo di Fant\u00e9, destinata alle radio e colonna sonora del film di Michele Placido \"Romanzo criminale\". Il video di questa canzone che \u00e8 stato trasmesso nelle emittenti musicali \u00e8 la stessa esibizione dell'Unplugged, con entrambi i protagonisti.\nIl concerto.\nIl concerto \u00e8 stato registrato negli studi milanesi di MTV il 29 aprile 2005.\nLa canzone \"Infinite volte\" non era originariamente parte della tracklist: \u00e8 stata inserita all'ultimo momento. Giorgia ed Emanuel Lo l'avevano pensata, tra l'altro, con un arrangiamento molto elettronico. Solo dopo \u00e8 diventata una canzone \"acustica\", evidentemente riuscita dato che \u00e8 stata scelta per lanciare l'album in radio ed \u00e8 stata eseguita pi\u00f9 volte nel corso del Festivalbar. Nella scaletta originaria, inoltre, era presente \"Vetro sul cuore\", poi eliminata.\nNella scaletta dell'Unplugged mancano due canzoni importanti nella carriera di Giorgia: \"Come saprei\", con cui ha vinto il Festival di Sanremo 1995, e \"Marzo\", dedicata ad Alex Baroni. La cantante ha spiegato l'assenza di queste canzoni cos\u00ec: \u00abPer \"Come saprei\" mi sono quasi fatta violenza, cercando poi conferma nelle persone che mi stavano vicino. Quella canzone rappresenta il mio passato, che non rinnego assolutamente, ma questo Unplugged vuole essere un punto di svolta per il futuro. \"Marzo\" non riesco a cantarla perch\u00e9 eseguirla qui a Milano fa ancora male\u00bb.\nI musicisti.\nPer l'occasione, Giorgia si \u00e8 circondata di persone con cui aveva gi\u00e0 altre volte lavorato. Tommy Barbarella e Sonny T facevano parte della New Power Generation, la storica band di Prince.\nCome ospiti speciali, hanno partecipato il trombettista Terence Blanchard in \"E poi\", \"La gatta (sul tetto)\" e \"Spirito libero\" e il cantante Ricky Fant\u00e9 in \"I Heard It Through the Grapevine\".\nHanno collaborato i musicisti semiprofessionisti : Fabio Canzian (basso) , Paolino Wilson (batteria) , Mark Swenson (arrangiamento chitarre acustiche) .\nI cantanti.\nHanno partecipato nel coro anche Laura Piccinelli, Loredana Casula, Marsel Bason, Susanna Stivali, Valentina Naselli ed Elena Sbalchiero, con il contributo di Sandy Chambers.\nIl quartetto d'archi.\nHa inoltre suonato un quartetto d'archi, formato da Abigeila Voshtina (1\u00b0 violino), Xhiliola Kraja (2\u00b0 violino), Giovanna Gordini (viola) e Eliana Gintoli (violoncello).\nIl tour.\nCome anticipato prima, subito dopo l'uscita del CD, \u00e8 stato anche condotto da Giorgia per la penisola un tour estivo con la stessa scaletta del concerto. Tra una tappa e l'altra del Festivalbar, la tourn\u00e9e, denominata \"Unplugged Sessions 2005\", ha toccato tra le altre citt\u00e0 anche Asti, Taormina, Paestum, Lucca e Venezia. Questo tour estivo per la cantante, \u00e8 stato ancora un successo, ampiamente previsto, visti i prezzi esorbitanti, in particolare per alcune date. In tre citt\u00e0 \u00e8 stato ospite Ricky Fant\u00e8, che ha prima cantato alcune sue canzoni, e poi duettato con Giorgia in \"I Heard it Through the Grapevine\".\nL'inverno successivo sono seguite tante altre tappe del tour nei palazzetti e nei teatri italiani, con piccole variazioni alla scaletta (\u00e8 stata aggiunta, ad esempio, la canzone \"Viaggio della mente\", tratta da Ladra di vento). Tra le citt\u00e0 toccate da questo tour invernale, concentrato nei mesi di novembre e dicembre, ricordiamo Firenze, Torino, Genova, Bologna, Rimini, Palermo, Siracusa, Catania, Roma e Milano."}
{"id": "274703", "revid": "834", "url": "https://it.wikipedia.org/wiki?curid=274703", "title": "Uru", "text": ""}
{"id": "274705", "revid": "4175", "url": "https://it.wikipedia.org/wiki?curid=274705", "title": "Cinque Nazioni 1996", "text": "Il Cinque Nazioni 1996 (, , ) fu la 67\u00aa edizione del torneo rugbistico che vedeva annualmente confrontarsi le Nazionali di , , , e , nonch\u00e9 la 102\u00aa in assoluto considerando anche le edizioni dell'Home Championship.\nFu la prima edizione del torneo a svolgersi in era professionistica, avendo l'International Rugby Football Board sancito la fine dell'obbligo del dilettantismo a fine agosto 1995; proprio l'avvento del professionismo, e la ridefinizione del calendario del campionato inglese, spinsero la Rugby Football Union a proporre al comitato del Cinque Nazioni di ridislocare il torneo a fine stagione nel mese di maggio, anche se la proposta, che pareva ben sostenuta, non fu mai approvata.\nProprio l' fu la squadra campione, per la trentaduesima volta (ventiduesima indivisa): nonostante l'iniziale sconfitta al Parco dei Principi contro la , i britannici in maglia bianca ebbero la meglio sulle altre tre nazioni dell'Home Championship aggiudicandosi, oltre al titolo assoluto, anche triplice corona, Calcutta Cup e Millennium Trophy."}
{"id": "274721", "revid": "287204", "url": "https://it.wikipedia.org/wiki?curid=274721", "title": "Appennino forlivese", "text": "L'Appennino forlivese \u00e8 la porzione centrale dell'Appennino tosco-romagnolo. Confina ad ovest con l'Appennino faentino, ad est con l'Appennino cesenate e a sud con la Toscana.\nGeografia.\nGeografia fisica.\nComprende le vallate di tre fiumi: il Montone, il Rabbi e il Bidente/Ronco, corsi d'acqua che tendono tutti a confluire in direzione di Forl\u00ec, nonch\u00e9 i territori dei comuni di Modigliana e Tredozio.\nAppartengono all'Appennino forlivese le due vette pi\u00f9 elevate di tutto l'Appennino tosco-romagnolo: il monte Falco (1.658\u00a0m s.l.m.) e il monte Falterona (1.654\u00a0m, ad esso propinquo).\nIl passo principale che mette in comunicazione l'Appennino forlivese con la Toscana \u00e8 il Passo del Muraglione (907\u00a0m s.l.m.). Secondo in ordine di importanza, ma molto pi\u00f9 elevato, \u00e8 il Passo della Calla (1.296\u00a0m). \nSu parte dell'appennino forlivese si estende il Parco nazionale delle Foreste Casentinesi, Monte Falterona e Campigna.\nGeografia politica.\nNella valle del Montone si trovano i comuni di San Benedetto in Alpe, Rocca San Casciano, Dovadola e Castrocaro Terme.\nNella valle del Rabbi si trovano i comuni di Premilcuore e Predappio.\nNella valle del Bidente si trovano: la localit\u00e0 sciistica di Campigna, i comuni di Santa Sofia (sede della Comunit\u00e0 del Parco nazionale delle Foreste Casentinesi, Monte Falterona e Campigna), Civitella di Romagna, Galeata e Meldola.\nLa zona pi\u00f9 occidentale dell'Appennino forlivese coincide con i Comuni di Modigliana e Tredozio.\nStoria.\nDurante la seconda guerra mondiale, l'Appennino forlivese vide sorgere la prima delle Repubbliche partigiane del nord Italia, la Repubblica del Corniolo.\nParchi e riserve.\nSul territorio dell'Appennino forlivese insiste parte del Parco nazionale delle Foreste Casentinesi, Monte Falterona e Campigna: in particolare, va segnalata anche la Riserva naturale integrale di Sasso Fratino, la prima riserva naturale integrale istituita in Italia, oggi all'interno del Parco."}
{"id": "274725", "revid": "1437331", "url": "https://it.wikipedia.org/wiki?curid=274725", "title": "Affetto", "text": "Laffetto (dal latino \"adfectus\", da \"adficere\", cio\u00e8 \"ad\" e \"facere\", che significa \"fare qualcosa per\") \u00e8 un sentimento di attaccamento a qualcuno o qualcosa. Pu\u00f2 infatti essere esteso a creature animali o vegetali e persino a particolari oggetti, questi ultimi soprattutto se ricollegati ad una persona cara o a dei ricordi.\nUtilizzo popolare.\nNell'uso popolare sta ad indicare un sentimento o un tipo di relazione interpersonale che ha un valore maggiore della simpatia o dell'amicizia. Per gli studiosi di etica, il termine viene usato generalmente per indicare un sentimento allo stesso tempo duraturo e intenso; alcuni lo mettono in contrasto con la \"passione\" in quanto scevro da elementi sensuali.\nNello specifico la parola viene considerata in relazione ai rapporti emozionali tra persone. Nell'antichit\u00e0 veniva indicata dalla parola greca \"pathos\", e come tale compare negli scritti del filosofo francese Cartesio, di quello olandese Benedetto Spinoza e in molti altri scritti di studiosi di etica.\nPsicologia.\nIn psicologia, i termini \"affezione\" ed \"affettivo\" rivestono una grande importanza. Al pari di tutti i fenomeni intellettivi, sono stati ridotti dagli sperimentalisti a delle sensazioni, cos\u00ec che tutte le emozioni sono considerate come semplici affezioni mentali, elemento di cui in ultima sostanza ogni manifestazione emotiva \u00e8 composta.\nLa natura di tale elemento \u00e8 un problema che non \u00e8 stato risolto in via definitiva da molti esperti di psicologia. Il metodo \u00e8 necessariamente sperimentale, dal momento che qualsiasi verifica su sentimenti e sensazioni \u00e8 per natura difficile.\nLe soluzioni proposte in merito sono due:\nWilhelm Wundt, in \"Lineamenti di psicologia\" (1896), sostiene che possiamo raggruppare in tre categorie affettive principali, ciascuna con il suo negativo, tutte le infinite variet\u00e0: "}
{"id": "274736", "revid": "767487", "url": "https://it.wikipedia.org/wiki?curid=274736", "title": "Ignazio Marini", "text": "Biografia.\nIl Marini nacque a Tagliuno di Castelli Calepio da Prospero Marini, di professione notaio, e Caterina Zerbini, casalinga. Veniva da una famiglia benestante ed era il secondo di otto figli; da ragazzo per volere del padre che voleva farne un prete entr\u00f2 in seminario ma pare che non l'abbia mai frequentato, frequent\u00f2 invece un collegio dove studi\u00f2 retorica, anche se subito cominci\u00f2 a manifestare la sua passione per la musica.\nSi iscrisse poi all'Universit\u00e0 di Pavia perch\u00e9 voleva diventare ingegnere, per\u00f2 non trascur\u00f2 mai la musica, finch\u00e9 all'et\u00e0 di 21 anni venne sentito cantare da alcuni interpreti famosi che gli consigliarono di darsi al teatro.\nStudi\u00f2 canto con vari maestri: Giuseppe Pontiroli, Girolamo Fiorini, Eliodoro Bianchi, Francesco Comencini e fece la sua prima apparizione in pubblico il 16 gennaio 1832 quando cant\u00f2 in un concerto dando prova di buone qualit\u00e0 vocali come basso.\nIl vero debutto nell'opera avvenne sempre in quell'anno al Teatro Grande di Brescia dove prese parte alla esecuzione di due opere: \"Didone abbandonata\" di Saverio Mercadante e \"Gli arabi nelle Gallie\" di Giovanni Pacini.\nDopo alcune esibizioni nei teatri di Varese e di Ferrara il Marini nell'estate del 1833 fece il suo esordio alla Scala di Milano bruciando le tappe visto che di solito i cantanti vi giungevano dopo molti anni di tirocinio.\nIl Marini si spos\u00f2 il 17 marzo 1834 con la cantante Antonietta Raineri, dalla quale in seguito si separ\u00f2 ed ebbe due figli.\nIn quegli anni il Marini vide la sua fama diffondersi sempre di pi\u00f9 e nella primavera del 1836 varc\u00f2 per la prima volta i confini per esibirsi a Vienna, and\u00f2 poi nei teatri di Genova, Brescia, Venezia, Torino, Bergamo, Trieste, Roma, Barcellona, Madrid, Londra, L'Avana, New York, Citt\u00e0 del Messico, Mosca, Pietroburgo interpretando opere di Giuseppe Verdi, Gioachino Rossini, Vincenzo Bellini, Gaetano Donizetti, Wolfgang Amadeus Mozart e molti altri. Per Verdi, fu, nel 1839, il primo interprete del ruolo del titolo di Oberto, Conte di San Bonifacio, nel 1846 il primo Attila, e, a fine carriera, si esib\u00ec nel ruolo comprimariale dell'Alcade ne La forza del destino, nel 1862.\nNel 1869 si rec\u00f2 con la figlia Elvira, pianista, a Madrid per cantare nell\"'Otello\" di Rossini, dopo alcune prove per\u00f2 si ammal\u00f2 di polmonite e dovette essere sostituito, poi si riprese e riusc\u00ec a cantare ancora in modo apprezzabile, questa fu per\u00f2 la sua ultima esibizione in pubblico. Ormai il suo stato di salute cominciava a peggiorare, continu\u00f2 comunque a lavorare come direttore di scena e nel 1870 si rec\u00f2 in Egitto per svolgere questa funzione in collaborazione con la figlia in tutte le opere della stagione di Carnevale 1870-1871.\nDopo aver lasciato l'Egitto il Marini continu\u00f2 a dare lezioni di canto a Milano per un certo periodo poi si ammal\u00f2 e mor\u00ec all'et\u00e0 di 62 anni il 29 aprile 1873."}
{"id": "274737", "revid": "1305772", "url": "https://it.wikipedia.org/wiki?curid=274737", "title": "Sailing to Philadelphia", "text": "Sailing to Philadelphia \u00e8 il secondo album da solista di Mark Knopfler registrato nel 2000 a Dublino, Nashville e Los Angeles.\nIl disco.\n\u00c8 l'album di Mark Knopfler di maggior successo senza il marchio Dire Straits, grazie soprattutto al trascinante singolo \"What It Is\". Ha venduto oltre 3.500.000 di copie ed ha raggiunto la prima posizione in classifica in Italia, Germania, Svizzera e Norvegia per 5 settimane, la seconda in Austria, Paesi Bassi, Spagna e Svezia, la terza in Finlandia, la quarta nel Regno Unito, la settima in Francia e la nona in Danimarca.\nL'opera \u00e8 interamente dedicata alla tradizione musicale statunitense con pezzi che variano dal country al folk passando per il cajun. Si tratta di un ritorno alle origini per l'artista cresciuto con la musica degli Everly Brothers e di Elvis Presley. Non mancano inoltre echi della sua precedente carriera con i Dire Straits.\nNei brani \"Sailing to Philadelphia\" e \"The Last Laugh\" Knopfler si avvale della collaborazione di due suoi illustri amici: rispettivamente James Taylor e Van Morrison.\nTracce.\nTutti i brani sono stati scritti da Mark Knopfler.\nL'edizione americana ha le tracce disposte in ordine differente e contiene la canzone \"Do America\" (4:12) come sesto brano, al posto di \"Silvertown Blues\" che diventa dodicesimo, seguito dall'ultimo \"Sands of Nevada\". Assente invece il brano \"One more Matinee\".\nEsiste una versione messicana di \"What It Is\" con una strofa in pi\u00f9 rispetto all'originale."}
{"id": "274742", "revid": "767487", "url": "https://it.wikipedia.org/wiki?curid=274742", "title": "C'eravamo tanto amati (film)", "text": "C'eravamo tanto amati \u00e8 un film commedia del 1974, diretto da Ettore Scola e interpretato da Vittorio Gassman, Nino Manfredi, Stefania Sandrelli, Stefano Satta Flores, Giovanna Ralli e Aldo Fabrizi.\nDedicato a Vittorio De Sica, scomparso durante la lavorazione, \u00e8 considerato il capolavoro di Scola, sancendone l'ingresso tra i pi\u00f9 grandi cineasti italiani di sempre. A met\u00e0 tra commedia all'italiana e cinema d'impegno sociale, il film rende anche omaggio ad altri generi cinematografici, in virt\u00f9 della trama che percorre circa 30 anni di storia italiana, e soprattutto attraverso una serie di intuizioni filmiche in onore di Vittorio De Sica, Federico Fellini, Michelangelo Antonioni, Roberto Rossellini e Alain Resnais.\nLa pellicola si aggiudic\u00f2 molti premi tra cui il Gran Premio al Festival cinematografico internazionale di Mosca, un premio C\u00e9sar per il miglior film straniero, tre nastri d'argento, la Grolla d'oro del premio di Saint Vincent. Il film \u00e8 stato successivamente inserito nella lista dei \"100 film italiani da salvare\", \"100 pellicole che hanno cambiato la memoria collettiva del Paese tra il 1942 e il 1978\".\nIl titolo.\nIl titolo del film - che inizialmente doveva essere \"Voglio uccidere De Sica\" poi \"Avventura italiana\" - \u00e8 una strofa della canzone \"Come pioveva!\", scritta nel 1918 dal cantautore napoletano Armando Gill, poi riproposta da altri (fra i quali Vittorio De Sica a inizio carriera) e rimasta nel repertorio della musica leggera italiana.\nDa un'altra frase della stessa canzone presero il titolo due film dello stesso periodo di questo: \"Una sera c'incontrammo\" e \"I soliti ignoti colpiscono ancora - E una banca rapinammo per fatal combinazion\" (essendo la frase completa \u00ab C'eravamo tanto amati, per un anno forse pi\u00f9/C'eravamo poi lasciati, non ricordo come fu/Ma una sera c'incontrammo, per fatal combinazion/perch\u00e9 insieme riparammo dalla pioggia in un porton \u00bb).\nTrama.\nGianni, Antonio e Nicola sono tre partigiani divenuti amici durante la guerra di liberazione. Dopo la fine della Seconda guerra mondiale si dividono: Nicola ritorna a Nocera Inferiore, dove diventa insegnante, Antonio a Roma dove riprende il lavoro di portantino in un ospedale, e Gianni a Pavia per terminare gli studi di giurisprudenza. In ospedale Antonio conosce Luciana, aspirante attrice originaria della provincia di Udine (\"son di Trasaghis, vicino Peonis\"). Antonio rimane invece fedele alle sue idee politiche e per queste viene discriminato in ospedale, dove combatte le sue battaglie che hanno perso di novit\u00e0 e si devono misurare con gli orizzonti molto pi\u00f9 ristretti della vita quotidiana rispetto alle prospettive palingenetiche per le quali aveva rischiato la vita da partigiano.\nQualche tempo dopo, precisamente subito dopo il 18 aprile 1948, Gianni e Antonio si ritrovano casualmente in una trattoria di Roma. Gianni \u00e8 ora un avvocato tirocinante, mentre Antonio si \u00e8 nel frattempo fidanzato con Luciana: la ragazza e Gianni si piacciono subito. Questi, ambizioso e meno idealista del suo amico, ne tradisce la fiducia, portandogli via Luciana. Il suo arrivismo lo porta per\u00f2 poi a cogliere l'occasione di lasciarla per Elide, figlia sempliciotta di Romolo Catenacci, ex capomastro rude, disonesto e senza scrupoli, nostalgico fascista divenuto ricco palazzinaro, diventandone anche il suo avvocato, aggirando la legge al fine di proteggerne i loschi affari, ormai parte dei suoi stessi interessi.\nNicola, professore al liceo classico di Nocera Inferiore, ha pretese intellettuali ed \u00e8 attivo nel cineforum: proprio a causa dei film da lui proposti, tra cui \"Ladri di biciclette\", subisce l'ostracismo della classe dirigente locale, filo-democristiana e da sempre avversa ai film del neorealismo. Escluso dall'insegnamento, abbandona moglie e figli per cercare fortuna in campo culturale a Roma. L\u2019uomo tenta anche la fortuna a \"Lascia o raddoppia?\", perdendo il massimo della somma messa in palio, andando fuori tempo massimo per aver divagato nella risposta a una ambigua domanda su un aneddoto riguardante proprio \"Ladri di biciclette\", per poi tirare a campare firmando articoli di cinema con lo pseudonimo di \"Vice\", assumendo sempre pi\u00f9 il ruolo caricaturale dell'intellettuale che da \"voce critica e coscienza della nazione\" resta impegnato in sterili polemiche e battaglie fini a loro stesse.\nIntanto Luciana, dopo essere stata abbandonata da Gianni, avuto poi un breve flirt anche con Nicola, tenta il suicidio, venendo soccorsa in extremis da Antonio. Luciana per\u00f2 lo respinge nuovamente, rompendo i legami con i tre amici. Una sera, a bordo di un'autoambulanza, Antonio viene chiamato a intervenire a piazza di Trevi proprio mentre Federico Fellini si accinge a girare la famosa scena della fontana con Marcello Mastroianni ne \"La dolce vita\" (nella scena il regista e l'attore interpretano loro stessi). In questa occasione rivede Luciana, che \u00e8 accompagnata da Rinaldo, un \"capogruppo\" che le d\u00e0 lavoro nel giro cinematografico; quando i due vengono a contatto ne nasce una rissa, e Antonio si ritrova con il naso rotto nella stessa ambulanza con cui era arrivato.\nGianni intanto ha scalato la sua posizione sociale, ed \u00e8 diventato capofamiglia indiscusso, anche a spese dell'ingombrante suocero. Distaccato rispetto ai figli e alla moglie, che non ama, cerca di raffinare la consorte; Elide tenta di diventare una persona colta ed elegante per compiacere il marito, che per\u00f2 resta indifferente e insofferente nei suoi confronti, anche quando quest'ultima gli racconta di avere avuto una storia extraconiugale. Lo stesso giorno Elide muore in un incidente stradale e, quando riappare brevemente al marito sotto forma di visione, questi cerca di mostrarsi indifferente, ma lei gli rinfaccia che con la sua morte non \u00e8 pi\u00f9 rimasto nessuno che tenga davvero a lui. Nel frattempo Antonio si \u00e8 fidanzato con una donna, che lascia quando incontra di nuovo casualmente Luciana, che nel frattempo ha avuto un figlio e lavora come maschera in un cinema. L'uomo mostra di amarla ancora, e i due tornano insieme.\nUn giorno del 1974 Antonio rincontra casualmente Gianni, che scambia per un posteggiatore abusivo, dato che questi stava cercando di districare l'ingorgo di un parcheggio ove vi era anche la sua auto, e gli propone una rimpatriata con Nicola. Sebbene Gianni annuisca, in realt\u00e0 non vorrebbe andare, ma un confronto col suocero solo e paraplegico, pi\u00f9 tardi, gli fa cambiare idea. I tre amici si ritrovano quindi a cena nella stessa trattoria di tanti anni prima (\"Dal re della mezza porzione\") e tracciano il bilancio della propria vita. Discutendo di politica, Antonio e Nicola finiscono per litigare fino a venire alle mani. Gianni tenta di assumersi la colpa morale di tutto, rivelando chi in realt\u00e0 sia e in che agiatezza (e bassi principi morali) ormai viva, ma non viene ascoltato. Nella colluttazione perde la patente, che Antonio per sbaglio consegna a Nicola. La pace non tarda a tornare tra i tre vecchi amici: Antonio (che si \u00e8 riservato per loro una sorpresa) decide di accompagnarli a un presidio notturno davanti a una scuola dove li fa incontrare con Luciana che, nel frattempo diventata sua moglie, sta in coda per iscrivere i loro due figli.\nGianni, sorpreso e nostalgico, ha una breve conversazione con la donna, in cui le dichiara il suo amore per lei, che dice mai scomparso in tutti quegli anni, sentendosi rispondere da Luciana che lei invece non ha pi\u00f9 pensato a lui dopo la loro rottura. Amareggiato e solo pi\u00f9 che mai, Gianni senza dire nulla si allontana dal presidio e sparisce nella notte; Antonio e Nicola si rendono conto della sua assenza solo quando quest\u2019ultimo guarda la patente e scopre che non \u00e8 la sua, ma \u00e8 di Gianni. I due amici, con Luciana, gliela riporteranno il giorno dopo all'indirizzo scritto sul documento stesso, e scoprono, non visti, Gianni mentre sta per tuffarsi nella piscina della sua lussuosa villa: vengono cos\u00ec a sapere della sua grande agiatezza, che non aveva avuto il coraggio di rivelare ai due amici, e decidono cos\u00ec di andarsene, lasciando la patente su di un muretto di confine della propriet\u00e0 del loro ormai ex amico.\nProduzione.\nCast.\nPer i ruoli principali Scola sceglie attori con i quali aveva gi\u00e0 proficuamente lavorato \u2013 Gassman, Manfredi, ma anche la Ralli \u2013 e che continuer\u00e0 poi a coinvolgere nelle pellicole successive; e per la prima volta chiama la Sandrelli, che poi riavr\u00e0 in altre quattro pellicole.\nUna peculiarit\u00e0 del film, abbastanza inconsueta fino ad allora nel cinema italiano, \u00e8 che spesso i personaggi si rivolgono direttamente al pubblico, con la voce fuori campo (come nella primissima scena), ma anche con lo sguardo verso la macchina da presa, rompendo la convenzione cinematografica di non fissare l'obiettivo della camera, che \u00e8 come fissare negli occhi lo spettatore e infrangere la finzione scenica.\nAltra caratteristica \u00e8 la presenza di qualche personaggio reale chiamato a interpretare s\u00e9 stesso, come Mike Bongiorno quando Nicola partecipa a \"Lascia o raddoppia?\" o Fellini e Mastroianni nella ricostruita scena di \"La dolce vita\" dentro la Fontana di Trevi; non mancano inoltre estratti di cinegiornali, a documentare alcuni passaggi storici come il referendum istituzionale del 2 giugno 1946 e altri avvenimenti politici di quegli anni.\nVi sono infine alcune immagini di un vero incontro pubblico di Vittorio De Sica, ultima sua uscita prima della scomparsa, avvenuta il 13 novembre 1974, durante il missaggio di \"C'eravamo tanto amati\", che comunque De Sica aveva fatto in tempo a vedere: Scola decide cos\u00ec che il film, in uscita il mese seguente, venga dedicato all'amico scomparso con una scritta finale.\nRiprese.\nLe riprese sono iniziate il 4 marzo 1974 a Roma, citt\u00e0 dove state girate quasi tutte le scene: gli interni negli studi Incir-De Paolis, gli esterni in vari luoghi del centro e della periferia (le piazze Caprera, della Consolazione, del Popolo, di Spagna, la vera trattoria \u201cIl re della mezza porzione\u201d, il lungotevere, l'Aventino, la Garbatella, eccetera). La villa di Gianni, dove la storia inizia e finisce, si trova all'Olgiata, complesso residenziale a nord della Capitale, che negli anni seguenti sar\u00e0 set di decine di film di vario genere, come \"Di che segno sei?\" di Sergio Corbucci del 1975 e \"La vergine, il toro e il capricorno\", e di alcune serie televisive. La parte del film ambientata nel passato \u00e8 girata in bianco e nero; la parte della contemporaneit\u00e0 \u00e8 invece a colori.\nColonna sonora.\nScola affida il commento musicale ad Armando Trovajoli, con cui collaborava fin dall'esordio registico e che poi gli scriver\u00e0 la colonna sonora di quasi tutti i film successivi. Secondo Giovanni Grazzini, insieme alla fotografia di Cirillo \u00able musiche di Trovajoli fasciano di grazia il film\u00bb.\nPer il tema portante Paola Scola, figlia del regista, scrisse un testo a tema resistenziale che si sente cantare in sottofondo due volte: nelle scene iniziali, mentre scorrono vere immagini della Liberazione, in bianco e nero; e nella veglia davanti alla scuola, dove Antonio e Nicola si uniscono a due ragazzini con la chitarra. Il brano non ha titolo e non risulta che gli autori l'abbiamo mai inciso a parte, eppure ha sviluppato una vita propria: \u00e8 comunemente chiamato \"E io ero Sandokan\", riprendendone una strofa, e ancora decenni dopo l'uscita del film gode di una certa notoriet\u00e0, eseguito da vari gruppi.\nPer tale motivo, pur essendo appunto una canzone inventata nel 1974 in occasione di questa pellicola, viene talvolta scambiata per un vero canto della Resistenza.\nDistribuzione.\nIl film \u00e8 uscito nelle sale italiane il 21 dicembre 1974 ed ebbe un grandissimo successo, posizionandosi al 12\u00ba posto della classifica nella stagione 1974-75. \nNel giugno 1996 la videocassetta del film \u00e8 stata abbinata al quotidiano \"L'Unit\u00e0\"; nel 2016 analoga iniziativa editoriale, ma con la versione restaurata e in formato DVD, fu presa dal gruppo \"L'Espresso-Repubblica\".\nRestauro.\nNel 2001 l\"'Associazione Philip Morris Progetto Cinema\", in collaborazione con i produttori, la Scuola nazionale di cinema e la Cineteca Nazionale, ha curato il restauro della pellicola, eseguito nei laboratori di Cinecitt\u00e0 sotto la direzione di Giuseppe Rotunno.\nCritica.\nIl professor Roy Menarini ha scritto: \u00abIl film possiede un'amarezza di fondo e una forza evocativa ancora oggi di grande effetto. \u00c8 come se la commedia all'italiana, al canto del cigno, si piegasse a riguardare trent'anni di storia attraverso i suoi disillusi rappresentanti\u00bb.\nPier Marco De Santi e Rossano Vittori nel libro \"I film di Ettore Scola\": \u00abQuesto film dolce amaro, pi\u00f9 sentimentale che intellettuale, (...) questa pellicola sull'amore e sull'amicizia, sulla decadenza dell'amore e dell'amicizia... ciascuno dei tre protagonisti \u00e8 un po' Scola e un po' tutti noi: infatti, essi rappresentano tre aspetti di un personaggio unico, quello di un italiano con le sue contraddizioni interne, le stesse che oggi ci perseguitano\u00bb.\nLo storico e critico cinematografico Gian Piero Brunetta: \u00abScola riannoda il senso della storia collettiva, ridefinendo le tappe del viaggio dei suoi personaggi attraverso momenti obbligati per la storia degli italiani. Speranze, utopie, fame, benessere, battaglie culturali vissute con grande partecipazione e perdute regolarmente, rinunce, grandi e piccole passioni, vigliaccherie, compromessi, ma anche piccole riserve di capacit\u00e0 di pensare ancora ai mondi possibili, costituiscono il bilancio che l'autore traccia, facendo pesare la propria presenza, il proprio coinvolgimento, firmando il suo primo patto autobiografico con la storia di una generazione\u00bb.\nIl critico teatrale e cinematografico Aldo Vigan\u00f2: \u00abDopo \"C'eravamo tanto amati\" per il cinema e per la societ\u00e0 italiana si apre solo il tempo della confusione, della rabbia, del rimorso. E contemporaneamente, nasce la spiacevole sensazione di sentirsi sospesi nel vuoto: politico, estetico, culturale\u00bb.\nCitazioni e omaggi.\nInizialmente nel progetto degli sceneggiatori doveva esserci un solo protagonista, un professore di provincia entusiasta di \"Ladri di biciclette\", che abbandonava lavoro e famiglia per andare a Roma con l'obiettivo di conoscere Vittorio De Sica. Il debito del film nei confronti del Neorealismo e in particolare di De Sica \u00e8 consistente. Oltre alla dedica finale al regista, sono presenti al suo indirizzo numerose citazioni e omaggi. Il film amato e recensito da Nicola nel suo cineforum \u00e8 \"Ladri di biciclette\"; e proprio di De Sica Nicola \u00e8 un appassionato ammiratore. Inoltre, in una delle sequenze finali, si vede sempre Nicola partecipare a un incontro pubblico con Vittorio De Sica, nel quale questi rivela il trucco (vero) che ha utilizzato durante le riprese di \"Ladri di biciclette\" per far piangere il piccolo protagonista durante la scena dell'arresto del padre, e che era stato l'oggetto della domanda contestata dallo stesso Nicola durante la sua partecipazione a \"Lascia o raddoppia?\".\nTra gli omaggi espliciti ai protagonisti del cinema italiano, oltre a quello a Vittorio De Sica e al suo \"Ladri di biciclette\", vi \u00e8 quello a Federico Fellini e al suo attore preferito, Marcello Mastroianni, con la ricostruzione della famosa scena de \"La dolce vita\" nella Fontana di Trevi. Inoltre \u00e8 omaggiato Michelangelo Antonioni, le cui scene di incomunicabilit\u00e0 si manifestano nella relazione tra Gianni e l'insoddisfatta Elide.\nIl regista riprende certe tecniche della \"nouvelle vague\" e del cinema d'autore degli anni sessanta: l'alternarsi fra bianco e nero e colore, la narrazione non lineare (il film inizia e si conclude con la stessa scena), la rottura della quarta parete, con i personaggi che interrompono l'azione per rivolgersi al pubblico, le sequenze oniriche, dove Gianni parla col fantasma della moglie o immagina la sua morte in battaglia. Questi sperimentalismi sono comunque trattati in modo ironico e non alterano l'impianto sostanzialmente realista del film.\nIl personaggio di Luciana riprende quello di Adriana Astarelli, sempre interpretato da Stefania Sandrelli, nel film \"Io la conoscevo bene\" di Antonio Pietrangeli. Entrambe sono ragazze di provincia in cerca di successo nell'ambiente cinematografico capitolino, ma che alla fine ripiegheranno in un lavoro da maschera all'interno di un cinema."}
{"id": "274744", "revid": "1305772", "url": "https://it.wikipedia.org/wiki?curid=274744", "title": "Devil May Cry 2", "text": "Devil May Cry 2 \u00e8 un videogioco del 2003 per PlayStation 2, prodotto dalla Capcom. \u00c8 il seguito di \"Devil May Cry\". Come il predecessore, anche questo \u00e8 un gioco d'azione con una colonna sonora metal, ma a differenza del primo capitolo lo scenario non \u00e8 pi\u00f9 soltanto gotico ma vi sono anche delle ambientazioni urbane. Il protagonista del gioco \u00e8 Dante, un mezzo demone figlio del demone Sparda e dell'umana Eva, ma questa volta non sar\u00e0 solo: sar\u00e0 infatti accompagnato dalla bellissima Lucia, un'avvenente fanciulla dai capelli rosso fuoco. I due sono uniti per sconfiggere i demoni presenti nel villaggio di Lucia. Il gioco \u00e8 giocabile sia con protagonista Lucia, sia con protagonista Dante. Cronologicamente si svolge successivamente agli eventi del primo capitolo.\nFu seguito a sua volta da \"\". Venne incluso, insieme al predecessore e al successore, in varie raccolte: \"Devil May Cry 5th Anniversary Collection\" (2006) per PS2, \"Devil May Cry HD Collection\" (2011) per PS2, Xbox 360, PlayStation 3, PlayStation 4, Xbox One e Windows, \"Devil May Cry Triple Pack\" (2019) per Nintendo Switch.\nTrama.\n\"Devil May Cry 2\" inizia con Lucia e Dante che entrano separatamente in un museo dove \u00e8 conservato un oggetto importante chiamato Medaglia (un pezzo dell'Arcana). Dopo aver sconfitto un gruppo di demoni nel museo, Lucia invita Dante a seguirla sull'isola Dumary, dove viene presentato a Matier, sua madre. Matier spiega che una volta ha combattuto al fianco del padre di Sparda, demone leggendario nonch\u00e9 padre di Dante (questo spesso verr\u00e0 ricordato nel corso del gioco ed il cacciatore verr\u00e0 chiamato \"figlio di Sparda\" pi\u00f9 volte), per difendere l'isola dai demoni, e che adesso ha bisogno dell'aiuto di Dante per combattere Arius, un uomo d'affari internazionale che sta usando il potere demoniaco nel tentativo di conquistare il mondo. In risposta, Dante lancia una moneta e decide di aiutare quando esce testa. Dopo che Dante se ne va, Matier e Lucia discutono dell'\"Arcana\", un manufatto di cui Arius ha bisogno per evocare il demone Argosax. Da qui il gioco non sar\u00e0 pi\u00f9 in parallelo con quello di Lucia. La protettrice (cos\u00ec verr\u00e0 chiamata Lucia all'inizio di ogni missione) parte in ricerca degli altri pezzi dell'Arcana.\nIl cacciatore e la protettrice si incontreranno in seguito e Lucia dar\u00e0 a Dante l'ultimo pezzo dell'Arcana. La ragazza infine affronta Arius, che le rivela che lei non \u00e8 altro che una sua creazione, e che da un momento all'altro potrebbe attaccare il mondo degli umani. La giovane rimane esterrefatta ed Arius pochi secondi dopo la incatena ad una parete. Contemporaneamente Dante rincontra Matier, che lo prega di prendere con s\u00e9 i pezzi dell'Arcana ed andare ad aiutare Lucia. Il cacciatore lancer\u00e0 nuovamente la moneta che, caduta su testa, determiner\u00e0 la sua partenza per aiutare la protettrice. Arriva quindi da Arius, gli cede i pezzi dell'Arcana e si trover\u00e0 a decidere tra lo scontro con Arius o la liberazione di Lucia: Dante decider\u00e0 di liberare la bella demone. In seguito i due correranno in giro per la citt\u00e0 per spezzare i sigilli che apriranno il passaggio al palazzo di Arius. Dante va quindi da Arius, che non \u00e8 riuscito ad attivare il portale per il mondo dei demoni. Dante gli rivela che quando gli aveva dato i pezzi dell'Arcana aveva scambiato la moneta Arcana (quella presa al museo) con la propria, dicendogli: \"Una falsa moneta per un falso Dio\". Una volta sconfitto Arius sembra tutto finito, ma non \u00e8 cos\u00ec. Lucia prega Dante di ucciderla: gli rivela di essere un demone artificiale creato da Arius e che a causa di questo potrebbe impazzire ed attaccare gli umani da un momento all'altro. Improvvisamente la porta per il regno demoniaco si apre, nonostante il rituale di Arius fosse fallito: Dante si appresta a varcare il portale ma Lucia lo ferma dicendo che una volta entrato potrebbe non essere pi\u00f9 capace di tornare indietro e che deve essere lei ad andare perch\u00e9 si ritiene sacrificabile. La ragazza esclama che sarebbe felice di morire come un'umana e dopo aver detto questo versa una lacrima: Dante se ne accorge e le dice che i demoni non piangono mai, la stessa cosa che aveva detto a Trish durante la sua avventura a Mallet Island. Esattamente come per Trish, le lacrime di Lucia significano che lei \u00e8 pi\u00f9 umana che demone. Dopo aver asciugato il viso della ragazza, Dante decide che sar\u00e0 la fortuna a decretare chi entrer\u00e0 nel mondo dei demoni per affrontare Argosax: anche questa volta sar\u00e0 il figlio di Sparda a vincere. Dante d\u00e0 infine la sua moneta a Lucia ed entra nel portale. Lucia si accorge che la moneta di Dante \u00e8 truccata, dato che su entrambi i lati c'\u00e8 la stessa figura. \nIn quel momento Arius torna in vita con delle sembianze demoniache: Lucia lo affronta e lo sconfigge. Contemporaneamente, Dante sta affrontando Argosax e solo dopo averlo sconfitto il potente demone rivela le sue vere fattezze: nella sua vera forma, Argosax prende il nome di \"The Despair Embodied\" e si presenta come un angelo di fuoco con le corna dal corpo androgino che cambia sesso in base agli attacchi. Dante riuscir\u00e0 a sconfiggerlo per poi ucciderlo definitivamente tramite un colpo energetico proveniente da una delle sue pistole. A bordo di una moto, il mezzo demone attraversa il regno dei demoni e decide di \"fare una capatina all'inferno\". All'indomani della battaglia, Matier tenta di rassicurare Lucia sul destino di Dante, affermando che anche Sparda \u00e8 tornato da un viaggio simile. Il finale del gioco mostra Lucia che aspetta Dante nel suo negozio mentre gioca con la moneta e ricorda ci\u00f2 che il figlio di Sparda le ha detto prima di entrare nel mondo dei demoni (\"il mio compito \u00e8 cacciare i demoni\" e \"i demoni non piangono mai\"); subito dopo si sente il rombo di una moto fuori dal negozio: Lucia corre e lascia cadere la moneta. All'interrogativo se si tratti di Dante non verr\u00e0 data risposta.\nNemici.\nQuesti demoni sono i primi che Dante e Lucia incontrano nel loro cammino. Assomigliano parecchio alle Marionette\ndel primo gioco per via della loro lentezza e debolezza. Sono degli scheletri racchiusi in alcune specie di gabbie\ne possono essere armati di spade o scudi che possono lanciare sull'avversario come uno yo-yo. Nonostante i loro movimenti lenti\ndiventano pericolosi quando si trovano in gruppo.\nDemoni con sembianze di avvoltoi. Possono attaccare come attaccano i normali rapaci ma sono in grado di sparare delle meteore\ninfuocate dalla bocca. La chiave per batterli \u00e8 attaccarli con armi da fuoco rapide.\nPiccoli ma rapidi, questi esseri scimmieschi si muovono quasi sempre in gruppo e con i loro artigli possono dare\ndel filo da torcere ai malcapitati. Gli Homromsira hanno il potere del fuoco e delle fiamme; i Ghumsira sono velenosi\nmentre i Jomothumsira, i pi\u00f9 pericolosi, sono fatti di materiale sconosciuto simile all'ombra.\nDemoni stregoni che hanno rispettivamente il potere del fuoco, del ghiaccio e del fulmine che riescono a richiamare\ntramite i loro bastoni magici. Con i loro mantelli neri ricordano la figura della morte.\nDemone insettoide in grado di volare. Creano degli anelli magici attorno al nemico che si trasforma in fuoco.\nDemoni caprini provvisti di ali con sembianze antropomorfe. Possono attaccarvi a terra oppure mentre volano evocando quattro sfere di energia; in gruppo possono risultare molto ostici.\nBoss.\nTartarussian:\nUn guerriero che fu incarcerato per il suo tradimento. Totalmente fuori controllo, esso ha due teste con un solo occhio azzurro, ed \u00e8 ricoperto da un'armatura in acciaio; come armi usa due gigantesche palle chiodate. Sar\u00e0 il primo boss di Lucia\nPlutonian:\nFratello di Tartarussian, incarcerato per gli stessi motivi. Si presenta uguale a suo fratello tranne per il colore, ma quando si affronter\u00e0 lui potr\u00e0 attivare delle trappole.\nOranguerra:\nPrimo boss che affronter\u00e0 Dante, si tratta di un gigantesco scimmione che possiede una forza bruta; ce ne sar\u00e0 un altro in citt\u00e0 con molta pi\u00f9 vita anche se pi\u00f9 piccolo.\nJokatgulm:\nSecondo boss che affronter\u00e0 Dante, appare come una piovra blu demoniaca, che oppone fra il suo corpo e il nemico dei tentacoli, \u00e8 in grado di usare del veleno se qualcuno gli si avvicina.\nNefasturris:\n\u00c8 uno dei demoni pi\u00f9 potenti del gioco, appare come un mostro intrappolato in un grattacielo, il suo aspetto fisico \u00e8 simile a quello di una mummia.\nLe sue abilit\u00e0 sono un raggio orizzontale che proviene dalla bocca (colpo pi\u00f9 potente) e raggi di energia.\nDopo aver sconfitto tutto il suo corpo, rimarr\u00e0 solo la sua testa detta Nefascapitis, la quale avr\u00e0 anche colpi simili a quelli di Griffon.\nFuriataurus:\nBoss che affronter\u00e0 Dante appena raggiunto il tetto degli elicotteri della base di Arius, \u00e8 simile a un minotauro ed \u00e8 avvolto dalle fiamme.\nI suoi colpi sono una corsa con incornata, facile da evitare, colonne di fiamme e dopo di queste cercher\u00e0 con la mazza di creare un vento per attirarvi contro esse.\nNocpteran:\nBoss affrontato da Lucia, simile a una falena che vive nel mondo demoniaco, riesce a creare larve con le quali tentare di uccidervi.\nTateobesu:\nDemone acquatico affrontato da Lucia, difficile da sconfiggere a causa dei suoi veloci movimenti. Esso si presenta come un'anguilla gigante.\nBolverk:\nQuesto boss si presenta con le fattezze di uno scheletro di color marroncino, sar\u00e0 quello che vi combatter\u00e0 pi\u00f9 lealmente rispetto agli altri, accompagnato dai lupi fantasma Friki e Geri.\nPhantom:\nSi ripresenter\u00e0 in questo capitolo Phantom, il che ci fa intuire che in Devil May Cry quello non era l'unico phantom, avr\u00e0 gli stessi attacchi ma la sua resistenza caler\u00e0 notevolmente.\nTrismagia:\nQuesto potente demone \u00e8 in grado di manipolare gli elementi e di usarli in battaglia. Della sua storia si sa poco, ma \u00e8 ritenuto uno dei demoni pi\u00f9 antichi, a quanto pare conosceva Sparda, infatti a Dante dice bruscamente di espiare i suoi peccati.\nArius:\nIl capo dei demoni, colui che vuole ottenere il potere di Argosax, appare come un uomo di media statura con baffi francesi.\nNello scontro \u00e8 aiutato dalle sue X (si pronuncia cai), le quali sono suoi esperimenti come Lucia ma, a differenza della protagonista femminile, non hanno caratteristiche umane.\nPi\u00f9 in avanti viene posseduto e viene sconfitto da Lucia.\nArgosax:\nDominava mezzo mondo demoniaco (l'altra met\u00e0 divenne di Mundus) ma poi venne sconfitto da Sparda.\nBoss che \u00e8 formato da cinque dei boss affrontati (nefasturris, phantom, oranguerra, furiaturus, jokatgulm), pi\u00f9 Griffon del primo Devil May Cry.\nThe Despair Embodied:\nLa vera forma di Argosax, si presenta come un angelo ricoperto dal fuoco con sedici ali munito di lame.\nI suoi attacchi sono quelli frontali, dei pungiglioni lanciati dalle ali e delle fiamme."}
{"id": "274745", "revid": "125735604", "url": "https://it.wikipedia.org/wiki?curid=274745", "title": "Tony Scott (musicista)", "text": "Artista talentuoso e versatile del panorama jazz mondiale, fu un virtuoso clarinettista, ma anche sassofonista e pianista, arrangiatore, compositore e direttore di orchestre jazz. \u00c8 considerato, insieme a Benny Goodman, Artie Shaw e all'amico e rivale Buddy DeFranco, tra i pi\u00f9 grandi clarinettisti jazz di tutti i tempi.\nBiografia.\nScott nacque a Morristown, nel New Jersey, da genitori italiani originari del piccolo comune trapanese di Salemi, emigrati negli Stati Uniti nei primi anni del \u2018900. Inizi\u00f2 molto presto gli studi musicali, diplomandosi in clarinetto alla \"Juilliard School\" di New York, concludendo gli studi all'et\u00e0 di 22 anni. Sempre a New York ha studiato successivamente alla \"Contemporary School of Music\", con il compositore Stefan Wolpe.\nSpinto dalla curiosit\u00e0 e dall'interesse per il genere umano, Tony Scott ha vissuto in diverse parti del mondo, stabilendosi di volta in volta nei Paesi che gli offrivano ospitalit\u00e0 ed esperienze musicali (Africa, Giappone, Indonesia, Hong Kong, Europa) finendo con lo stabilirsi definitivamente in Italia, a Roma, dove \u00e8 morto il 28 marzo del 2007, all'et\u00e0 di 85 anni.\nIl funerale si svolse nella stessa capitale, presso la Chiesa degli Artisti in Piazza del Popolo, e venne tumulato nel Cimitero Monumentale di Salemi, luogo d'origine della famiglia a cui si era molto legato in vita.\n\u00c8 considerato fra i migliori strumentisti della scena jazz di tutti i tempi\nCarriera.\nGli inizi.\nCoinvolto dall'atmosfera musicale profondamente stimolante che nella met\u00e0 degli anni 1940 si respirava soprattutto a New York, scopr\u00ec presto il jazz e suon\u00f2 con i pi\u00f9 grandi musicisti di questo genere musicale e divenne un jazzista di fama internazionale. Oltre al clarinetto suonava qualunque tipo di sassofono, il piano ed era compositore, arrangiatore e direttore d'orchestra.\nAttivit\u00e0 musicale.\nL'attivit\u00e0 di Tony Scott \u00e8 stata lunga e ricca di esperienze e riconoscimenti mondiali. Ha suonato con I pi\u00f9 grandi jazzisti della cosiddetta \u201cEpoca d'oro\u201d: da Erroll Garner, Buck Clayton, Billy Taylor, Trummy Young, Art Tatum, Ben Webster, Lester Young, Charlie Parker, Dizzy Gillespie, Thelonious Monk, Bud Powell, Fats Navarro, Sid Catlett, Charlie Shavers, Al Cohn, a Peggy Lee, Sarah Vaughan, Carmen McRae, Riccardo Dalli Cardillo\nPer la sua grande amica Billie Holiday \u00e8 stato clarinettista, pianista, arrangiatore e leader dell'orchestra (concerto alla Carnegie Hall e album originale: \"Lady Sings The Blues\").\nHa suonato in numerose e famose orchestre americane, quali quelle di Buddy Rich, Charlie Ventura, Lucky Millinder, Benny Carter, Tommy Dorsey e Duke Ellington e tra il 1953 e il 1956 ha diretto la \"Tony Scott Big Band\" e il \"Tony Scott Septet\". \u00c8 stato direttore musicale per Harry Belafonte e ha riarrangiato per lui grandi successi quali \"Day-O (Banana Boat Song)\" e \"Matilda\" che vennero infine registrati con la sua orchestra.\nHa fatto parte di quella che fu chiamata \u201cThird Stream Music\u201d, suonando con la Modern Jazz Society e il Modern Jazz Quartet diretti da John Lewis e Gunther Schuller. Ha diretto i suoi propri differenti quartetti avvalendosi di musicisti quali Milt Hinton, Dick Hyman, Bill Evans, Paul Motian, Clark Terry, Sahib Shihab, Jimmy Knepper, Henry Grimes, Dick Katz, Philly Joe Jones, Osie Johnson, Kenny Burrell, Wynton Kelly, Colombo Menniti, Percy Heath, McCoy Tyner, Keith Jarrett. Le incisioni di quel periodo sono tuttora ristampate sui CD: \"The Complete Tony Scott\", \"The Both Side of Tony Scott\", \"Tony Scott &amp; Bill Evans\", \"A Day in New York\".\nIn Europa ha diretto le pi\u00f9 importanti orchestre jazz. Negli anni settanta instaur\u00f2 un lungo sodalizio, artistico e umano, con il musicista Romano Mussolini.\nTra gli anni settanta e ottanta si dedica alle sperimentazioni tra clarinetto e musica elettronica per poi\nnegli ultimi anni dedicarsi alla ricerca del suono curativo con la sua \"Healing Music\".\nScott \u00e8 \" guest\", con Archie Shepp, Franco Cerri e altri noti jazzisti, nell'album della cantante statunitense Shirley Bunnie Foy \"Shirley Bunnie Foy (60th Anniversary)\", pubblicato nel 2013.\nLa tecnica musicale.\nVirtuoso del clarinetto, lo suona con una tecnica ispirata ad altri strumenti, come il sassofono o piuttosto la tromba. Ammiratore di Charlie Parker, Scott impiega anni ad evolvere il proprio stile clarinettistico, cercando di staccarsi dal grande Benny Goodman che a quel tempo, insieme alla sua orchestra, aveva portato questo strumento alle vette pi\u00f9 alte. Di Parker recep\u00ec la lezione pi\u00f9 importante e cio\u00e8 l'intenso fraseggio \u201cbe-bop\u201d unico e fluente, esclusivo e innovatore. Il suono del clarinetto di Scott combina quindi i toni acuti e subacuti con toni bassissimi e flautati alternandoli fra loro con agili e veloci movimenti tecnici per creare un'iperattiva sorgente di suoni, mai fuori del suo controllo. Un suono a volte etereo ma a volte, invece, cos\u00ec potente da eguagliare quello di sassofoni e trombe.\nDiscografia parziale.\nCome sideman.\nCon Trigger Alpert\nCon Mundell Lowe\nCon Max Roach\nCon Shirley Bunnie Foy"}
{"id": "274747", "revid": "1603714", "url": "https://it.wikipedia.org/wiki?curid=274747", "title": "Luca Carlevarijs", "text": "Fu influenzato da Gaspar van Wittel ed \u00e8 considerato il precursore del Canaletto e degli altri vedutisti veneziani.\nLuca Carlevarijs realizz\u00f2 incisioni con vedute di Venezia. Nelle sue acqueforti le linee sono nervose e fluide. La citt\u00e0 viene vista riflessa come in uno specchio e la realt\u00e0 come un gioco fantastico e variabile."}
{"id": "274748", "revid": "827882", "url": "https://it.wikipedia.org/wiki?curid=274748", "title": "Apologia del fascismo", "text": "L'apologia del fascismo, nell'ordinamento giuridico italiano, \u00e8 un reato previsto dall'art. 4 della legge Scelba attuativa della XII disposizione transitoria e finale della Costituzione.\nIl contenuto della legge Scelba.\nLa \"riorganizzazione del disciolto partito fascista\", gi\u00e0 oggetto della XII disposizione transitoria e finale della Costituzione della Repubblica Italiana, avviene ai sensi dell'art. 1 della citata legge:\nLa legge n. 645/1952 sanziona chiunque \u00abpromuova od organizzi sotto qualsiasi forma, la costituzione di un'associazione, di un movimento o di un gruppo avente le caratteristiche e perseguente le finalit\u00e0 di riorganizzazione del disciolto partito fascista\", oppure chiunque \"pubblicamente esalti esponenti, princ\u00ecpi, fatti o metodi del fascismo, oppure le sue finalit\u00e0 antidemocratiche\u00bb.\n\u00c8 vietata perci\u00f2 la ricostruzione del PNF. Ogni tipo di apologia \u00e8 punibile con un arresto dai 18 mesi ai 4 anni.\nLa norma prevede sanzioni detentive per i colpevoli del reato di apologia, pi\u00f9 severe se il fatto riguarda idee o metodi razzisti o se \u00e8 commesso con il mezzo della stampa. La pena detentiva \u00e8 accompagnata dalla pena accessoria dell'interdizione dai pubblici uffici.\nLa questione di legittimit\u00e0 costituzionale.\nVerso la legge n. 645/1952 sono state a pi\u00f9 riprese sollevate questioni di legittimit\u00e0 costituzionale, poich\u00e9 si \u00e8 sostenuto che la norma di fatto negherebbe a una categoria ideologica, o meglio ai possibili sostenitori di una fazione politica, i diritti dichiaratamente garantiti dalla Costituzione in termini di libert\u00e0 associativa e di libert\u00e0 di manifestazione del pensiero. La questione fu oggetto di animatissime polemiche politiche quando sempre pi\u00f9 esponenti del Movimento Sociale Italiano di Arturo Michelini venivano politicamente e giudiziariamente accusati di questo reato.\nFu perci\u00f2 nel 1956, in occasione di quasi simultanei procedimenti per apologia del fascismo (presso il Tribunale di Torino, la Corte d'appello di Roma e la Corte d'Appello di Perugia), che fu adita la Corte Costituzionale, la quale si espresse nella nota sentenza del 16 gennaio 1957.\nLa difesa dell'imputato di Torino aveva impugnato il citato art. 4 della legge per asserito contrasto con l'art. 21, primo comma della Costituzione, e il Tribunale di Torino vi aveva \"sua sponte\" aggiunto un rilievo di non manifesta infondatezza della \u00abpretesa incostituzionalit\u00e0 dell'intera legge n. 645 del 1952 e non anche del solo art. 4\u00bb. Vi si aggiunsero gli atti trasmessi dalle altre due corti.\nLa Corte costituzionale, presieduta da Enrico De Nicola (ex presidente della repubblica), accogliendo il rilievo dell'Avvocatura dello Stato, riassunse che l'eccezione era stata proposta sia per l'intera legge, sia per l'articolo 1 (ricostituzione), sia ancora per l'articolo 4 (apologia), ma nessuno degli imputati, intanto, era in giudizio per il reato di cui all'art. 1 e questa questione fu accantonata. Circa l'intera legge, della quale si richiedeva verifica alla luce dell'art. 138 Cost., onde stabilire cio\u00e8 se essa costituisse revisione costituzionale (e avesse cos\u00ec infranto la procedura prescritta per le revisioni costituzionali), la Corte stabil\u00ec che la legge 645 non aveva rango di legge costituzionale e che quindi non comportava revisione, n\u00e9 contrasto con la norma dedotta, essendo invece mera applicazione della XII disposizione.\nCirca l'art. 4, la Corte si sofferm\u00f2 invece a meglio definire la fattispecie delittuosa, segnalando che il reato si configura allorquando l'apologia non consista in una mera \"difesa elogiativa\", bens\u00ec in una \u00abesaltazione tale da potere condurre alla riorganizzazione del partito fascista\u00bb, cio\u00e8 in una \u00abistigazione indiretta a commettere un fatto rivolto alla detta riorganizzazione e a tal fine idoneo ed efficiente\u00bb. Ritenne perci\u00f2 la Corte di non ravvisare alcuna violazione delle disposizioni contenute nell'art. 21 della Costituzione, sebbene la motivazione vada dedotta dall'accento posto sul carattere di istigazione dell'apologia e di fatto, come in seguito fu criticamente osservato, si limit\u00f2 a \"glissare\" sulla questione di fondo.\nLa sentenza fu poi citata da una successiva sentenza della stessa Consulta (6 dicembre 1958, n. 74), relativa stavolta all'art. 5 della legge n. 645/52 a proposito della definizione di \"manifestazione fascista\", che si occup\u00f2 di esplicitare in motivazione la \"ratio\" della norma, politica e difensiva del giovane regime democratico repubblicano contro i possibili attentati alla sua integrit\u00e0.\nCasi rilevanti.\nIl movimento Fascismo e Libert\u00e0.\nIl Movimento Fascismo e Libert\u00e0 \u00e8 stato fondato nel 1991 dal senatore Giorgio Pisan\u00f2; ha affrontato alcune decine di processi per ricostituzione del partito fascista, ma la precisazione \u00abdel \"disciolto\" partito fascista\u00bb \u00e8 stata sufficiente per ottenere in tutti i casi l'archiviazione o l'assoluzione, con la motivazione che \"il fatto non sussiste\". La motivazione di ci\u00f2 \u00e8 che, in sostanza, la legge vieta la ricostituzione di un partito, ispirato al disciolto partito fascista, che mira al ritorno di una dittatura fascista."}
{"id": "274751", "revid": "729019", "url": "https://it.wikipedia.org/wiki?curid=274751", "title": "Sistema extrapiramidale", "text": "Il sistema extrapiramidale \u00e8 un insieme di vie e di centri nervosi che agiscono direttamente o indirettamente sulla corretta azione motoria, controllando le reazioni istintive orientate e adattandole al movimento volontario, coordinato dal sistema piramidale.\nConnessioni nervose.\nLe connessioni del sistema extrapiramidale sono molto complesse: gli impulsi periferici, giunti al talamo, sono smistati al corpo striato, vero complesso organizzatore degli impulsi, trasmessi poi alle formazioni extrapiramidali sottostanti.\nIl sistema extrapiramidale si divide a sua volta in due fasci distinti: \nGrazie ai rapporti con la corteccia, queste strutture possono regolare la motilit\u00e0 piramidale, di origine corticale. Il sistema extrapiramidale \u00e8 quindi un sistema a pi\u00f9 sinapsi, che influenza in ultima istanza i motoneuroni spinali, regolando il tono muscolare e la motilit\u00e0.\nLe vie extra-piramidali.\nLe vie extra-piramidali sono principalmente tre:\n\u00c8 bene ricordare, anche se di fatto non fanno parte delle vie extra-piramidali, che al nucleo rosso giungono fibre anche dallo spino-cerebello per il nucleo rosso per la coordinazione e la resa fluida dei movimenti in collaborazione anche con il circuito regolatorio dei nuclei della base.\nFunzioni.\nLa sua azione si esplica cos\u00ec nei movimenti espressivi, in quelli associati (come nelle sincinesie pendolari, il pendolamento degli arti superiori durante la marcia), nella scrittura, nella masticazione, nella fonazione, nella deglutizione, nella stazione eretta e in tutti gli altri atteggiamenti del corpo.\nPatologia.\nIn neurologia, la rottura dell'equilibrio funzionale fra i vari circuiti \u00e8 considerata alla base dei disordini motori extrapiramidali. Un classico esempio di lesione del sistema extrapiramidale \u00e8 rappresentato dal malattia di Parkinson o dalla corea di Huntington; in quest'ultima, farmaci neurolettici dovrebbero essere d'aiuto, ma \u00e8 ormai chiaro che gli stessi neurolettici creano problemi al sistema extrapiramidale."}
{"id": "274759", "revid": "1534511", "url": "https://it.wikipedia.org/wiki?curid=274759", "title": "Campo scalare", "text": "In matematica e fisica un campo scalare \u00e8 una funzione che associa uno scalare a ogni punto di uno spazio. In fisica, ad es., un campo scalare viene utilizzato per indicare la distribuzione della temperatura o della pressione atmosferica nello spazio.\nDescrizione.\nDefinizione.\nUn campo scalare su uno spazio euclideo formula_1-dimensionale con valori reali \u00e8 una funzione formula_2 Spesso si richiede che la funzione sia continua, o differenziabile almeno formula_3 volte, e per questo funzione di classe formula_4. Il campo pu\u00f2 essere pensato come uno spazio formula_1-dimensionale con numeri reali o complessi associati a ogni punto di esso.\nEsempi in fisica.\nIn fisica classica, gli esempi di campi scalari pi\u00f9 noti sono il potenziale, la temperatura e la pressione atmosferica.\nNella teoria quantistica dei campi, un campo scalare \u00e8 un campo bosonico, associato a particelle di spin 0, come i mesoni. Il campo scalare pu\u00f2 avere valori reali o complessi. Campi scalari complessi rappresentano particelle cariche. Un esempio di campo scalare \u00e8 quello relativo all'equazione di Klein-Gordon.\nAltri tipi di campi.\nVisualizzazione delle coordinate.\nEssenzialmente, tutto ci\u00f2 che bisogna conoscere di due diversi sistemi di coordinate \u00e8 come passare dall'uno all'altro, ma aiuta visualizzarne uno come una griglia rettangolare. Lo stesso per\u00f2 pu\u00f2 essere fatto con le coordinate polari."}
{"id": "274760", "revid": "547034", "url": "https://it.wikipedia.org/wiki?curid=274760", "title": "Teratogenesi", "text": "La teratogenesi (dal greco \"terato\"- e \"-genesis\" \"generazione di mostri\") indica lo sviluppo anormale di alcuni organi del feto durante la gravidanza, che si traduce nella nascita di un bambino che presenta difetti congeniti.\nLa scienza che studia le malformazioni e le anomalie congenite \u00e8 detta teratologia. La teratologia si occupa anche delle malformazioni di altri animali e piante.\n\u00c8 detta teratogena una sostanza che pu\u00f2 provocare tali malformazioni qualora la madre venga esposta ad essa durante la gravidanza o, in alcuni casi, anche prima di essa.\nTra queste malformazioni rientrano alcuni difetti che in alcuni gravi casi possono rivelarsi anche mortali per il neonato: focomelia, labbro leporino, palatoschisi, difetti alle pareti cardiache, iperdattilia e spina bifida. Dato il carattere spesso ereditario di tali malformazioni, \u00e8 evidente che la teratogenesi \u00e8 strettamente imparentata con la mutazione, cio\u00e8 con un fenomeno riconducibile in ultima analisi ad alterazione di una sequenza genica e quindi ad alterazione, mancata produzione o insufficiente produzione della proteina corrispondente.\nMolte sono le sostanze teratogene riconosciute, tra le pi\u00f9 tristemente famose rientrano la talidomide e l'Agente Arancio; ma anche l'abuso di alcol o il fumo di sigaretta possono avere effetti teratogeni. La \"teratogenicit\u00e0\" pu\u00f2 essere anche un effetto collaterale di alcuni farmaci usati per trattare malattie comuni, ad esempio l'acido retinoico, derivato della vitamina A usato nella cura dell'acne giovanile.\nTeratogene sono anche le radiazioni. In caso di radioterapia vengono messe in atto appositi accorgimenti e/o protezioni.\nEtimologia.\nPrima del XVII secolo la teratologia si riferiva alla trattazione di prodigi o meraviglie, di qualunque cosa fosse cos\u00ec straordinaria da sembrare anomala. Nel XIX secolo ha acquisito un significato pi\u00f9 strettamente correlato a deformit\u00e0 biologiche e al campo della botanica. Attualmente lo studio medico della teratogenesi si interessa maggiormente delle malformazioni congenite e degli individui con malformazioni significative.\nCi sono molti termini peggiori che sono stati precedentemente usati per descrivere individui con significative malformazioni fisiche.\nIl termine \u00e8 divenuto popolare negli anni sessanta grazie al Dr. David W. Smith della University of Washington Medical School, uno dei ricercatori che \u00e8 divenuto famoso nel 1973 per la scoperta della sindrome alcolica fetale. Con una maggiore comprensione all'origine dei difetti alla nascita il campo della teratologia si accavalla con altri campi delle scienze di base includendo la biologia dello sviluppo, l'embriologia e la genetica.\nAnomalia.\nTeratogenesi.\nI difetti alla nascita sono presenti nel 3-5% di tutte le nuove nascite. Essi sono la principale causa di mortalit\u00e0 infantile negli USA, essendo responsabili di pi\u00f9 del 20% di tutte le morti infantili.\nDal 7% al 10% dei bambini richiede un accurato trattamento medico per la diagnosi e il trattamento di difetti di nascita. Anche se un significativo progresso \u00e8 stato fatto nell'identificare l'eziologia di alcuni difetti di nascita circa il 65% hanno una causa sconosciuta o non identificabile.\nPrecedentemente, si credeva che l'embrione di mammifero sviluppandosi nell'utero impenetrabile della madre, fosse protetto da tutti i fattori estrinseci. Tuttavia, dopo il disastro della talidomide del 1960, ci si \u00e8 resi conto che l'embrione in via di sviluppo pu\u00f2 essere altamente vulnerabile a certi agenti ambientali che hanno effetti trascurabili o non tossici per gli individui adulti.\nUn articolo pubblicato nel 2010 ha individuato sei principali meccanismi teratogeni connessi all'uso di farmaci: antagonismo dei folati, rottura delle cellule della cresta neurale, alterazioni del sistema endocrino, stress ossidativo, danno vascolare e specifica teratogenesi recettore-mediata o un enzima-mediata.\nI sei principi di Wilson.\nGrazie a questa nuova consapevolezza della vulnerabilit\u00e0 nell'utero dell'embrione di mammifero in via di sviluppo, sono stati sviluppati e perfezionati sei principi di teratologia che sono applicabili ancora oggi. Questi principi di teratologia sono stati messi a punto da Jim Wilson nel 1959 nella sua monografia Environment and Birth Defects. Questi principi guidano lo studio e la comprensione verso gli agenti teratogeni e dei loro effetti sullo sviluppo di microrganismi:\nGli studi volti a verificare il potenziale teratogeno di agenti ambientali utilizzano sistemi modello animali (ad esempio, ratto, topo, coniglio, cane e scimmia). I primi teratologi esponevano gli animali in gravidanza ad agenti ambientali e osservavano le anomalie macroscopiche viscerali e scheletriche dei feti. Attualmente questa procedura fa ancora parte delle procedure di valutazione teratogeni, ma il campo della Teratologia si sta spostando sempre di pi\u00f9 ad un livello molecolare, cercando il meccanismo o i meccanismi di azione con cui agiscono questi agenti.\nTopi geneticamente modificati sono comunemente usati per questo scopo. Inoltre, i registri di gravidanza sono grandi studi prospettici che monitorano le esposizioni che le donne ricevono durante la gravidanza e registrano i risultati delle loro nascite.\nQuesti studi forniscono informazioni sui possibili rischi di farmaci o di altre esposizioni in gravidanze umane.\nCapire come un teratogeno provoca il suo effetto non \u00e8 importante solo per prevenire anomalie congenite, ma \u00e8 anche la base per lo sviluppo di nuovi farmaci terapeutici sicuri per l'uso da parte delle donne in gravidanza.\nConoscenza dei rischi.\nSi stima che il 10% di tutti i difetti di nascita sono causati da una esposizione prenatale ad un agente teratogeno. Queste esposizioni includono (ma non sono limitati a queste) farmaci o droghe, infezioni materne e malattie, esposizioni ambientali ed occupazionali. I difetti di nascita causati da un agente teratogeno sono potenzialmente prevenibili. Studi hanno dimostrato che quasi il 50% delle donne in gravidanza sono stati esposte ad almeno un farmaco teratogeno durante la gestazione. Un altro studio ha appurato che su 200 individui che avevano richiesto una consulenza genetica per una esposizione a teratogeno, il 52% era stato esposto a pi\u00f9 di un potenziale teratogeno.\nAgenti teratogeni.\nUna vasta gamma di prodotti chimici e fattori ambientali si sospettano essere teratogeni, o sono noti per essere teratogeni, negli esseri umani e negli animali. Alcuni di questi sono:\nLo stato di alcune delle sostanze di cui sopra (ad esempio difenilidantoina) \u00e8 oggetto di dibattito, e su molti altri composti vi sono vari gradi di sospetto. Questi includono Agent Orange (un erbicida), la nicotina, l'aspirina e altri FANS. Altri composti sono noti come agenti teratogeni gravi grazie al lavoro di veterinari e ai loro studi sugli animali, ma non sono elencati sopra, perch\u00e9 non sono stati studiati sugli esseri umani, ad esempio, cyclopamine.\nL'isotretinoina (13-cis-retinoico-acido; marchio Roaccutan), che viene spesso utilizzato per il trattamento di acne grave, \u00e8 un forte agente teratogeno e anche solo una singola dose assunta da una donna in gravidanza pu\u00f2 causare gravi difetti alla nascita. A causa di questo effetto, la maggior parte dei paesi hanno sistemi in atto per assicurare che questo farmaco non venga dato alle donne in gravidanza, e che il paziente sia a conoscenza di quanto sia importante prevenire una gravidanza durante il trattamento e fino a almeno un mese dopo il termine del trattamento. Linee guida mediche suggeriscono anche che le donne incinte dovrebbero limitare l'assunzione di vitamina A a circa 700\u00a0mg / die, in quanto ha un potenziale teratogeno se consumato in eccesso.\nConseguenze all'esposizione verso teratogeni.\nL'esposizione ad agenti teratogeni pu\u00f2 generare una vasta gamma di anomalie strutturali, quali labbro leporino, palatoschisi, dismelia, anencefalia, difetto del setto ventricolare. L'esposizione a un singolo agente teratogeno \u00e8 in grado di produrre diverse anomalie a seconda della fase di sviluppo in cui questa esposizione si verifica; il periodo pi\u00f9 critico \u00e8 quello che intercorre tra la seconda e la settima settimana di gestazione, il cosiddetto \"primo trimestre\", in quanto \u00e8 proprio durante questo lasso di tempo che le cellule iniziano a differenziarsi nei vari organi e tessuti, e quindi qualsiasi agente che possa interferire con questo delicato processo diventa molto pericoloso, in pi\u00f9, molte volte la donna pu\u00f2 non essere a conoscenza della gravidanza.\nSpecifici difetti di nascita non sono caratteristici di ogni singolo agente.\nTra le sostanze pi\u00f9 abusate che possono causare danni al feto c'\u00e8 l'alcool. Esso \u00e8 la causa pi\u00f9 conosciuta di danno fetale; la sua assunzione provoca un forte richiamo di ossigeno dalle zone periferiche dell'organismo per poterlo metabolizzare e questo causa un minore afflusso di sangue ossigenato verso il feto che provoca la sindrome alcolica fetale (FAS) o, se l'assunzione di alcol non \u00e8 stata massiccia, effetti feto alcolici (FAE), una forma pi\u00f9 leggera di FAS.\nPlantae.\nIn botanica, la teratologia indaga le implicazioni teoriche di campioni anormali. Ad esempio, la scoperta di fiori anomali: fiori con foglie al posto dei petali.\nSopravvissuti a esplosioni nucleari.\nI superstiti del bombardamento atomico di Hiroshima e Nagasaki, che sono conosciuti con il nome di hibakusha, erano (e sono tuttora) vittime di gravi discriminazioni a causa di ignoranza pubblica circa le conseguenze di malattie da radiazioni, con gran parte della popolazione che credeva che fosse ereditaria o anche contagiosa. Questo \u00e8 avvenuto nonostante il fatto che nessun aumento statisticamente dimostrabile di difetti di nascita e/o malformazioni congenite \u00e8 stato riscontrato tra i bambini concepiti da sopravvissuti alle armi nucleari utilizzate a Hiroshima e Nagasaki, o nei figli concepiti in seguito da parte di sopravvissuti al cancro che avevano precedentemente ricevuto la radioterapia. Le donne sopravvissute di Hiroshima e Nagasaki che erano in grado di concepire, anche se esposte a notevoli quantit\u00e0 di radiazioni hanno avuto figli senza incidenza pi\u00f9 alta di anomalie e/o malformazioni rispetto alla popolazione giapponese nel suo complesso."}
{"id": "274762", "revid": "125917703", "url": "https://it.wikipedia.org/wiki?curid=274762", "title": "Barabba (film 1961)", "text": "Barabba (\"Barabbas\") \u00e8 un film del 1961 diretto da Richard Fleischer, tratto dal romanzo \"Barabba\" di P\u00e4r Lagerkvist.\nUn precedente adattamento cinematografico del romanzo, \"Barabba\", era stato prodotto in Svezia nel 1953 con la regia di Alf Sj\u00f6berg.\nTrama.\nIl bandito Barabba viene liberato fortunosamente a scapito di Ges\u00f9, finito innocente sulla croce. Dopo aver commesso altri crimini, Barabba viene condannato (sempre da Ponzio Pilato) al lavoro forzato in una miniera di sale e zolfo della Sicilia. &lt;br&gt;\nCreduto morto in seguito a un terremoto, arriva a Roma, dove in seguito diventa gladiatore e conosce un altro schiavo diventato cristiano. Mediante quest'ultimo si avviciner\u00e0 ai seguaci della dottrina - conoscendo anche San Pietro - e, combattuto nell'animo dai principi morali del Cristianesimo, sar\u00e0 costretto a uccidere nel Colosseo, davanti a Nerone, un centurione-gladiatore che tempo prima l'aveva schernito, dopo avergli ucciso un amico correligionario. Poco tempo dopo scoppia l'incendio di Roma, e Barabba viene incarcerato come incendiario e cristiano. Morir\u00e0 in croce, come il Cristo, che mai ha dimenticato.\nProduzione.\nIl film fu diretto da Richard Fleischer e girato a Cinecitt\u00e0, Roma, sotto la supervisione del produttore Dino De Laurentiis. Una curiosit\u00e0: il produttore spost\u00f2 la data in cui girare alcune scene per poter usare l'eclissi totale di sole. Altri luoghi utilizzati per le riprese furono: l'Arena di Verona, Catania e l'Etna, e Roccastrada (Grosseto) per la scena della crocifissione. Il film include molte scene spettacolari, tra cui una battaglia di gladiatori nell'arena e la scena della crocifissione girata durante la vera eclissi solare del 15 febbraio 1961.\nLa pellicola non \u00e8 priva di errori storici: uno su tutti, l'esistenza del Colosseo ai tempi di Nerone (nella realt\u00e0 sar\u00e0 costruito nell'80 d.C.). La colonna sonora di Mario Nascimbene \u00e8 nota per la sua inusuale, forte componente sperimentale.\nDistribuzione.\nIl film usc\u00ec nei cinema italiani il 23 dicembre 1961 mentre negli Stati Uniti usc\u00ec un anno dopo. Il film \u00e8 stato distribuito nel 1962 anche in Regno Unito, Francia, Germania Ovest, Spagna, Svezia e nel 1963 in Finlandia, Australia e Danimarca. Nel 1985 nelle Filippine e nel 1989 in Ungheria.\nRiconoscimenti.\nNel 1962 il National Board of Review of Motion Pictures l'ha inserito nella lista dei migliori film stranieri dell'anno.\nDoppiaggio.\nNella versione italiana del film, Arnoldo Fo\u00e0, nel ruolo di Giuseppe di Arimatea, \u00e8 doppiato da Riccardo Mantoni, in quanto lui stesso doppia il protagonista Anthony Quinn.\nSilvana Mangano recita con la propria voce, tranne in poche sequenze in cui \u00e8 doppiata da Maria Pia Di Meo."}
{"id": "274764", "revid": "1652635", "url": "https://it.wikipedia.org/wiki?curid=274764", "title": "S\u00ec, Oscuro Signore!", "text": "Si, Oscuro Signore! (abbreviato SoS!) \u00e8 un gioco di carte non collezionabili creato da Fabrizio Bonifacio e Massimiliano Enrico, con la collaborazione di Chiara Ferlito che ha curato le illustrazioni per la sua prima uscita gratuita in una convention di giochi di ruolo; successivamente si \u00e8 unito al gruppo di autori Riccardo Crosa, che ha ridisegnato le carte per la sua uscita commerciale.\nHa ottenuto due menzioni speciali al Lucca Comics &amp; Games, nel 2003 come gioco inedito e nel 2005 come gioco italiano, insieme a Nephandum .\nIl gioco.\nIl gioco prevede che un giocatore impersoni Rigor Mortis, \"L'Oscuro Signore\", mentre gli altri saranno i suoi inetti servitori tornati al palazzo dopo aver fallito una missione: per salvarsi la vita cercheranno di discolparsi incolpando gli altri a loro volta, fino a quando l'Oscuro Signore non decider\u00e0 chi punire.\nRegolamento.\nLe carte.\nTutti i servitori iniziano il gioco con tre carte \"azione\" e tre carte \"spunto\". Le carte azione sono di due tipi: \"rincara la dose\" (l'immagine \u00e8 una mano distesa) che serve per contrastare un giocatore che si sta discolpando e \"scarica il barile\" (l'immagine \u00e8 una mano che indica), che serve per discolparsi; ci sono poi carte azione che hanno su un lato l'immagine \"rincara la dose\" e sull'altro quella \"scarica il barile\"; queste vengono considerate jolly, cio\u00e8 il giocatore nel momento in cui la gioca decide quale sia il tipo di carta; assieme a ogni carta azione bisogna giocare una carta spunto, che ci permette di costruire la storia che ci discolpa o che accusa qualcun altro.\nRegola del primo giro.\nPer permettere a tutti i giocatori di intervenire in gioco nel primo giro ogni giocatore deve avere in mano almeno una carta \"scaricabarile\" e dovr\u00e0 usarla nel proprio turno sul giocatore alla sua sinistra.\nInizio del gioco.\nIl gioco inizia con l'Oscuro Signore che chiede spiegazioni riguardo all'ultimo fallimento a uno dei servitori, e il servitore dovr\u00e0 dunque discolparsi giocando una carta spunto e incolpare il giocatore alla sua sinistra al posto suo giocando una carta azione e una spunto. Le scuse inventate non dovranno essere verosimili o realistiche visto il tono scanzonato e umoristico del gioco, e sar\u00e0 l'Oscuro Signore che dovr\u00e0 decidere se credergli o meno.\nSe la storia inventata regge, allora il servitore si \u00e8 discolpato, e pesca delle carte spunto fino ad averne nuovamente tre in mano. Colui che \u00e8 stato incolpato pesca una carta azione e ora star\u00e0 a lui discolparsi e scaricare il barile su qualcun altro.\nSe la balla non regge o il servitore non riesce a discolparsi, riceve un'\"occhiataccia\" scartando tutta la sua mano e pescando nuovamente tre carte spunto e tre azione. L'occhiataccia pu\u00f2 essere ricevuta anche se il servitore tarda troppo nel discolparsi, mancher\u00e0 di utilizzare il Voi come tono formale da utilizzare nei confronti del suo signore e padrone, o se due servitori iniziano una lite in cui scaricano la colpa ripetutamente l'uno su l'altro (in tal caso l'occhiataccia toccher\u00e0 a entrambi).\nAlla terza occhiataccia, il servitore pu\u00f2 tentare di supplicare l'Oscuro Signore affinch\u00e9 lo risparmi, poi pesca una carta azione: se sul bordo c'\u00e8 il simbolo del teschio, viene eliminato, altrimenti l'Oscuro Signore, nella sua immensa clemenza, creder\u00e0 alla sua balla e il servitore potr\u00e0 continuare a giocare come se non avesse mai ricevuto la terza occhiataccia.\n\u00c8 da notare come tutto ci\u00f2 ha valenza puramente indicativa: l'Oscuro Signore pu\u00f2 scegliere di ignorare queste linee guida, come pure di inserire nuove regole e relative punizioni.\nFine del gioco.\nIl servitore che ha ricevuto tre occhiatacce e non si riesce a salvare viene punito e il gioco finisce. Nella nuova partita l'Oscuro Signore potr\u00e0 essere interpretato dal giocatore eliminato (o da un altro giocatore a scelta).\nComponenti del gioco.\nEntrambi i set, quello rosso e quello verde, contengono 121 carte spunto, 37 carte azione, 7 carte Occhiataccia dell'Oscuro Signore e il regolamento, all'interno del quale si trovano descritte le due modalit\u00e0 di gioco.\nVersioni del gioco.\nNel 2005 Stratelibri ha pubblicato \"Aye, Dark Overlord!\", un'edizione in lingua inglese del gioco.\nIn passato sono state create delle versioni limitate del gioco, con delle carte spunto in pi\u00f9 a seconda del distributore:\nDal 2014 sono disponibili il Set Rosso (che riprende carte gi\u00e0 pubblicate) e il Set Verde, con un set di carte totalmente nuove, parte delle quali sono ispirate a personaggi di film e libri, come Doctor Who e Harry Potter, entrambe pubblicate in Italia da Giochi Uniti su licenza di Pendragon Game Studio srl. Il Set Verde e il Set Rosso possono essere giocati contemporaneamente o separatamente.\nSpin-off.\nIl gioco ha ispirato un altro simile, ma con meccaniche diverse, chiamato \"S\u00ec, Oscuro Padrino!\""}
{"id": "274771", "revid": "33921", "url": "https://it.wikipedia.org/wiki?curid=274771", "title": "Ramallah", "text": "Ramallah (, \"R\u0101m All\u0101h\", che significa \"Monte di Dio\" o, pi\u00f9 propriamente, \"Casa di Dio\", in ebraico \u05e8\u05de\u05d0\u05dc\u05dc\u05d4) \u00e8 una citt\u00e0 palestinese di circa 27.000 abitanti, situata nel centro della Cisgiordania sui monti della Giudea a circa 18\u00a0km a nord di Gerusalemme.\n\u00c8 \"de facto\" la capitale dello Stato di Palestina .\nDescrizione.\nGli arabi palestinesi considerano come loro capitale \"al-Quds\" (lett. \"la Santa\", cio\u00e8 Gerusalemme). Ci\u00f2 nondimeno, la perdurante situazione di precariet\u00e0 e di conflitto con lo Stato d'Israele, unitamente alla sostanziale assenza di un vero e proprio Stato palestinese, ha fatto di R\u0101mall\u0101h la capitale tacitamente provvisoria dell'Amministrazione palestinese.\nA R\u0101mall\u0101h hanno sede il Parlamento palestinese, diversi Ministeri, le rappresentanze diplomatiche straniere (sotto forma prevalentemente di consolati), cos\u00ec come la cosiddetta Muq\u0101\u1e6da\u02bfa (, \"la Separata\"), cio\u00e8 il complesso di edifici che ospita, tra l'altro, la sede dell'Autorit\u00e0 Nazionale Palestinese, l'ufficio principale del presidente Mahm\u016bd Abb\u0101s e il mausoleo che conserva la salma dell'ex \"leader\" palestinese Y\u0101sser \u02bfAraf\u0101t, inaugurato, ufficialmente, il 10 novembre 2007, alla vigilia del terzo anniversario della sua morte.\nLa Parigi della Cisgiordania.\nPrecedentemente allo scoppio della Prima Intifada, R\u0101mall\u0101h era considerata la \"Parigi della Cisgiordania\", perch\u00e9 ricca di ristoranti, caff\u00e8 e locali, che ne rendevano la vita serale e notturna particolarmente vivace. \n\u00c8 una citt\u00e0 tendenzialmente aperta a culture differenti da quella islamica, grazie anche alla significativa presenza di arabi cristiani: in molti ristoranti di R\u0101mall\u0101h si pu\u00f2 ordinare il vino, cosa impossibile in altre aree della stessa Cisgiordania, come Hebron, o nella striscia di Gaza, dove l'influenza dell'Islam, che proibisce l'alcol, \u00e8 pi\u00f9 radicale. A Hebron non ci sono sale cinematografiche, proibite dall'Islam pi\u00f9 intransigente, mentre R\u0101mall\u0101h ha dei cinema nei quali, oltre alle normali pellicole del circuito arabo e internazionale, si realizzano anche festival e proiezioni cosiddette d\"'essai\". Inoltre non \u00e8 impossibile imbattersi in sfilate di moda o concerti Hip hop.\nAvvenimenti.\nIn questa citt\u00e0 nel 2001 ha avuto luogo l'omicidio di Ofir Rahum, un attentato terroristico nel quale \u00e8 stato ucciso uno studente sedicenne. L'attentato \u00e8 stato pianificato da Mona Awana."}
{"id": "274774", "revid": "1718925", "url": "https://it.wikipedia.org/wiki?curid=274774", "title": "Cubozoa", "text": "Cubozoa (da \u201ckubos-zoon\u201d cio\u00e8 cubo-animale) \u00e8 una classe di Cnidaria, un tempo inclusa fra gli Scyphozoa, caratterizzata da una fase medusoide con l'ombrella di forma cubica. Sono anche chiamate cubomeduse.\nI cubozoi raggruppano una ventina di specie marine e sono quindi considerati una classe di piccole dimensioni. Ci\u00f2 malgrado, hanno caratteristiche uniche che le rendono particolarmente interessanti, come degli organi visivi complessi, comportamenti riproduttivi peculiari ed una tossicit\u00e0 molto elevata.\nCaratteristiche.\nAlcune specie comprendono una ventina di specie marine predatrici con nematocisti potenti e spesso molto pericolose per l'uomo.\nLa fase medusoide \u00e8 predominante e possiede una campana a sezione quadrangolare o piramidale. Un tentacolo, o un gruppo di tentacoli, si trova a ciascun angolo del quadrato formato dall'ombrella; alla base di ciascun tentacolo si trova una dura lamina appiattita chiamata \"pedalium\". Ogni tentacolo \u00e8 coperto da circa 500 000 cnidociti, i quali contengono le nematocisti, organi urticanti a forma di arpione che iniettano una biotossina alle vittime. I ropali sono strutture sensoriali in numero di quattro, a met\u00e0 di ciascun lato poco al di sopra del margine, e comprendono, oltre alla statocisti, organi fotorecettori molto sviluppati e dotati di lente biconvessa. I ropali sono disposti in una nicchia alla base della campana ed hanno la possibilit\u00e0 di guardare sia all'interno del corpo della medusa, che all'esterno. L'interpretazione dei segnali sensoriali \u00e8 delegata ad una rete neurale, dato che i celenterati non dispongono di un cervello.\nCome gli altri cnidari, i cubozoi sono composti da due strati di cellule: l'ectoderma e l'endoderma, con un tessuto centrale chiamato \"mesoglea, \"costituito essenzialmente da acqua e da cellule provenienti dagli altri due tessuti, che fornisce la galleggiabilit\u00e0 alla medusa. La cavit\u00e0 stomacale \u00e8 divisa in setti e si estende fino ai tentacoli attraverso dei canali che passano lungo i \"pedalia \". Il margine dell'ombrella non \u00e8 dentellato e la subombrella si ripiega all'interno a formare un \"velarium\", che aumenta l'efficienza del nuoto. Le cubomeduse sono infatti nuotatrici attive e predatrici voraci, le cui prede principali sono i pesci.\nLo stadio polipoide (detto \"cubopolipo\") \u00e8 ridotto e presenta cnidociti solo sulle estremit\u00e0 dei tentacoli, contrariamente a tutti gli altri polipi noti degli cnidari (di solito, ogni tentacolo termina con una sola grossa cellula urticante). La morfologia del polipo \u00e8 totalmente simmetrica e, una volta avvenuta la metamorfosi in medusa, non ne rimangono tracce; queste due caratteristiche hanno spinto Werner a promuovere l'ordine delle Cubomedusae nella classe Cubozoa. I cubopolipi hanno inoltre un singolo anello di nematocisti all'estremit\u00e0 di ogni singolo tentacolo.\nQueste meduse cacciano attivamente le loro prede: non vanno alla deriva, trascinati dalla corrente e dalle onde, come altri ordini di meduse. I cubozoi sono capaci di raggiungere velocit\u00e0 di 1,5 a 2 metri al secondo, circa 4 nodi (7.4\u00a0km/h). Il veleno delle cubomeduse \u00e8 differente da quello dei scifozoi ed \u00e8 usato per cacciare le prede o per difendersi dai predatori, anche se le tartarughe marine che si nutrono di queste meduse non sembrano sensibili al veleno.\nRiproduzione.\nLa medusa \u00e8 dioica e larvipara, cio\u00e8 gli individui di sesso femminile mantengono l'uovo fecondato in apposite tasche finch\u00e9 non ne esce una larva \"planula\", che former\u00e0 a sua volta un polipo primario che si fisser\u00e0 su un substrato solido grazie al \"disco pedale\". Le cubomeduse non subiscono strobilazione, come le scifomeduse: il cubopolipo si moltiplica per gemmazione laterale, generando un polipo secondario che, dopo qualche mese di fase polipoide, passa attraverso vari stadi finch\u00e9 non metamorfosa completamente trasformandosi in una medusa che si accresce senza fasi intermedie.\nI cubopolipi hanno una forma semplice, simmetrica, con una bocca circondata da 24 tentacoli e sono alquanto diversi dai polipi degli scifozoi, il che suggerisce che cubozoi e scifozoi abbiano origini filogenetiche separate.\nAlcune specie di meduse si riuniscono in gruppi numerosi per la riproduzione, la quale sembra avvenire una volta all'anno.\nNel caso della \"Copula sivickisi\", il rituale di accoppiamento \u00e8 complesso: il maschio si aggrappa ad un tentacolo della femmina e le si avvicina, prima di produrre uno spermatoforo, un agglomerato di sperma, che passa direttamente alla femmina. Dopo che il maschio si sia separato, la femmina usa tre dei suoi tentacoli per spingerlo lungo il manubrio per fertilizzare le uova presenti nell'ombrella.\nPericolosit\u00e0.\nLe cubomeduse, dette anche \"vespe di mare\", sono un ordine di Cnidari, e sono considerate le pi\u00f9 pericolose per l'uomo, in quanto il loro veleno pu\u00f2 fermare il cuore in poco tempo. Le specie pi\u00f9 pericolose vivono soprattutto nei mari australiani, e il suo veleno \u00e8 utile per la caccia al punto che trovare un pasto per lei \u00e8 piuttosto semplice.\nAlcune specie di cubozoi sono conosciute come \"meduse Irukandji\" (\"Carukia barnesi\" \"Malo kingi\" e \"Keesingia gigas\" ), dal nome della sindrome che il loro contatto pu\u00f2 scatenare. Sono meduse di piccole dimensioni ed estremamente velenose, che si trovano soprattutto presso le coste australiane.\nLa puntura di una medusa Irukandji causa dei sintomi che sono noti come Sindrome di Irukandji. Questi sintomi sono stati documentati per la prima volta da Hugo Flecker nel 1952 e prendono il nome dalla popolazione degli Irukandji, che vive nella zona costiera settentrionale del Cairns.\nCome altre meduse, le Irukandji sono dotate di pungiglioni (nematocisti) non solo sui tentacoli (dove sono disposti a grappolo ed assomigliano a gocce d'acqua), ma anche sull'esombrella. In pi\u00f9, il veleno \u00e8 diffuso solo a partire dalla punta delle nematocisti, piuttosto che dall'intera lunghezza. I ricercatori ritengono che il veleno possegga una forza sufficiente a stordire in modo immediato le prede delle meduse Irukandji, che sono pesci piccoli e veloci.\nLa cubomedusa pi\u00f9 pericolosa \u00e8 la \"Chironex fleckeri\", che si trova nelle acque australiane. La \"C. fleckeri\" pu\u00f2 causare la morte, ma non la Sindrome di Irukandji.\nDistribuzione e habitat.\nI cubozoi sono diffusi in quasi tutti gli oceani del pianeta.\nLe specie velenose sono limitate alla fascia tropicale dell'Oceano Indiano e Pacifico; varie altre si trovano nell'Oceano Atlantico e nell'est, sud o nord Pacifico, come la costa nord della California, della Nuova Zelanda (\"Carybdea sivickisi\") o del Giappone (come la \"Chironex yamaguchii\"). Nel mar Mediterraneo \u00e8 presente la \"Carybdea marsupialis\", lungo le coste del Sudafrica la \"Carybdea branchi\".\nQuesta vasta distribuzione non implica grandi movimenti migratori. Tutti i cubozoi sono radicati alle coste in cui vivono, preferendo i fondali bassi e le coste della cosiddetta zona neritica, un aspetto confermato da studi filogenetici e tassonomici. L'identificazione di una stessa specie, ad esempio la \"Carybdea rastonii\", in punti lontani come Giappone, isole Hawaii e Australia Meridionale sarebbe semmai dovuto a descrizioni imprecise, che hanno indotto ad accomunare specie diverse sotto lo stesso nome. Vi sono eccezioni, come la \"C. arborifera\", arrivata alle Hawaii forse dall'Australia grazie a una lunga dispersione nell'oceano, e le specie del genere Alatina, molte delle quali vivono ai limiti della piattaforma continentale a centinaia di metri di profondit\u00e0.\nLe grandi differenze fra specie atlantiche e indo-pacifiche si possono spiegare con antiche dispersioni di specie vicarianti. La rarit\u00e0 dei fossili di cubozoi non aiuta a datare quando le varie famiglie si siano allontanate dall'antenato comune. I reperti datano al Cambriano medio, al Carbonifero nel caso della \"Anthracomedusa turnbulli\" , e al Giurassico superiore per la \"Quadrumedusina quadrata\" . Considerando per\u00f2 l'habitat nella zona neritica, la diversificazione dei cubozoi \u00e8 avvenuta probabilmente non per migrazioni, ma per lo spostamento delle placche continentali con la rottura di Pangea e il conseguente cambiamento della profondit\u00e0 oceanica.\nSistematica.\nLa tassonomia della classe \u00e8 ancora oggi centro di un dibattito acceso. Tradizionalmente i cubozoi erano assimilati agli scifozoi, ma il polipo dei cubozoi cos\u00ec come il loro ciclo vitale sono molto diversi dagli scifozoi ed \u00e8 stata quindi proposta una nuova classe. Un altro argomento a favore di avere una classe Cubozoa separata da Scifozoa \u00e8 che le cubomeduse sembrano pi\u00f9 prossime agli idrozoi per via della simmetria radiale del polipo e della totale trasformazione di quest'ultimo in medusa, una caratteristica in comune con le narcomeduse.\nStoria.\nLa classe Cubozoa \u00e8 stata considerata negli anni come minore, in quanto molte specie sono poco numerose o locali. Il risultato \u00e8 stata una tassonomia spesso confusa, dovuta agli sprazzi di pochi, occasionali, studiosi.\nLa prima specie ad essere descritta \u00e8 la \"Carybdea marsupialis\", nel 1758 da Linneo sotto il nome di \"Medusa marsupialis\". La stessa specie era stata indicata nel 1739 da Jano Planco come \"Urtica soluta marsupium referens\". \u00c8 stato solamente un secolo dopo che Ren\u00e9 Lesson aggiunse tre nuove specie alla classe: \"Beroe gargantua\", \"Bursarius cythereae\" e la \"Marsupialis flagellata\". Va detto che nessuna delle specie descritte da Lesson \u00e8 oggigiorno identificabile con chiarezza. Reynaud aggiunse nel 1830 la specie \"Carybdea alata\", mentre trent anni pi\u00f9 tardi M\u00fcller registr\u00f2 due ulteriori specie: la \"Tamoya haplonema\" e la \"T. quadrumana\". Quest'ultima \u00e8 stata anche la prima Chirodropida ad essere descritta, per cui fu spostata in un nuovo genus: \"Chiropsalmus\" .\nVa detto che i cubozoi erano artificialmente piazzati come specie di scifozoi e in qualche caso, come narcomeduse degli idrozoi. \u00c8 stato quindi il lavoro di Ernst Haeckel che ha dato ordine ai Cubozoi, registrando 15 nuove specie e definendo una tassonomia arrivata fino ai nostri giorni. Anche se negli anni successivi altre specie sono state aggiunge all'ordine, negli ultimi tempi le uniche nuove specie identificate provengono dai mari australiani e pochi autori hanno rimesso in discussione la classificazione di Haeckel, malgrado che questa sia ormai superata dato che non \u00e8 pi\u00f9 capace di descrivere la biodiversit\u00e0 delle cubomeduse conosciute.\nClassificazione attuale: i due ordini.\nLa classe dei cubozoi un tempo comprendeva un unico ordine, \"Cubomedus\u00e6\", a sua volta suddiviso in due famiglie: \"Carybdeidae\" e \"Chirodropidae\". Dal 2012, l'ordine delle \"Cubomedus\u00e6\" \u00e8 assimilato a \"Carybdeida\".\nLa classe Cubozoa \u00e8 quindi suddivisa in due ordini monofiletici:"}
{"id": "274775", "revid": "767487", "url": "https://it.wikipedia.org/wiki?curid=274775", "title": "Titus (film)", "text": "Titus \u00e8 un film del 1999, diretto da Julie Taymor, con protagonista Anthony Hopkins.\nTrama.\nIl film \u00e8 un'interpretazione in chiave post-moderna della tragedia shakespeariana \"Tito Andronico\", generale romano sul quale si scatena la vendetta della regina dei Goti Tamora, da lui sconfitta in battaglia e portata come schiava a Roma ed ascesa fino a diventare imperatrice. In un crescendo di violenza ed efferatezze, la tragedia trova il suo culmine quando i figli dell'imperatrice stuprano e mutilano di mani e lingua Lavinia, figlia prediletta di Tito. Ma il generale scopre i responsabili e li uccide come maiali, servendoli alla madre.\nCome in ogni tragedia tutti i personaggi muoiono, lo stesso Tito, che prima uccide sua figlia in quanto \u00e8 stata privata della sua purezza (in piena aderenza con molte leggende dell'antica Roma, come ad esempio quella di Lucrezia), poi accoltella alla gola Tamora. Saturnino in preda alla collera uccide Tito con un candelabro e a sua volta viene ucciso da Lucio Andronico, il successivo imperatore di Roma.\nAmbientazione.\nCome in altre trasposizioni moderne shakespeariane, l'ambientazione \u00e8 un ibrido tra mondo antico e contemporaneo, esattamente nella Capitale italiana degli anni Trenta. Le uniformi militari sono dell'epoca dittatoriale, cos\u00ec parte delle riprese eseguite nel quartiere EUR di Roma e nella Piscina del Foro Italico. Lo scontro per le strade tra le fazioni politiche rivali, \u00e8 memoria delle tifoserie delle maggiori squadre calcistiche romane."}
{"id": "274776", "revid": "2175", "url": "https://it.wikipedia.org/wiki?curid=274776", "title": "Teratogena", "text": ""}
{"id": "274777", "revid": "1632387", "url": "https://it.wikipedia.org/wiki?curid=274777", "title": "Autostima", "text": "L'autostima \u00e8 il processo soggettivo e duraturo che porta il soggetto a valutare e apprezzare se stesso tramite l'autoapprovazione del proprio valore personale fondato su autopercezioni. La parola autostima deriva appunto dal termine \"stima\", ossia la valutazione e l'apprezzamento di s\u00e9 stessi e degli altri.\nDescrizione.\nDimensionalit\u00e0 dell'autostima.\nIl nostro senso di autostima deriva da elementi cognitivi ovvero il bagaglio di conoscenze di una persona, la conoscenza di s\u00e9 e di situazioni che vengono vissute dal soggetto; elementi affettivi che vanno ad influenzare la nostra sensibilit\u00e0 nel provare e ricevere sentimenti, che possono essere stabili, chiari e liberanti; elementi sociali che condizionano l'appartenenza a qualche gruppo e la possibilit\u00e0 di avere un'influenza sul gruppo, di ricevere approvazione o meno dai componenti di quest'ultimo.\nL'autostima ha la caratteristica fondamentale di essere una percezione prettamente soggettiva e, in quanto tale, non stabile nel tempo ma dinamica e mutevole. Il senso di autostima deriva principalmente dalle relazioni che ogni persona interiorizza e rielabora, sia le relazioni che vanno verso noi stessi che quelle interpersonali. Da questo deriva il fatto che le persone influenzano in continuazione il loro senso di autostima e a loro volta sono influenzate da esso.\nStudi sull'autostima.\nNei vari anni in campo psicologico sono stati portati avanti numerosi studi sull'autostima, un esempio tra questi \u00e8 la ricerca di William James (1842/1910) il quale definisce l'autostima come rapporto tra \"s\u00e9 percepito\" e \"s\u00e9 ideale\"; il primo \u00e8 la considerazione che un individuo elabora su di s\u00e9 in base alle caratteristiche che dal suo punto di vista sono presenti o assenti all'interno della sua vita, il s\u00e9 ideale \u00e8 invece l'idea di come vorrebbe essere e del modello di vita che sta prendendo in considerazione.\nSecondo lo studioso la persona percepisce bassa autostima nel momento in cui il suo s\u00e9 percepito non riesce a raggiungere il livello del suo s\u00e9 ideale e quanto pi\u00f9 grande \u00e8 la discrepanza tra i due, tanto pi\u00f9 nasce in un soggetto insoddisfazione (nel caso in cui il s\u00e9 percepito sia di gran lunga minore) e alto senso di potere e successo (quando il s\u00e9 percepito supera di molto il s\u00e9 ideale).\nSi pu\u00f2 arrivare a dire che secondo James il senso di autostima derivi dal rapporto tra successo e aspettative, infatti senza dubbio la maggior parte dei fattori che va a condizionare la creazione del personale livello di autostima discende dai risultati/esiti delle prove che siamo chiamati ad affrontare quotidianamente nella vita."}
{"id": "274780", "revid": "2184720", "url": "https://it.wikipedia.org/wiki?curid=274780", "title": "Luna/La preda", "text": "Luna/La preda \u00e8 il primo singolo del gruppo musicale italiano Litfiba, pubblicato in formato 45 giri nel giugno 1983, inciso come premio della vittoria del secondo festival rock di Bologna e per la promozione dell'EP \"Litfiba\" uscito l'anno precedente.\nIl disco.\nPel\u00f9 ha affermato di aver scritto il brano \"La preda\" pensando a suo padre e al fatto che gli rimproverasse la sua passione per la musica, convinto che con questa il figlio non avrebbe mai potuto combinare nulla. Degno di nota \u00e8 il ritornello, in cui Piero immagina una scena in cui un cacciatore, con i suoi luoghi comuni e il suo perbenismo, alla fine diventa preda:\nPare che un verso di \"Luna\", invece, provoc\u00f2 qualche problema alla band. In particolar modo il verso \"Sar\u00f2 un re e un dittatore\", in quanto ai concerti del gruppo cominciarono a presentarsi diversi skinheads che facevano il saluto romano. Questo creava imbarazzo, non tanto perch\u00e9 il pezzo piacesse ai fascisti, quanto perch\u00e9 chi non lo era, vedendo gli skinhead, pensava che lo fossero anche i Litfiba. Tutto si concluse quando si decise di togliere il pezzo dalle scalette.\nDa quel momento in poi, Pel\u00f9 evit\u00f2 qualsiasi altra forma di ermetismo nei propri testi, con i quali cercava di essere evocativo senza identificare troppo le cose.\nIl 45 giri \u00e8 stato ristampato in formato vinile 7\" e 12\" il 19 aprile 2014, in tiratura limitata, in occasione del Record Store Day."}
{"id": "274784", "revid": "827882", "url": "https://it.wikipedia.org/wiki?curid=274784", "title": "Sistema di numerazione greco", "text": "Nell'antica Grecia pare esistessero due tipi di numerazione, entrambe in base dieci. La pi\u00f9 antica (\"numerazione attica\") venne usata correntemente fino al V secolo a.C., quando entr\u00f2 in uso la \"numerazione ionica\" che prese il sopravvento in et\u00e0 alessandrina.\nNumerazione attica.\nNella numerazione attica (o \"erodianica\", dal bizantino Erodiano che la descrisse) il sistema era puramente additivo ed esisteva un numero limitato di simboli di valore costante. Il numero 1 era rappresentato con un punto oppure un trattino verticale, ripetuto fino a nove volte per rappresentare, appunto, i numeri da 1 a 9. A questo simbolo se ne aggiungevano altri appositi per il 10, il 100, il 1000 e il 10000. \n 1= \u00b7 ( | (cerchietto, archetto, trattino)\n 10= - o (trattino orizzontale, cerchietto pi\u00f9 grande)\n 100= \u05d3 \n 1000= \u03a8 (albero)\n 10.000= C (capanna)\nAd esempio per rappresentare il numero 7699 bisognava usare 31 simboli:\n 9 (1) + 9 (10) + 6 (100) + 7 (1000)\n |||||||||---------\u202d\u05d3\u05d3\u05d3\u05d3\u05d3\u05d3\u03a8\u03a8\u03a8\u03a8\u03a8\u03a8\u03a8\nIl problema era la smisurata ripetizione di segni identici.\nNel VI secolo a.C. ci fu una sostanziale semplificazione della notazione. Furono introdotte cifre speciali per 5, 50, 500, 5000: una base 5 ausiliaria per supportare la base 10.\nCos\u00ec nel caso del 7699\n 1 (5000) + 2 (1000) + 1 (500) + 1 (100) + 1 (50) + 4 (10) + 1 (5) + 4 (1)\n15 segni e non pi\u00f9 31.\nTale evoluzione alleggeriva la notazione, ma era un regresso per quel che riguardava il calcolo: infatti inserendo cifre speciali supplementari all'unit\u00e0 e ad ogni potenza della sua base, si diminuirono le possibilit\u00e0 operatorie (resti e riporti sottostavano a pi\u00f9 regole) e ci si costrinse al ricorso di tavole per contare e abachi (supporto esterno).\nInoltre fu usato il metodo dell'acrofonia e cio\u00e8 quello di utilizzare come segno di un numero l'iniziale del nome del numero stesso, ad esempio 5 = Pente = \u03a0, 10 = Deka = \u0394, mentre il 50 era dato da una sovrapposizione delle due lettere. \nIn questo modo si and\u00f2 oltre l'ideogramma.\nNumerazione ionica.\nNella numerazione ionica (o \"alfabetica\") si faceva uso delle lettere dell'alfabeto greco; tuttavia richiedeva ben ventisette simboli, tre in pi\u00f9 di quanti ne contenesse l'alfabeto classico, motivo per cui si utilizzavano delle lettere presenti nell'alfabeto arcaico: il \"digamma\" (\u03dd), che in et\u00e0 medievale viene deformato in \"stigma\" (\u03db), il \"qoppa\" (\u03df) e il \"sampi\" (\u03e1).\nLa scrittura di un numero si otteneva per giustapposizione di questi simboli, con un principio di posizione analogo a quello della numerazione decimale: ad esempio, il numero 123 si scriveva come \u03c1\u03ba\u03b3 e non \u03b3\u03c1\u03ba, sebbene questo potrebbe sembrare equivalente visto che i simboli hanno un valore fisso.\nEra possibile anche scrivere numeri pi\u00f9 grandi di 999: per le migliaia fino a 9000 si precedeva uno dei numeri unitari con un apostrofo ('), cos\u00ec ad esempio 1000 diventava '\u03b1, mentre per le decine di migliaia si usava il simbolo \"M\", ad esempio 320000 diventava \"M\"\u03bb\u03b2.\nI greci rappresentavano anche le frazioni utilizzando l'apostrofo, posizionandolo per\u00f2 alla fine del numero anzich\u00e9 all'inizio. Cos\u00ec, per esempio, \nformula_1 \ndiventava \u03b2'. Questa notazione andava bene finch\u00e9 il numeratore era unitario, perch\u00e9 quando non lo era si prestava a facili ambiguit\u00e0. \nAd esempio, \u03be\u03b2' \n\u00e8 formula_2 oppure formula_3 . A causa di questo, nel tempo si utilizzarono altri metodi, come ad esempio porre un trattino sopra al numeratore per distinguerlo, finch\u00e9 Diofanto di Alessandria non introdusse una rappresentazione del tutto analoga alla nostra, ma con le posizioni di numeratore e denominatore invertite."}
{"id": "274788", "revid": "767487", "url": "https://it.wikipedia.org/wiki?curid=274788", "title": "Cefalometria", "text": "La cefalometria (dal greco \"misura della testa\") \u00e8 lo studio delle varie forme dei profili facciali e delle strutture ossee che costituiscono il cranio, in base alla localizzazione di specifici \"punti di r\u00e8pere cefalometrici\".\nUn'indagine cefalometrica si esegue in base ad una teleradiografia del cranio in proiezione laterale; dalla lastra radiografica si individuano dei precisi punti ossei e, in base alle loro distanze e agli angoli che descrivono i piani passanti per essi, si studiano l'accrescimento facciale, l'occlusione, ed altri parametri. La cefalometria permette di inquadrare il tipo scheletrico di malocclusione sia in senso sagittale che verticale.\nPunti di r\u00e8pere cefalometrici.\nI punti di r\u00e8pere cefalometrici sono necessari per costruire un tracciato cefalometrico.\nI pi\u00f9 importanti sono:\nPiani e linee.\nTutti i punti cefalometrici citati precedentemente, costituiscono la premessa indispensabile per la successiva esecuzione del tracciato. Per far ci\u00f2 sono necessari le linee e i piani che uniscono due punti fra loro nella direzione verticale o sagittale con vario grado di obliquit\u00e0 e costituiscono i parametri di base per la descrizione dei valori diagnostici. \nSul piano orizzontale:\nSul piano verticale"}
{"id": "274790", "revid": "1318658", "url": "https://it.wikipedia.org/wiki?curid=274790", "title": "Dichiarazione sulla razza (UNESCO 1978)", "text": "La Dichiarazione sulla razza \u00e8 un documento votato all'unanimit\u00e0 e per acclamazione dalla Conferenza Generale dell'UNESCO il 27 novembre 1978.\nIn tale documento si afferma priva d'ogni fondamento scientifico qualunque dottrina che pretende di attribuire alle differenze di razza differenze attitudinali, intellettuali e psichiche e che attribuisce a incroci tra razze diverse effetti in qualche modo negativi dal punto di vista biologico."}
{"id": "274792", "revid": "1748167", "url": "https://it.wikipedia.org/wiki?curid=274792", "title": "Laura Latini", "text": "Biografia.\nFiglia del doppiatore Franco Latini e della dialoghista Maria Pinto, nonch\u00e9 sorella dei doppiatori Ilaria Latini e Fabrizio Vidale, Laura Latini ha prestato la sua voce a molte attrici in serie televisive: Katherine Heigl in \"Roswell\", Chyler Leigh in \"Grey's Anatomy\" e Megan Mullally in \"Will &amp; Grace\".\nSi aggiudica il \"Premio Voci nell'ombra\" per due volte: nel 2001 per il suo doppiaggio di Katherine Heigl in \"Roswell\", e nel 2004 per quello di Megan Mullally in \"Will &amp; Grace\".\nTra le numerose attrici doppiate al cinema: Thora Birch, Jennifer Love Hewitt, Hilary Swank e Charlotte Gainsbourg.\n\u00c8 morta il 19 agosto 2012, all'et\u00e0 di 42 anni, a causa di un tumore."}
{"id": "274793", "revid": "106550312", "url": "https://it.wikipedia.org/wiki?curid=274793", "title": "Matematica ricreativa", "text": "La matematica ricreativa riguarda attivit\u00e0 che sono praticate con un preciso fine di divertimento personale e che sono rivolte ad oggetti con contenuti matematici di rilievo, anche se spesso non esplicitato. Essa si occupa primariamente di giochi matematici di tanti tipi, ma estende i propri interessi anche a questioni come le soluzioni di rompicapo che richiedono ragionamenti deduttivi e ad aree come la logica matematica e la pedagogia della matematica. Alcuni dei pi\u00f9 interessanti problemi di questo campo non richiedono conoscenze della matematica avanzata.\nQuesto argomento pu\u00f2 toccare anche problemi come l'estetica della matematica, e pu\u00f2 occuparsi di storie divertenti, curiose o peculiari di oggetti e persone della matematica. La matematica ricreativa comprende l'osservazione di configurazioni matematiche come i quadrati magici e i frattali, questi ultimi con l'aiuto di strumenti di computer grafica.\nLe maggiori potenzialit\u00e0 della matematica ricreativa consistono nello stimolare certe abilit\u00e0 matematiche, nell'avvicinare in modo piacevole allo studio della matematica facendo superare la fama della matematica come conoscenza pedante e accessibile a pochi. Inoltre va ricordato che la matematica ricreativa ha contribuito alla nascita di interi settori della matematica: basti pensare al ruolo dei giochi d'azzardo per la nascita della teoria della probabilit\u00e0 nel XVII secolo e ai giochi di strategia come ispiratori dello sviluppo della teoria dei giochi nel XX secolo.\nLa pubblicazione pi\u00f9 importante di questo campo era il Journal of Recreational Mathematics (la rivista \u00e8 stata sospesa nel 2014).\nAlla matematica ricreativa hanno contribuito molti matematici importanti ed anche eminenti: \nElenco parziale di opere di matematica ricreativa.\nI testi sulla matematica ricreativa tendenzialmente afferiscono alle sezione 00A08 e 97A20 dello schema di classificazione Mathematics Subject Classification (MSC)."}
{"id": "274814", "revid": "2061842", "url": "https://it.wikipedia.org/wiki?curid=274814", "title": "Dichiarazione comune cattolico-ortodossa del 1965", "text": "La Dichiarazione comune cattolico-ortodossa del 1965 fu uno dei \"Dialoghi con le Chiese ortodosse\" intrapresi dalla Chiesa cattolica. Il documento, con il fine di una riconciliazione tra la Chiesa romana e la Chiesa ortodossa, fu letto contemporaneamente il 7 dicembre 1965 in un incontro pubblico nell'ambito del Concilio Vaticano II a Roma ed in occasione di una cerimonia speciale a Costantinopoli.Esso precis\u00f2 che lo scambio di scomuniche che avvenne nel 1054 fra il papa Leone IX ed il patriarca Michele Cerulario e che fu motivo scatenante del Grande Scisma deve essere inteso fra le persone interessate e non fra le Chiese e che quindi tali documenti non intendevano rompere la comunione ecclesiastica.Questi grandi eventi non pongono fine al Grande Scisma, ma senz'altro mostrano il desiderio di una maggiore unit\u00e0 fra le due pi\u00f9 antiche confessioni cristiane, rappresentate dal papa Paolo VI e dal patriarca ecumenico Atenagora I."}
{"id": "274816", "revid": "2122884", "url": "https://it.wikipedia.org/wiki?curid=274816", "title": "Massimiliano Alto", "text": "Biografia.\nMassimiliano Alto \u00e8 figlio di Luciano Alto (voce radiofonica e doppiatore) e Ughetta Lanari (speaker), nipote di Beatrice Margiotti e padre di Adrian Alto (doppiatore). Inizia la sua carriera nel 1977, a soli 4 anni, insieme ad un gruppo di bambini che partecipano al programma \"Sesamo apriti\". A 5 anni doppia il suo primo attore, George McFarland nella serie \"Simpatiche canaglie\" e Paris Themmen nel ridoppiaggio di \"Willy Wonka e la fabbrica di cioccolato\".\nAll'et\u00e0 di dodici anni, a causa di problemi personali come la perdita del padre e la perdita di voglia nel doppiaggio, si ritrova a fare soltanto i brusii. Continua finch\u00e9 Renzo Stacchi non gli offre l'opportunit\u00e0 di doppiare Aladdin, protagonista dell'omonimo film animato Disney, che lo consacra nel mondo del doppiaggio. Oltre a lavorare ad altre produzioni Disney, come nei sequel \"Il ritorno di Jafar\" e \"Aladdin e il re dei ladri\", nei quali canta anche, Massimiliano doppia attori in film cinematografici o destinati alla televisione e in serie TV, tra i quali Casey Affleck in \"Manchester by the Sea\", Sean Astin nella trilogia de \"Il Signore degli Anelli\" e Tom Hulce nel ridoppiaggio di \"Amadeus\", e personaggi di cartoni animati e anime, tra cui Porky Pig, Yakko in \"Animaniacs\", Ranma Saotome in \"Ranma \u00bd\" (versione integrale), Inuyasha in \"Inuyasha\" (1\u00aa stagione e final act), Duncan in \"Freakazoid\" e Lelouch Vi Britannia in \"\".\nDopo aver fatto il direttore del doppiaggio della serie \"The Osbournes\", abbandona in parte il doppiaggio per dedicarsi alla nuova professione. Essendo difficile svolgere entrambi i lavori, infatti, la sua voce \u00e8 stata sostituita in \"E.R. - Medici in prima linea\" e in \"Una mamma per amica\". Tuttavia, a volte si sente ancora Massimiliano doppiare.\nAlto ha studiato musica dall'et\u00e0 di 12 anni, prendendo lezioni di chitarra classica e composizione con il pianoforte. Nel 1997, con il suo gruppo chiamato Web (poi Emily) ha vinto il premio nella categoria miglior esordienti al festival di Sanremo Rock. Nel 2008 \u00e8 stato membro del gruppo The M3ga. Dal 2013 fa parte della band The Public Radar, sempre in qualit\u00e0 di prima voce/chitarra.\nAlto \u00e8 anche la voce dei promo dell'emittente radiofonica Discoradio."}
{"id": "274817", "revid": "121661160", "url": "https://it.wikipedia.org/wiki?curid=274817", "title": "Windows NT 3.1", "text": "Windows NT 3.1x (1993) (chiamato in codice \"OS/2 3.0\" e \"NT OS/2\"), fu la prima release di Windows NT, il sistema operativo a 32 bit di Microsoft dedicato ai server, distribuito il 27 luglio 1993. Il numero di versione fu scelto per omogeneit\u00e0 con Windows 3.1, che era allora la versione pi\u00f9 aggiornata dell'ambiente operativo per PC di Microsoft e che aveva un'interfaccia utente simile. Di NT 3.1 furono distribuite due versioni, Windows NT 3.1 e Windows NT Advanced Server.\nDescrizione.\nLo sviluppo di Windows NT fu avviato nel novembre 1988, dopo che Microsoft assunse da Digital Equipment Corporation un gruppo di sviluppatori guidato da Dave Cutler. In effetti molti elementi del progetto riflettono l'esperienza di sviluppo dei sistemi operativi DEC VMS e RSX-11. Il sistema operativo fu progettato per essere eseguito su diverse architetture con processori come Intel x86, DEC Alpha, e MIPS R4000.\nL'indipendenza del sistema operativo dalle piattaforme hardware su cui girava era garantita da un modulo chiamato HAL (Hardware Abstraction Layer).\nIn quel periodo Digital aveva appena bloccato il progetto del successore di VMS, chiamato \"Mica\", e insieme a Dave Cutler passarono a Microsoft molta esperienza e molti programmatori. Digital accus\u00f2 Cutler di aver portato con s\u00e9 in Microsoft anche i sorgenti di Mica, e ne deriv\u00f2 una causa legale. Come spesso accade negli Stati Uniti, l'accusa fu ritirata in seguito a trattativa privata, con Microsoft che accett\u00f2 di pagare 150 milioni di dollari e di supportare in Windows NT il microprocessore DEC Alpha di Digital.\nLa prima dimostrazione pubblica di Windows NT, allora chiamato \"Windows Advanced Server for Lan Manager\", avvenne nell'agosto del 1991, mentre l'annuncio ufficiale avvenne al Comdex di Atlanta in Georgia nella primavera del 1993.\nWindows NT fu il primo sistema operativo ad utilizzare nativamente Unicode.\nIl progetto era chiamato inizialmente \"NT OS\", nome che si ritrova ancora nel nome del file del kernel di Windows NT, ntoskrnl.exe. Dato che avrebbe dovuto essere il successore di OS/2, un nome pi\u00f9 ufficiale del progetto era \"NT OS/2\": questo nome resta ancora in alcuni file del software development kit di Windows NT.\nNonostante \"NT OS/2\" sia stato poi distribuito come \"Windows NT\", \u00e8 largamente compatibile con le applicazioni OS/2 e i volumi HPFS.\nWindows NT aveva caratteristiche che lo rendevano adatto per il mercato di server LAN (che nel 1993 stava conoscendo un rapido successo), grazie alle opzioni avanzate di networking di cui disponeva, e grazie all'efficienza del nuovo file system NTFS. La successiva versione 3.5, seguita a breve distanza dalla versione 3.51, segnarono l'inizio dell'ascesa di Microsoft in questo segmento di mercato, che negli anni seguenti avrebbe finito con il dominare a spese di Novell."}
{"id": "274818", "revid": "125861533", "url": "https://it.wikipedia.org/wiki?curid=274818", "title": "Legge di Say", "text": "In economia la legge di Say, detta anche legge degli sbocchi, fu enunciata dall'economista francese Jean-Baptiste Say (1767-1832) e riguarda il fenomeno delle crisi economiche.\nLa teoria.\nEgli sosteneva in tale legge che in regime di libero scambio non sono possibili crisi prolungate, poich\u00e9 l'offerta crea la domanda. Difatti, in una economia di libero mercato ciascun soggetto ai prezzi di mercato sceglie di essere compratore o venditore. Se in un dato momento si ha un eccesso di offerta, i prezzi tenderanno a scendere. La discesa dei prezzi render\u00e0 conveniente nuova domanda. \u00c8 in tal senso che l'offerta \u00e8 sempre in grado di creare la propria domanda. In caso di crisi da sovrapproduzione il rimedio delle crisi non doveva perci\u00f2, secondo Say, ricercarsi in un intervento dello Stato ma in una capacit\u00e0 autoregolatoria del mercato.\nIn ogni caso, poi, il libero scambio fungerebbe di per s\u00e9 da rimedio, portando di necessit\u00e0 alla formazione di un nuovo equilibrio economico. Questa legge \u00e8 detta anche legge degli sbocchi, poich\u00e9 ogni produzione troverebbe sempre un naturale sbocco sul mercato. Say quindi era convinto che il mercato lasciato a se stesso tenderebbe autonomamente a raggiungere l'equilibrio di piena occupazione.\nCi sono due corollari della legge:\nLa formulazione della legge da parte di Say.\nNel Capitolo XV del Libro I del suo \"Trait\u00e9 d'\u00e9conomie politique\" (1803), Say scrive:\nCome si vede, Say assume che il denaro ricavato dalla vendita sia destinato a essere immediatamente speso; in questo senso il venditore \u00e8 sempre anche un compratore e, con ci\u00f2, offre uno sbocco alle produzioni altrui. Questa conclusione \u00e8 in effetti conforme alla regola della contabilit\u00e0 a partita doppia, la quale afferma che in ogni transazione un individuo \u00e8, contemporaneamente, sia addebitato sia accreditato.\nLa critica di Keynes.\nJohn Maynard Keynes, nella sua Teoria generale dell'occupazione, dell'interesse e della moneta, ha criticato la legge sostenendo che il detentore di moneta pu\u00f2 essere motivato a trattenerla invece che a spenderla; il venditore, quindi, pu\u00f2 non risolversi in consumatore, una circostanza che causa una domanda aggregata insufficiente. Tale ipotesi si basa sul concetto di tesaurizzazione: la tesaurizzazione consiste nella fuoriuscita di parte del reddito ricevuto sotto forma di salari, profitto o interesse, dal circuito economico definito dalla circolazione monetaria.\nSecondo Keynes, l'inflazione dei prezzi si verifica solo quando l'economia raggiunge la sua piena capacit\u00e0 produttiva. Prima di allora, l'aumento della domanda richiede un aumento dell'offerta: se un numero maggiore di lavoratori viene assunto per produrre quantit\u00e0 maggiori di \u2018beni e servizi\u2019, allora la domanda e l'offerta cresceranno insieme."}
{"id": "274822", "revid": "2175", "url": "https://it.wikipedia.org/wiki?curid=274822", "title": "Punti di r\u00e8pere cefalometrici", "text": ""}
{"id": "274826", "revid": "18379", "url": "https://it.wikipedia.org/wiki?curid=274826", "title": "Grande Scisma", "text": "Il Grande Scisma, conosciuto dalla storiografia occidentale come Scisma d'Oriente e definito dagli Ortodossi Scisma dei Latini, fu l'evento che, rompendo l'unit\u00e0 di quella che fu la Chiesa di Stato dell'Impero romano basata sulla Pentarchia, divise la Cristianit\u00e0 Calcedonese fra la Chiesa cattolica occidentale, che aveva sviluppato il concetto del primato (anche giurisdizionale) del Vescovo di Roma (in quanto considerato successore dell'Apostolo Pietro), e la Chiesa ortodossa orientale, che invece riteneva di rappresentare la continuit\u00e0 della chiesa indivisa del primo millennio, senza cedimenti a quelle che riteneva innovazioni dei Latini. Sebbene normalmente si indichi il 1054 come anno dello scisma, ossia quando papa Leone IX, attraverso i suoi legati, lanci\u00f2 la scomunica al patriarca Michele I Cerulario e quest'ultimo, a sua volta, rispose con un proprio anatema scomunicando i legati, lo Scisma fu in realt\u00e0 il risultato di un lungo periodo di progressivo distanziamento fra le due Chiese.\nLe dispute alla base dello scisma erano sostanzialmente due. La prima riguardava l'autorit\u00e0 papale: il papa (ossia il vescovo di Roma), ritenendosi investito del primato petrino su tutta la Chiesa per mandato di Cristo, da cui avrebbe ricevuto le \"chiavi del Regno dei Cieli\" e l'autorit\u00e0 di \"pascerne gli agnelli\" (cfr. i Vangeli di Matteo e Giovanni) e quindi di un vero potere giurisdizionale (secondo il linguaggio rabbinico conferire le chiavi a qualcuno significa investirlo di un'autorit\u00e0), inizi\u00f2 a reclamare la propria \"naturale\" autorit\u00e0 anche sui quattro patriarcati orientali (Costantinopoli, Alessandria, Antiochia e Gerusalemme, che, con Roma, formavano la cosiddetta pentarchia). Questi erano disposti a concedere al Patriarca d'Occidente un primato solo onorario e a lasciare che la sua autorit\u00e0 effettiva si estendesse solo sui cristiani d'Occidente, ritenendo il primato romano privo di fondamento scritturistico. L'altra disputa, di ambito trinitario e apparentemente meno \"politica\" concerneva l'aggiunta del \"Filioque\" nel Credo niceno, avvenuta in ambito latino. Esistevano inoltre altre cause, meno significative, fra le quali talune variazioni di certi riti liturgici (questione dell'uso del pane azzimo durante l'eucaristia, il matrimonio dei preti, la confermazione dei battezzati riservata soltanto al vescovo, ecc.). Ma anche e soprattutto ragioni politiche (alleanza papale con Franchi e Normanni) e rivendicazioni conflittuali di giurisdizione (nel sud Italia, nei Balcani e nell'area slava).\nLa Chiesa si divise lungo linee dottrinali, teologiche, linguistiche, politiche e geografiche, e la frattura fondamentale non si \u00e8, finora, pi\u00f9 rinsaldata. Si ebbero, in effetti, due formali riunioni dell'Oriente con Roma, nel 1274 (nel Secondo Concilio di Lione) e nel 1439 (nel Concilio di Firenze), ma in entrambi i casi le riconciliazioni tra Roma e l'Oriente furono poi disconosciute dai fedeli e dal basso clero delle Chiese orientali, in quanto i capi spirituali che vi presero parte, nel consentire queste cosiddette \"unioni\", avrebbero oltrepassato la propria autorit\u00e0, non ottenendo alcuna ritrattazione da parte latina delle \"prassi\" controverse affermatesi in Occidente. Gli ulteriori tentativi di riconciliare le chiese d'oriente e quella di Roma fallirono, tuttavia alcune comunit\u00e0 ecclesiastiche, inizialmente Ortodosse, nel corso dei secoli cambiarono giurisdizione, riconoscendo l'autorit\u00e0 del papa e diventando Cattoliche. Tali comunit\u00e0 sono ora dette \"Chiese cattoliche di rito orientale\" ovvero Uniati (termine spregiativo con cui gli ortodossi indicano coloro i quali si sono sottomessi a Roma, accettandone il contestato primato giurisdizionale).\nSeppure la maggioranza delle fonti pongano come anno decisivo il 1054, altri fanno risalire lo Scisma ad anni (ed eventi) diversi:\nIl dato di fatto \u00e8 che tuttora la Chiesa cattolica occidentale e quella Ortodossa orientale rimangono separate, anche se entrambe continuano a definirsi \"una, santa, cattolica ed apostolica\" (in ossequio al Credo niceno-costantinopolitano) e a rivendicare la propria \"ortodossia\", dando a intendere che, con lo scisma, sia stata l'altra parte ad aver lasciato la chiesa d'origine.\nOrigini.\nAll'inizio, la Chiesa cristiana riconosceva la posizione principale di tre vescovi, conosciuti come patriarchi: il vescovo di Roma, il vescovo di Alessandria e il vescovo di Antiochia; ad essi si aggiunsero il vescovo di Costantinopoli e il vescovo di Gerusalemme. Con il Concilio di Calcedonia, del 451, si dovranno dunque contare cinque patriarcati, di cui solo uno in Occidente. I patriarchi avevano autorit\u00e0 e precedenza sugli altri vescovi della Chiesa nella relativa circoscrizione, che in Oriente corrispondeva ad una diocesi romana. Alcuni storici sostengono che prima della met\u00e0 del II secolo, od anche pi\u00f9 tardi, non venisse riconosciuto alcun primato al vescovo di Roma (il papa), mentre altri autori cattolici sostengono la tesi opposta, non tanto in virt\u00f9 della posizione del pontefice come successore di san Pietro (non accettata dagli altri patriarchi sebbene riconosciuta dai Padri della Chiesa, come Ignazio di Antiochia, Ireneo di Lione, Ambrogio di Milano, ecc...), ma perch\u00e9 la sede papale aveva una particolare importanza che consisteva nel fatto che Roma era capitale dell'Impero romano. Anche dopo che Costantino il Grande spost\u00f2 la capitale a Costantinopoli nel 330, il papa mantenne la sua posizione di \"primus inter pares\" (\"primo fra pari\"), come ribadito dal secondo Concilio ecumenico nel 381, sebbene questa non fosse accompagnata da alcuna facolt\u00e0 di veto n\u00e9 da altri poteri monarchici sugli altri patriarchi. In particolare, dopo la promozione di Costantinopoli a capitale, la posizione del patriarca di quella citt\u00e0 cominci\u00f2 ad essere considerata la seconda per importanza dopo quella del papa. \nLa disunione nell'ambito dell'Impero romano contribu\u00ec alle diatribe nell'ambito della Chiesa. Teodosio il Grande, che mor\u00ec nel 395, fu l'ultimo imperatore a regnare su un impero unito; dopo la sua morte, l'impero fu diviso in due met\u00e0, occidentale e orientale, ognuna con il suo distinto imperatore. Entro la fine del V secolo l'Impero romano d'Occidente era gi\u00e0 caduto, mentre l'Impero romano d'Oriente (conosciuto pi\u00f9 avanti anche come Impero bizantino e Impero Romeo) continuava a prosperare.\nL'antico Impero romano d'Occidente scomparve a causa delle invasioni dei Germani: da secoli il centro gravitazionale dell'Europa orbitava attorno al Mar Mediterraneo. Grazie a questo mare si diffuse la civilt\u00e0 romana e per suo mezzo anche dopo il crollo dell'Impero romano d'Occidente le pi\u00f9 lontane parti d'Europa comunicavano ancora tra loro. La religione, i costumi e anche le idee erano nonostante tutto omogenee. Le invasioni dei Germani non avevano mutato in modo sostanziale questa situazione. Fu l'invasione musulmana, invece, a isolare l'Occidente proprio da quell'Oriente da cui anticamente erano giunte le pi\u00f9 raffinate forme della vita civile e culturale, con gli arabi stanziati in Spagna ad ovest e lungo le coste dell'Africa a sud-est (facendo scomparire la Chiesa africana di Cartagine). La Chiesa d'Occidente dovette pertanto salvaguardare la sua organizzazione, la sua gerarchia: i popoli germanici diventarono suoi figli come lo erano divenuti i romani. Ma si barbarizz\u00f2: il pensiero teologico e filosofico cess\u00f2 e la fonte dei Padri della Chiesa non riusc\u00ec pi\u00f9 a dare nuovi spunti di ricerca. Rimasero soltanto pochi ecclesiastici a interessarsi di teologia o di morale. Tuttavia \u00e8 grazie alla Chiesa che la memoria romana si tramand\u00f2. Fu la Chiesa d'Occidente ad amministrare la cosa pubblica, anche perch\u00e9 non c'era nessuno in grado di farlo, ed esegu\u00ec questo compito con il suo personale, i suoi preti e i suoi vescovi. Paradossalmente lo Stato si clericalizz\u00f2: la Chiesa ebbe in affido la cura degli affari secolari specie con l'istituzione tedesca dei vescovi-conti. Perci\u00f2, non solo perch\u00e9 cristiana, ma anche in quanto romana la Chiesa d'Occidente sopravvisse al disfacimento del mondo antico nella parte occidentale. Queste, le cause che emanciparono la Chiesa romana d'occidente rispetto alla Chiesa romana d'oriente.\nAltri fattori fecero s\u00ec che l'Oriente e l'Occidente andassero ulteriormente discostandosi. La lingua dominante dell'Occidente era il latino, mentre in Oriente era pi\u00f9 diffuso il greco. Nonostante il bilinguismo latino/greco fosse frequente presso i ceti sociali pi\u00f9 elevati e gli uomini di cultura, inizi\u00f2, ancor prima della caduta dell'Impero d'Occidente, a declinare, e il numero di persone in grado di parlare entrambe le lingue divenne sempre pi\u00f9 raro, rendendo difficile la comunicazione fra Oriente e Occidente. Con il venir meno dell'unit\u00e0 linguistica, anche l'unit\u00e0 culturale inizi\u00f2 a dare segni di cedimento: la cultura occidentale si trasform\u00f2 sensibilmente per influenza dei popoli germanici, mentre l'Oriente continuava ad essere legato alla tradizione della cristianit\u00e0 ellenistica, rafforzando la tradizione e il rito greco in cui si espresse la Chiesa delle origini. Tale differenza si fece sempre pi\u00f9 profonda nel corso dell'VIII secolo quando i Papi, caduto l'Esarcato di Ravenna per mano longobarda, chiamarono in aiuto i re Franchi, con reciproco appoggio. Anzi successivamente, stanchi delle secolari lotte iconoclaste, rinnovarono lo stesso Impero d'Occidente con Carlo Magno, voltando le spalle ai sovrani dell'Impero Romano d'Oriente.\nIn ogni caso, le due met\u00e0 della Chiesa si andavano progressivamente distanziando: usavano riti differenti e avevano accentuazioni differenti alle dottrine religiose. Sebbene al Grande Scisma tra le due parti della cristianit\u00e0 si sarebbe arrivati solo cinque secoli pi\u00f9 tardi, le cause che l'avrebbero determinato apparivano chiaramente percettibili fin dall'epoca che segu\u00ec la scomparsa dell'ultimo imperatore romano orientale di lingua e cultura latine: Giustiniano I. Imperatore che nella sua riforma amministrativa abol\u00ec le diocesi romane (istituite da Diocleziano) ma riconferm\u00f2 la Pentarchia.\nI primi scismi.\nIl Grande Scisma non era il primo scisma fra l'Oriente e l'Occidente; vi furono infatti oltre due secoli di divisioni nel primo millennio della Chiesa:\nLo strappo di Fozio.\nIl vescovo di Costantinopoli Ignazio I nell'857 rifiut\u00f2 la comunione a Bardas, un uomo che si era macchiato d'incesto, che era per\u00f2 zio dell'imperatore Michele III, detto l'Ubriacone: questo fatto serv\u00ec da pretesto all'imperatore per deporre Ignazio (il quale secondo alcuni si sarebbe in realt\u00e0 dimesso, mentre secondo altri tuttavia non aveva intenzione di abdicare) e nominare Fozio patriarca al suo posto.\nFozio era uomo di vasta cultura, esegeta esperto di patristica, avviato a una vita laica da docente di filosofia e teologia e da uomo di stato, che, grazie alle sue abilit\u00e0 (e forse alla sua parentela con la famiglia dell'imperatore), raggiunse presto posizioni di alto prestigio. Ma, all'epoca della destituzione di Ignazio, Fozio era ancora laico: ciononostante la notte di Natale dell'857 vide la nomina a patriarca di Fozio, dopo una carriera religiosa di soli sei giorni (peraltro in rispetto dell'ordine dei differenti gradi della gerarchia fissato dalla Chiesa).\nPapa Niccol\u00f2 I intervenne in merito, indicendo un sinodo nell'863 in Laterano, che dichiar\u00f2 la deposizione di Ignazio illegittima e la scomunica di Fozio se questi avesse insistito nella sua usurpazione del seggio patriarcale. Fozio per\u00f2 rispose a sua volta con una scomunica contro il papa nell'867 e con una lettera enciclica a tutti i vescovi orientali, nella quale spiegava alcuni punti della divergenza con la Chiesa latina. In particolare, era nei seguenti punti che quest'ultima era accusata di prendere le distanze dalla retta fede della Chiesa orientale: l'aggiunta del \"filioque\" al Credo (questione che avrebbe assunto grande importanza nei secoli successivi), il celibato dei preti, la proibizione per i preti di amministrare la Cresima, il digiuno del sabato, l'inizio della Quaresima il Mercoled\u00ec delle ceneri.\nMa in quello stesso anno, l'867, un evento mut\u00f2 radicalmente la situazione: Michele III venne assassinato e il trono pass\u00f2 a Basilio I il Macedone. Basilio fece un'epurazione dei sostenitori del suo predecessore, fra i quali anche Fozio, reintegrando al suo posto il vecchio vescovo Ignazio: questa decisione fu ratificata dal Concilio di Costantinopoli dell'869. Fozio fu costretto all'esilio in un monastero sul Bosforo, da dove rientr\u00f2, dopo alcuni anni, alla corte costantinopolitana nella carica di insegnante di uno dei figli dell'imperatore.\nAlla morte di Ignazio nell'877, Fozio fu rinominato patriarca di Costantinopoli per la sua grande popolarit\u00e0 tra i fedeli. Lo stesso papa Giovanni VIII, rispetto al predecessore, ebbe una positiva opinione di Fozio. Al Concilio di Costantinopoli dell'879-880, Fozio ottenne la revoca delle deliberazioni del precedente Concilio dell'869 e reiter\u00f2 i punti di disaccordo con Roma. Nella medesima sede egli inoltre dichiar\u00f2 che la Bulgaria, dove nell'865 il cristianesimo era stato dichiarato religione di Stato, facesse parte della giurisdizione del patriarcato di Costantinopoli.\nPapa Giovanni VIII lo scomunic\u00f2 prontamente, ma questo atto non ebbe altri effetti oltre a causare un altro scisma fra la Chiesa occidentale e le Chiese orientali. Nell'886, il nuovo imperatore Leone VI il Filosofo depose Fozio sulla base di accuse pretestuose per favorire la nomina del fratello, Stefano: anche questa procedura, decisamente irregolare, fu bollata da una scomunica da parte di papa Stefano V. Fozio mor\u00ec 11 anni dopo, nell'897, in un monastero in Armenia. Fu poi proclamato santo dalla Chiesa ortodossa.\nLo scisma rientr\u00f2 con il patriarca Antonio II, ma ormai nelle chiese d'oriente si era determinato e radicato un forte sentimento \"anti-romano\", che accusava Roma di essersi allontanata dalla \"retta fede\" nei punti indicati da Fozio: tale percezione giocher\u00e0 un ruolo fondamentale poco pi\u00f9 di un secolo pi\u00f9 tardi, in occasione del Grande Scisma.\nIl Grande Scisma.\nVerso lo Scisma.\nQuando Michele I Cerulario, uomo dotato di una personalit\u00e0 tempestosa e rivoltosa, divenne patriarca di Costantinopoli nell'anno 1043, diede inizio a una campagna contro quelle che riteneva le innovazioni della chiesa latina, accusata di aver deviato dalla \"retta fede\", prendendo voce in capitolo nella discussione teologica sulla natura dello Spirito Santo, nata a causa dell'inserimento (occidentale) del \"Filioque\" nel Credo niceno. Bisanzio e Roma erano gi\u00e0 di fatto divise, anche se non ancora formalmente, in quanto forte era la richiesta di autonomia dalla Chiesa centrale. A Bisanzio cresceva la consapevolezza e le convinzione che Roma andava degenerandosi a causa dell'alleanza con i Normanni e con l'Impero Tedesco, mentre Bisanzio, nuova Roma, si fece depositaria delle vere e autentiche tradizioni ecclesiastiche, della vita e della fede religiosa, conservatesi intatte.\nI motivi che scatenarono il Grande Scisma includevano dunque:\nNella rottura dei rapporti tra Chiesa e Normanni (1053), nacque l'idea di realizzare un esercito formato dall'unione militare tra tedeschi e bizantini in funzione anti - normanna. Questo esercito fu guidato da Argiro, figlio di Meles, che nel 1009, con la protezione tedesca e papale, aveva combattuto contro l'esercito bizantino. A Bisanzio Michele Cerulario non era disponibile ad aiutare Argiro in funzione anti\u00a0\u2013 normanna, per l'odio personale che aveva nei suoi confronti, ricordando le vicende del padre. Per questo cominci\u00f2 a guidare una campagna anti\u00a0\u2013 latina di dimensioni molto pi\u00f9 grandi di quella portata avanti da Fozio nell'863-869. Nonostante questo, Argiro port\u00f2 avanti la sua campagna, sostenuto dall'Imperatore bizantino.\nMichele Cerulario non si arrese e cominci\u00f2 una campagna di diffamazione contro Roma: rimise all'ordine del giorno il problema del Filioque, del rito ecclesiastico, del celibato del clero, dell'uso del pane azimo, del digiuno del sabato. Inoltre, fece chiudere le Chiese latine in Oriente e comp\u00ec diversi atti vandalici anche contro le particole consacrate. Il portavoce e il braccio del patriarca Michele era Leone di Okrid, il quale scrisse una lettera al vescovo di Trani (in realt\u00e0 il vero destinatario era il papa), nella quale obbligava Roma ad adeguarsi a Bisanzio e ai suoi riti, ripudiando i riti occidentali contrari a quelli greci. Questa lettera fu trasmessa nelle mani del tempestoso e sanguigno Umberto di Silva Candida, consigliere del papa, che rispose a tono, accusando la Chiesa orientale di ben 90 eresie, suscitando una violenta reazione da parte del patriarca Michele. \n16 luglio 1054: lo Scisma si consuma.\nNel 1054 papa Leone IX invi\u00f2 a Costantinopoli Umberto di Silva Candida per tentare di risolvere questa situazione critica, ma la visita termin\u00f2 nel peggior modo: il 16 luglio 1054, il cardinale Umberto deposit\u00f2 sull'altare di Santa Sofia una bolla di scomunica contro il patriarca Michele Cerulario e i suoi sostenitori, designandoli come simoniaci, eretici, nicolaitici: atto che per\u00f2 venne inteso come scomunica pure della Chiesa bizantina. A questo atto Cerulario rispose in modo analogo ritenendo doveroso scomunicare Umberto di Silva Candida e gli altri legati papali, cosa che fece appena otto giorni dopo, il 24 luglio. \nAi fatti concreti del 1054, per\u00f2, dobbiamo accostare anche le valutazioni storiche a questi fatti che non coincidono con la valutazione giuridica. Ne possiamo ricavare principalmente due:\nLe Chiese, inoltre, attraverso i loro rappresentanti ufficiali, si anatemizzarono l'una l'altra: si separarono cos\u00ec la Chiesa cattolica e la Chiesa ortodossa, ognuna delle quali rivendicava per s\u00e9 il titolo di \"Chiesa una, santa, cattolica ed apostolica\" e di custode dell'Ortodossia cristiana. Sebbene la comunione non fosse definitivamente e completamente spezzata fino all'invasione ottomana di Costantinopoli nel 1453, la frattura fondamentale, pur con alcune brevi parentesi (es. Concilio di Firenze), non si \u00e8 pi\u00f9 risanata.\nAl tempo delle reciproche scomuniche, papa Leone IX era morto: per cui, l'autorit\u00e0 del cardinale Umberto, quale legato pontificio, era gi\u00e0 venuta meno, e per questo motivo non avrebbe potuto scomunicare il patriarca Cerulario. Ragione per cui Cerulario, in effetti, non scomunic\u00f2 papa Leone, ma soltanto i legati. Inoltre, nessun Concilio considerato generale od ecumenico da una delle due Chiese ha mai scomunicato l'altra. Tuttavia, la frattura non fu mai sanata.\nRiconciliazione.\nUn evento storico di grande rilevanza ebbe luogo il 5 gennaio 1964, quando il patriarca Atenagora I e papa Paolo VI si incontrarono a Gerusalemme: il loro \"abbraccio di pace\" e la loro \"dichiarazione di riconciliazione\" furono il primo atto ufficiale congiunto delle due chiese dallo scisma del 1054. La Dichiarazione comune cattolico-ortodossa del 1965 fu letta contemporaneamente il 7 dicembre 1965 in un incontro pubblico nell'ambito del Concilio Ecumenico Vaticano II a Roma e in occasione di una cerimonia speciale a Costantinopoli: precis\u00f2 che lo scambio di scomuniche del 1054 era fra le persone interessate e non fra le Chiese, e che tali censure non intendevano rompere la comunione ecclesiastica fra le Sedi apostoliche di Roma e Costantinopoli. Questi grandi eventi non posero fine al Grande Scisma tra le due Chiese, ma senz'altro mostrarono il desiderio di una maggiore riconciliazione fra Oriente e Occidente.\nLe visite reciproche, senza precedenti, del papa e del patriarca di Costantinopoli sono il risultato dell'avvenuta eliminazione di molti ostacoli storici, che ha portato a una ripresa del dialogo fra i due \"polmoni\" della Cristianit\u00e0, per la prima volta dopo 900 anni: questi eventi storici sono altri importanti segni di speranza nella strada di risoluzione della separazione tra i cristiani.\nIl 27 novembre 2004, per \"promuovere l'unit\u00e0 dei Cristiani\", papa Giovanni Paolo II restitu\u00ec parte delle reliquie dei patriarchi Giovanni Crisostomo e Gregorio Nazianzeno a Costantinopoli. I resti di Giovanni Crisostomo furono presi come bottino di guerra da Costantinopoli dai Crociati nel 1204, e molti ritengono che anche le spoglie di Gregorio Nazianzeno abbiano subito la medesima sorte, anche se la Santa Sede sostiene che le ossa del secondo santo furono portate a Roma da monaci bizantini nell'VIII secolo.\nIl patriarca di Costantinopoli Bartolomeo I, insieme con altri capi delle Chiese autocefale orientali, ha presenziato ai funerali di papa Giovanni Paolo II, l'8 aprile 2005. Questa fu la prima occasione dopo molti secoli nella quale un patriarca ortodosso ha assistito ai funerali di un papa, ed \u00e8 considerata da molti un serio segno della ripresa del dialogo verso la riconciliazione.\nNel corso del suo viaggio pastorale in Turchia, il 30 novembre 2006, papa Benedetto XVI ha incontrato il patriarca Bartolomeo I, firmando una dichiarazione congiunta e ribadendo la necessit\u00e0 del dialogo fra le due Chiese, che per\u00f2 incontra ancora difficolt\u00e0 in relazione alle Chiese cattoliche orientali, che le Chiese ortodosse ritengono \"traditrici\".\nIl 12 febbraio 2016 papa Francesco e il patriarca Cirillo di Mosca e di tutta la Russia, capo della Chiesa ortodossa russa, si sono incontrati a L'Avana, il primo incontro tra queste due Chiese dopo il Concilio di Firenze. Insieme hanno formulato una dichiarazione di 30 punti, con un appello congiunto per la fine della persecuzione dei cristiani in Medio Oriente e alle guerre nella regione, e con la speranza di contribuire al ristabilimento dell'unit\u00e0 dei cristiani tra le due chiese."}
{"id": "274828", "revid": "287204", "url": "https://it.wikipedia.org/wiki?curid=274828", "title": "Si, Oscuro Signore!", "text": ""}
{"id": "274831", "revid": "39884", "url": "https://it.wikipedia.org/wiki?curid=274831", "title": "Lino Liviabella", "text": "Biografia.\nDiscendente da una famiglia di musicisti (il nonno paterno Livio fu allievo di Rossini e maestro della Cappella Musicale della Basilica di San Nicola di Tolentino, il padre Oreste, diplomato alla Reale Accademia di S. Cecilia in Roma, fu organista e direttore della Cappella Musicale del Duomo di Macerata), si diplom\u00f2 con L. Cozi in pianoforte al Conservatorio di S. Cecilia in Roma (1923), in organo con Remigio Renzi (nel 1926) ed in composizione sotto la guida di Ottorino Respighi (nel 1927).\nDopo essersi iscritto alla Facolt\u00e0 di Lettere all'Universit\u00e0 di Roma, decise di dedicarsi esclusivamente alla musica, decisione questa che cre\u00f2 qualche contrasto con i genitori; in questo periodo Lino Liviabella si rese, con coraggio, economicamente indipendente dando lezioni private e suonando il pianoforte nei cinematografi.\nFu nominato direttore e docente di pianoforte del Liceo Musicale di Pescara nel 1928, insegn\u00f2 poi in quello di Venezia dal 1931 e dal 1940, in seguito a concorso, fu titolare di fuga e composizione al Conservatorio di Palermo.\nNel 1942 si stabil\u00ec definitivamente a Bologna. Nel Conservatorio di questa citt\u00e0 ebbe la cattedra di fuga e composizione, fu poi reggente e vicedirettore e infine, dopo aver tenuto la direzione dei Conservatori di Pesaro (1953-59) e Parma (1959-63), ne divenne direttore.\nTermin\u00f2 nel 1958 la stesura di un trattato di Armonia, frutto della sua intensa attivit\u00e0 didattica e nel 1964, in collaborazione con R. Monterosso, scrisse il volume \"Sentir musica\" (ed. Cappelli). Fra i suoi numerosi allievi vanno citati i compositori Franco Donatoni e Guido Ferraresi. \nFu noto anche come pianista.\nLiviabella ottenne numerosi riconoscimenti in concorsi internazionali, fra cui il primo premio nel concorso nazionale indetto dalla \"Propaganda Musicale\" per la \"Sonata in la minore per violino e pianoforte\" (1928), nel concorso della \"Terza Mostra Nazionale di Musica Contemporanea\" per la \"Sonata in un tempo per violino e pianoforte\" (1934), nel \"Concorso Scaligero\" per la \"Sonata ciclica per violoncello e pianoforte\" (1938), nel concorso internazionale \"Prix Alice Lumbroso\" per la lirica \"La gondola\" (Parigi 1937), nel concorso della \"Fondazione Respighi\" per il poema sinfonico \"Monte Mario\" (1937), nel \"Concorso nazionale Scarlatti\" per il poema sinfonico \"La mia terra\" (1943), il premio delle Olimpiadi di Berlino con il poema sinfonico \"Il Vincitore\" (ivi esecuzione dell'Orchestra Filarmonica di Berlino diretta dallo stesso autore (1936), il \"Premio San Remo\" (1940), il \"Premio Roma\" per la cantata \"O Crux, ave !\" (1950), e il diploma d'onore del \"Comitato Internazionale per l'Unit\u00e0 e l'Universalit\u00e0 della Cultura\" (1962).\nFu dal 1960 membro, per la musica sinfonica, del \"Comitato Centrale di vigilanza sulle radiodiffusioni\".\nHa pubblicato alcuni scritti in riviste varie, tra le quali: \"Laus decora\" (\"L'insegnamento del canto gregoriano nei Conservatori\", 1957), \"Arti\" (\"La cattedra di composizione nei Conservatori Musicali\", 1959), \"La Scala\" (\"Dove va la musica?\", 1960).\nTutte le sue composizioni hanno avuto importanti esecuzioni in Italia e all'estero, e alcune di esse sono state pubblicate in diverse edizioni discografiche.\nCollegamenti esterni.\nArte ai Giochi Olimpici di Berlino"}
{"id": "274836", "revid": "1318658", "url": "https://it.wikipedia.org/wiki?curid=274836", "title": "Telettra", "text": "Telettra \u00e8 stata una delle principali imprese italiane di progettazione e produzione di apparati per le telecomunicazioni su portante fisico e in ponte radio.\nIl nome Telettra deriva dall'acronimo di Telefonia, Elettronica, Radio, che riassume appunto i settori di attivit\u00e0, perlomeno iniziali, dell'impresa.\nStoria.\nFondata nel 1946 dall'ingegner Virgilio Floriani (1906 Cison di Valmarino - 2000 Cernusco Lombardone) a Milano, con circa 7 milioni di lire di risparmi familiari e con una decina di collaboratori, la Telettra raggiunse cogli anni una ragguardevole dimensione nazionale ed internazionale, con circa 10.000 dipendenti totali, ed all'attivo numerosi brevetti ed invenzioni nel settore delle telecomunicazioni.\nNel 1957 Telettra fonda, insieme a Olivetti, la Societ\u00e0 Generale Semiconduttori (SGS), divenuta una autonoma ed importante societ\u00e0 italiana di sviluppo di dispositivi elettronici. Nel 1968 la SGS venne venduta all'IRI e dopo alcuni anni si fuse con l'impresa di semiconduttori francese Thomson Semiconducteurs, formando la SGS Thomson, poi STMicroelectronics.\nLa sede principale di Telettra viene spostata nel 1960 a Vimercate, ma molteplici sono le sedi produttive e di sviluppo in Italia (Gorgonzola, Trieste, Rieti, Chieti, Aicurzio, Concorezzo, San Giovanni in Persiceto, Roma, Bari) ed internazionali (tra cui in Spagna (1966), Brasile (1972), Argentina (1972), Norvegia (1976), Messico (1978)).\nNel 1967 Telettra realizza il primo ponte radio PCM in Europa: da questo momento i ponti radio a codifica numerica hanno acquisito grande importanza, fino all'avvento della tecnologia della fibra ottica.\nDopo la vendita dell'azienda da Floriani alla FIAT nel 1976, continua la crescita della societ\u00e0 anche grazie alla continuit\u00e0 degli investimenti in ricerca e sviluppo, ed alla collaborazione con l'universit\u00e0 e con i principali operatori nazionali ed internazionali.\nNegli anni '80 si profila la possibilit\u00e0 di realizzare il polo italiano del settore facendo confluire Telettra e Italtel (guidata da Marisa Bellisario) in una nuova societ\u00e0 chiamata Telit. Problemi di natura politica per\u00f2 impediscono la nascita di questa societ\u00e0 e nel 1990 la FIAT decide infine la vendita della Telettra alla multinazionale francese Alcatel, che assorbe tutte le attivit\u00e0 e di fatto cancella il marchio storico.\nNel 2006 Alcatel si unisce con Lucent, con nuovo marchio Alcatel-Lucent, incorporando quindi le attivit\u00e0 ex-Telettra, largamente trasformate da 16 anni di evoluzione e di integrazione in Alcatel.\nAl 2016 la sede storica della Telettra a Vimercate \u00e8 la sede principale italiana e un importante sito di ricerca e sviluppo di Nokia, che nel 2015 ha acquisito Alcatel-Lucent.\nLa prima trasmissione HDTV digitale (1990).\nNel 1990 un consorzio formato da RAI, Telettra, RTVE e Politecnico di Madrid, nell'ambito del progetto europeo EUREKA 256 (EU-256), mette a punto un sistema di compressione digitale HDTV basato sull'algoritmo DCT (Discrete Cosine Transform), da cui nascer\u00e0 cinque anni pi\u00f9 tardi lo standard di compressione MPEG-2. Il sistema viene dimostrato durante i Mondiali di Calcio Italia 1990 diffondendo ad 8 sale di visione italiane e una in Spagna le immagini in alta definizione riprese nei campi di calcio con i sistemi HDTV 1125/60i/16:9 e 1250/50i/16:9 e trasmesse via satellite Olympus (satellite europeo per la sperimentazione di tecnologie di trasmissione, lanciato nel 1989 e che cess\u00f2 di funzionare, dopo vari incidenti tecnici, nel 1993). Come ricaduta di questo progetto, Telettra realizz\u00f2 i primi sistemi di trasmissione televisiva digitale terrestre su fibra ottica a definizione standard, destinati alla contribuzione (distribuzione interna del segnale tra centri di produzione per post-elaborazione prima della trasmissione effettiva all'utenza). La cessione di Telettra ad Alcatel ha avuto come conseguenza, tra le altre, l'interruzione dello sviluppo di questi studi e dei prodotti ad essi collegati.\nTelettra-Atletica Rieti.\nLa \"Telettra-Atletica Rieti\" \u00e8 una societ\u00e0 sportiva specializzata nell'atletica leggera. Nel giugno 1979 ha concluso in sesta posizione ai Campionati italiani di societ\u00e0 tenutisi a Milano grazie agli ottimi risultati del lunghista Carlo Arrighi, del quattrocentista Roberto Tozzi e del pesista Bruno Pauletto che ha anche conseguito in questa occasione il primato italiano della specialit\u00e0."}
{"id": "274837", "revid": "2085547", "url": "https://it.wikipedia.org/wiki?curid=274837", "title": "Parco regionale dell'Adamello", "text": "Il parco regionale dell'Adamello \u00e8 un'area naturale protetta che si trova al centro della catena alpina, nelle Alpi Retiche meridionali, e comprende tutto il versante lombardo del gruppo dell'Adamello, zona ubicata nella porzione nord-orientale della provincia di Brescia.\nTerritorio.\nSi estende per 51.000 ettari (510\u00a0km\u00b2), dal Passo del Tonale a quello di Crocedomini; a est il Parco ha per limite il confine regionale tra Lombardia e Trentino, a ovest il suo confine si mantiene poco al di sopra della sponda sinistra dell'Oglio, il quinto fiume italiano per la sua lunghezza.\nIl Parco dell'Adamello occupa il versante sinistro orografico della Val Camonica.\nL'importanza del Parco dell'Adamello \u00e8 accresciuta dalla sua posizione, perch\u00e9 esso funge da ponte tra i due parchi che gli sono limitrofi: al suo limite orientale si trova il Parco trentino Adamello-Brenta, al limite settentrionale il Parco dello Stelvio, a sua volta limitrofo del Parco Nazionale svizzero dell'Engadina.\nIn tal modo si \u00e8 venuta a costituire nel cuore dell'Europa un'area protetta di 250.000 ettari, la pi\u00f9 grande delle Alpi e tra le pi\u00f9 affascinanti. Di essa il Parco dell'Adamello rappresenta la punta meridionale.\nIl Gruppo dell'Adamello, sede del ghiacciaio pi\u00f9 vasto d'Italia (secondo le stime attuali circa 18\u00a0km\u00b2 di superficie), presenta una conformazione a raggiera, per cui dai ghiacciai centrali dell'acrocoro culminante si dipartono creste e catene montuose che, a loro volta, si articolano nei sottogruppi del Baitone, del Frisozzo e del Blumone.\nCime, creste, monti dominano il complesso di numerose valli diramate per tutto il Parco, in modo da dividere le varie catene.\nTra le valli, muovendoci da nord verso sud, le principali sono: Valle Narcanello, Valbione, Val d'Avio, Val di Vallaro, Val Pagh\u00e9ra di Vezza d'Oglio, Val Finale, Val Gallinera, Val Rabbia, Val Malga, Valle di Saviore, Val Salarno, Valle Adam\u00e9, Val Pagh\u00e9ra di Ceto, Valle del Re, Valle di Fa, Valle di Stabio, Valle delle Valli, Val Bona, Val Cadino, Val di Braone (o nominate anche Foppe di Braone) e Valle del Caffaro.\nComuni.\nDal Tonale, verso sud, i comuni territorialmente interessati al Parco sono: Ponte di Legno, Tem\u00f9, Vione, Vezza d'Oglio, Incudine, Edolo, Sonico, Malonno, Berzo Demo, Cedegolo, Cevo, Saviore dell'Adamello, Paspardo, Cimbergo, Ceto, Braone, Niardo, Breno e Prestine.\nAmbiente.\nFauna.\nAll'interno del parco si possono trovare esemplari di orsi bruni, lupi e linci. "}
{"id": "274838", "revid": "125209465", "url": "https://it.wikipedia.org/wiki?curid=274838", "title": "Carlo Bordoni", "text": "Biografia.\nSociologo, giornalista e saggista, scrive per\" Il Corriere della Sera,\" il supplemento \"La Lettura\" e il settimanale \"7\". Attualmente \u00e8 professore straordinario all'Universit\u00e0 telematica Mercatorum di Roma. Ha insegnato alle Universit\u00e0 di Pisa e Firenze, all'Orientale e alla Federico II di Napoli, allo IULM di Milano e all'Accademia di Belle Arti di Carrara, di cui \u00e8 stato direttore dal 1990 al 2003.\nPer l'editrice Odoya di Bologna ha curato la \"Guida alla letteratura di fantascienza\" (2013), la \"Guida al grottesco\" (con Alessandro Scarsella, 2017) e \"Nuove tappe del pensiero sociologico. Da Max Weber a Zygmunt Bauman (2018).\""}
{"id": "274841", "revid": "1745361", "url": "https://it.wikipedia.org/wiki?curid=274841", "title": "Francesco Mario Agnoli", "text": "Biografia.\n\u00c8 stato componente del Consiglio Superiore della Magistratura nel quadriennio 1986-1990; in tale ruolo, vot\u00f2 contro Giovanni Falcone e a favore di Antonino Meli nella nomina a consigliere istruttore della Procura di Palermo. \u00c8 stato presidente della 2\u00aa sezione civile della Corte d'appello di Bologna.\nNell'ambito degli studi storici i suoi interessi si sono concentrati in particolare sulle insorgenze antifrancesi, su cui ha pubblicato il romanzo-saggio \"Gli Insorgenti\", e sul revisionismo risorgimentale, opere attinenti sono \"La rivoluzione italiana\" (assieme a Massimo Viglione), \"Dossier brigantaggio\" e \"L'unit\u00e0 divisa. 1861-2011\".\n\u00c8 collaboratore della rivista \"Il Timone\". Dal 2005 \u00e8 subentrato a Franco Cardini come presidente dell'Associazione Culturale Identit\u00e0 Europea, per cui nel 2000 ha curato la mostra \"Un tempo da riscrivere: il Risorgimento italiano\", nell'ambito del \"Meeting per l'amicizia fra i popoli\" di Rimini."}
{"id": "274845", "revid": "1543377", "url": "https://it.wikipedia.org/wiki?curid=274845", "title": "Dominio a fattorizzazione unica", "text": "In algebra, un dominio a fattorizzazione unica (o anello a fattorizzazione unica; spesso abbreviato in \"UFD\", dall'inglese \"Unique Factorization Domain\") \u00e8 un dominio in cui vale un analogo del teorema fondamentale dell'aritmetica, ovvero in cui ogni elemento pu\u00f2 essere scritto in modo unico come prodotto di elementi primi, analogamente a quanto accade per i numeri interi e la scomposizione in numeri primi.\nDefinizione.\nUn dominio d'integrit\u00e0 \"A\" \u00e8 un dominio a fattorizzazione unica se ogni elemento \"x\" di \"A\" non nullo e non invertibile pu\u00f2 essere scritto come prodotto di elementi irriducibili\ne questa rappresentazione \u00e8 unica, nell'accezione seguente: se \"q\"1...,\"q\"\"m\" sono elementi irriducibili di \"A\" tali che\nallora \"m\" = \"n\" ed esiste una corrispondenza biunivoca \u03c6 : {1...,\"n\"} formula_3 {1...,\"n\"} tale che \"p\"\"i\" e \"q\"\u03c6(\"i\") sono associati, per ogni \"i\" = 1, ..., \"n\"; ovvero, a meno di riordinare i fattori, formula_4, dove \"ui\" \u00e8 un elemento invertibile dell'anello.\nAlternativamente, \"A\" \u00e8 un dominio a fattorizzazione unica se ogni elemento non invertibile \u00e8 prodotto di elementi primi: in questo caso, l'unicit\u00e0 \u00e8 gi\u00e0 garantita dalle propriet\u00e0 degli elementi primi. Un'ulteriore caratterizzazione equivalente che usa gli elementi primi \u00e8 stata dimostrata da Irving Kaplansky: un dominio \u00e8 un UFD se e solo ogni ideale primo contiene un elemento primo.\nEsempi.\nUn primo esempio \u00e8 dato dai campi, come il campo dei numeri razionali formula_5 o reali formula_6: in questo caso, tutti gli elementi non nulli sono invertibili, e quindi tutte le fattorizzazioni sono banali. Un esempio pi\u00f9 interessante \u00e8 l'anello formula_7 dei numeri interi (grazie al teorema fondamentale dell'aritmetica).\nEsempi importanti sono gli anelli \"K\"[\"X\"1...,\"X\"\"n\"] dei polinomi a coefficienti in un campo \"K\" e \"K\"\"X\"1...,\"X\"\"n\", l'anello delle serie formali.\nPi\u00f9 in generale, ogni dominio ad ideali principali e ogni dominio euclideo \u00e8 a fattorizzazione unica.\nTra gli anelli di interi algebrici, l'anello degli interi gaussiani formula_8 \u00e8 a fattorizzazione unica, mentre formula_9 (che comprende tutti i numeri complessi del tipo formula_10, dove \"a\" e \"b\" sono interi) non lo \u00e8, perch\u00e9 6 si fattorizza in due modi diversi, come formula_11 e formula_12, e questi quattro fattori sono irriducibili e non equivalenti.\nPropriet\u00e0.\nIn un dominio a fattorizzazione unica, le nozioni di elemento primo ed elemento irriducibile coincidono; pi\u00f9 precisamente, un dominio \"A\" \u00e8 un UFD se e solo se \u00e8 \"atomico\" (ovvero se ogni elemento pu\u00f2 essere scritto come prodotto di elementi irriducibili) e se gli elementi primi ed irriducibili coincidono.\nOgni coppia (o insieme finito) di elementi in \"A\" ha un massimo comune divisore ed un minimo comune multiplo, definiti analogamente a quanto accade negli interi; questi possono essere ricavati dalla fattorizzazione. Dall'esistenza dei massimi comun divisori segue che ogni UFD \u00e8 integralmente chiuso; questo criterio pu\u00f2 essere a volte usato per dimostrare che certi anelli \"non\" sono a fattorizzazione unica.\nLa propriet\u00e0 di essere a fattorizzazione unica si conserva passando agli anelli di polinomi, ovvero \"A\" \u00e8 un UFD se e solo se \"A\"[\"X\"] \u00e8 un UFD. Per induzione, anche gli anelli \"A\"[\"X\"1, ..., \"X\"\"n\"] sono a fattorizzazione unica: ad esempio questo avviene per l'anello \"K\"[\"X\"1, ..., \"X\"\"n\"] dei polinomi a coefficienti in un campo. Per \"n\" &gt; 1, quest'ultimo caso \u00e8 un esempio di UFD che non \u00e8 ad ideali principali; pi\u00f9 in generale, un UFD \u00e8 ad ideali principali se e solo se la sua dimensione di Krull \u00e8 0 o 1.\nAl contrario degli anelli di polinomi, non \u00e8 detto che, se \"A\" \u00e8 a fattorizzazione unica, lo sia anche l'anello delle serie formali \"A\"\"X\"; un caso particolare (ma importante) in cui questa propriet\u00e0 \u00e8 invece vera si ha quando \"A\"=\"K\" \u00e8 un campo. Pi\u00f9 in generale, se \"A\" \u00e8 un anello regolare a fattorizzazione unica, anche \"A\"\"X\" \u00e8 un UFD regolare."}
{"id": "274848", "revid": "21079", "url": "https://it.wikipedia.org/wiki?curid=274848", "title": "Ideale principale", "text": ""}
{"id": "274850", "revid": "39692", "url": "https://it.wikipedia.org/wiki?curid=274850", "title": "Somadida", "text": ""}
{"id": "274851", "revid": "367445", "url": "https://it.wikipedia.org/wiki?curid=274851", "title": "Synchronous Digital Hierarchy", "text": "In telecomunicazioni la Synchronous Digital Hierarchy (\"Gerarchia Digitale Sincrona\"), comunemente detta anche SDH, \u00e8 un protocollo di livello fisico, ossia di trasporto, usato per la multiplazione a divisione di tempo e la successiva trasmissione digitale di telefonia e dati in reti di telecomunicazioni geografiche (WAN) su fibra ottica, cavo elettrico o ponte radio. Le reti che utilizzano tale protocollo a livello fisico vengono dette reti SDH.\nDescrizione.\nFunzionalit\u00e0.\nIl protocollo SDH definisce nel dettaglio le modalit\u00e0 per aggregare (o multiplare), a vari livelli di gerarchie possibili, flussi dati a bit-rate diverse e ritrasmetterli tutti insieme su grandi distanze con tecniche di tipo TDM a interlacciamento di byte (\"byte interleaving\"). A differenza della Plesiochronous Digital Hierarchy (\"Gerarchia Digitale Plesiocrona o PDH\"), il protocollo SDH si basa sul fatto che tutti gli elementi della rete sono tra loro statisticamente sincronizzati con lo stesso \"clock\" con una precisione molto elevata (stessa frequenza e stessa fase).\nIn combinazione a ci\u00f2, la definizione di una speciale struttura di trama con l'aggiunta di un numero significativo di informazioni di servizio (\"overhead\") permette non solo l'estrazione diretta di un singolo traffico tributario senza dover effettuare la demultiplazione completa dell'intero flusso rendendo la rete molto pi\u00f9 flessibile ed efficiente, ma anche il trasferimento di informazioni essenziali per la corretta gestione della rete e per la sua auto-protezione a fronte di guasti o di condizioni anomale o degrado. Il risultato finale \u00e8 che il protocollo SDH consente di raggiungere elevatissimi livelli di qualit\u00e0 di servizio (disponibilit\u00e0 di servizio del 99,999%) e notevoli strumenti per il controllo e monitoraggio in tempo reale dell'intera rete di trasmissione.\nStandardizzazione e diffusione.\nIl protocollo SDH \u00e8 stato standardizzato nella sua prima versione dall'Unione Internazionale delle Telecomunicazioni (ITU) nel 1988. Da allora sono stati prodotti diversi aggiornamenti ed estensioni dello standard, che \u00e8 definito da una serie di normative tra cui le pi\u00f9 importanti in forza sono la G.707, la G.783 e la G.803.\nIl protocollo SDH \u00e8 diffuso in tutto il mondo con l'eccezione del Nord America e di poche altre nazioni dove viene invece usato un analogo protocollo, SONET (\"Synchronous Optical NETworking\"), che utilizza gli stessi concetti di base dell'SDH, ma che segue uno standard leggermente diverso definito da Telcordia e pi\u00f9 aderente alle caratteristiche specifiche delle reti di trasmissione telefonica nord-americane. Grazie alle loro forti analogie, i protocolli SONET e SDH sono anche in grado di interoperare sia pure entro certi limiti.\nLa trama SDH.\nA differenza della multiplazione PDH, che avviene intercalando tra loro i singoli bit dei segnali tributari (\"bit interleaving\"), la multiplazione SDH avviene intercalando tra loro i singoli byte dei segnali tributari (\"byte interleaving\"), organizzandoli secondo una struttura di trama ben precisa che nel suo modulo elementare (\"Synchronous Transport Module\" di livello 1 o STM-1) viene tipicamente rappresentata sotto forma di una matrice di byte disposti su 9 righe x 270 colonne per un totale di 2430 byte.\nCiascun singolo byte della trama SDH costituisce un canale di bit rate pari a 64 Kbit/s, equivalente a un singolo canale di telefonia: da questo discende che ogni trama elementare di tipo STM-1 viene trasmessa in 125 microsecondi. Il protocollo prevede poi aggregazioni di pi\u00f9 moduli STM-1 a gerarchie via via superiori definite STM-N, dove \"N\" indica il numero di moduli STM-1 aggregati insieme.\nLa trama SDH \u00e8 suddivisa in due parti fondamentali:\nLa trasmissione della trama, che pu\u00f2 essere vista dunque come una sorta di \"contenitore\" di dati ed overhead e di cui la matrice \u00e8 solo una comoda rappresentazione formale, avviene sequenzialmente per riga della matrice.\nStruttura di trasporto del payload.\nAdministrative Unit (AU).\nL'Administrative Unit, AU, contiene tutto il flusso risultante dal processo di multiplazione dei tributari, prima dell'inserimento finale nel payload della trama SDH.\nIn generale, la posizione di inizio dell'AU non \u00e8 allineata con il primo byte utile dopo l'overhead: in fase di generazione della trama finale l'AU viene normalmente allocato a partire da un punto intermedio dei 261x9 byte destinati al payload. Il riferimento (puntatore) alla posizione della trama in cui viene allocato il primo byte dell'AU viene memorizzato in una posizione fissa dell'overhead di trama, ovvero nelle prime nove colonne della quarta riga. Questa informazione di posizionamento, fondamentale per l'inserimento/estrazione dei tributari dalla trama, costituisce l\"'Administrative Unit Pointer\" o AU Pointer. L'insieme dell'Administrative Unit e dell'AU Pointer viene denominato \"Administrative Unit Group\", AUG.\nVirtual Container (VC) e Tributary Unit (TU).\nAll'interno dell'AU, i singoli flussi tributari sono organizzati come sequenza di strutture omogenee denominate \"Virtual Container\", VC (contenitore virtuale). Ciascun VC comprende a sua volta una parte di informazioni di servizio aggiuntive (\"path overhead\", POH) usate per la gestione, il monitoraggio e la protezione, seguita dal flusso informativo vero e proprio costituito dal tributario adattato alla trama SDH.\nCome nel caso dell'AU, il primo byte utile del Virtual Container non ha una posizione prefissata e anche in questo caso si ricorre a un puntatore (\"Tributary Unit Pointer\", TU Pointer) posizionato in modo predeterminato nella trama SDH, che indica il punto di inizio del VC stesso. L'insieme del VC e del suo TU Pointer viene denominato \"Tributary Unit\", TU.\nA seconda della bit rate dei tributari multiplati si distinguono diversi tipi di Virtual Container: per esempio, VC-12 per un trasporto a 2 Mbit/s; VC-3 per un trasporto a 48 Mb/s; VC-4 per un trasporto a 140 Mb/s. La dimensione in byte dei Virtual Container \u00e8 predefinita, in funzione della gerarchia di trasporto associata.\nCapacit\u00e0 trasmissive dei Virtual Container.\nLa capacit\u00e0 trasmissiva, ossia la \"bit rate\", associata a ciascun tipo di VC \u00e8 riportata nella tabella seguente:\nSection Overhead (SOH).\nLe prime nove colonne della trama SDH costituiscono la cosiddetta \"section overhead\" (SOH). Questa parte della trama contiene informazioni di servizio relative alla trama nel suo complesso ed essenziali per il riconoscimento della trama stessa e per l'accesso ai singoli flussi tributari, nonch\u00e9 un insieme di informazioni di controllo per la gestione, il monitoraggio e la protezione dell'intero modulo.\nLa SOH \u00e8 suddivisa in due parti distinte: la \"Regenerator Section Overhead\" (RSOH), che viene terminata (ossia ricreata da capo) ad ogni tratta di rigenerazione ottica del segnale, e la \"Multiplex Section Overhead\" (MSOH) che attraversa in modo trasparente le tratte di rigenerazione, senza essere modificata, e viene terminata (ricreata da capo) quando viene eseguita la multiplazione della trama SDH con la costruzione dell'AUG.\nRSOH e MSOH occupano due posizioni ben distinte e separate nella SOH. La RSOH utilizza le prime tre righe della SOH complessiva (dalla 1 alla 3) mentre la MSOH usa le ultime cinque righe (dalla 5 alla 9) dato che la quarta riga \u00e8 riservata per l'AU pointer.\nIn trame di tipo STM-N, i byte relativi alla RSOH/MSOH dei singoli STM-1 sono posizionati in maniera ordinata e interallacciata su N colonne: il byte numero 1 del flusso STM-1 numero 1 \u00e8 seguito dal byte numero 1 del flusso STM-1 numero 2, dal byte numero 1 del flusso STM-1 numero 3 e cos\u00ec via in sequenza. In questo modo \u00e8 possibile ricostruire e accedere in modo diretto alle informazioni di RSOH e MSOH relative al singolo STM-1 del flusso multiplato.\nRegeneration Section Overhead (RSOH).\nLa RSOH \u00e8 composta da 27 byte, ognuno equivalente a un canale a 64 Kb/s, cos\u00ec strutturati:\nIl significato di ciascun byte \u00e8 il seguente:\nMultiplex Section Overhead (MSOH).\nLa MSOH \u00e8 composta da 45 byte, ognuno equivalente a un canale a 64 Kb/s, cos\u00ec strutturati:\nIl significato di ciascun byte \u00e8 il seguente:\nPath Overhead (POH).\nLe informazioni di \"path overhead\" (POH) sono associate ai VC. Questa parte della trama contiene informazioni di servizio e di controllo per la gestione, il monitoraggio e la protezione dell'intero VC e dei tributari in esso contenuti. La struttura \u00e8 differente a seconda che si considerino i VC di ordine superiore (VC4 e VC3, \"higher order\") o quelli di ordine inferiore (VC2, VC12 e VC11, \"lower order\").\nPOH di Higher Order.\nIl POH di \"higher order\" \u00e8 associato ai VC3 e VC4 ed \u00e8 costituito dai primi nove byte, corrispondenti alla prima colonna del Virtual Container stesso. La struttura \u00e8 cos\u00ec definita:\nIl significato di ciascun byte \u00e8 il seguente:\nPOH di Lower Order.\nPer i VC di \"lower order\" il POH \u00e8 costituito da quattro byte. A differenza degli overhead di sezione e dei VC di \"higher order\", che vengono trasmessi completamente all'interno di una singola trama SDH, il POH di lower order viene trasmesso distribuito su quattro trame consecutive, consentendo cos\u00ec di utilizzare per esso solo il primo byte del VC stesso secondo una distribuzione multitrama. Con questo meccanismo, la periodicit\u00e0 di trasmissione di ciascun byte del POH diventa 500\u00a0\u00b5s e il significato del primo byte del VC cambia a seconda della sua posizione nella sequenza di multitrama.\nLa struttura logica del POH di \"lower order\" \u00e8 cos\u00ec definita:\nIl significato di ciascun byte \u00e8 il seguente:\nMeccanismo di multiplazione e demultiplazione.\nSTM-1.\nLa multiplazione SDH si basa su tre operazioni fondamentali, che possono essere applicate anche in modo ricorsivo:\nCome prima operazione, il segnale tributario in ingresso (flusso PDH, flusso ATM, flusso Ethernet, flusso dati generico) viene mappato in un contenitore (Container) e quindi allineato all'interno di un Virtual Container di dimensione fissa e di rate corrispondente o superiore al rate del tributario stesso. In quest'ultimo caso, la capacit\u00e0 di banda in eccesso viene riempita con informazioni nulle (\"stuffing\"). Infatti i VC originariamente sono stati concepiti con bit rate particolarmente adatte per le gerarchie PDH esistenti ma con l'evoluzione delle reti di telecomunicazione, soprattutto con l'utilizzo crescente per il trasporto dei dati (Internet, Voice over IP, video compreso il video on demand e la pay per view via cavo), sono state sviluppate evoluzioni che consentono di adattare le gerarchie di VC esistenti anche a bit rate differenti da quelle classiche delle gerarchie PDH. Anche il VC \u00e8 strutturato in due sezioni: una riservata a informazioni di servizio (\"Path Overhead\"), posizionata sempre all'inizio del VC e l'altra destinata per il Container.\nNella fase di allineamento, il Container viene posizionato all'interno del VC. Dato che la fase del Container non \u00e8 correlata con la fase del VC, il primo byte logico del Container generalmente non corrisponder\u00e0 con il primo byte dell'area ad esso riservata nel VC ma si trover\u00e0 in una posizione intermedia.\nLa terza fase della multiplazione, l'elaborazione dei puntatori, serve proprio per memorizzare nel TU Pointer, che si trova nel Path Overhead, la posizione di inizio del Container all'interno del VC. Alla fine di queste operazioni si ottiene cos\u00ec come risultato finale la Tributary Unit, TU.\nI tributari cos\u00ec multiplati vengono raggruppati in un \"Tributary Unit Group\", TUG, che allinea i TU pointer dei TU componenti e costituisce la base per la multiplazione a livello successivo tramite la medesima sequenza di mappatura, allineamento ed elaborazione dei puntatori, fino ad ottenere un TU/TUG di ordine superiore.\nSono possibili diverse combinazioni, ossia modalit\u00e0 di multiplazione, dei TU/TUG all'interno di un singolo VC:\nLa raccomandazione G.707 definisce anche tributari a 1.5 Mbit/s (VC-11 e TU-11) e a 6.3 Mbit/s (VC-2 e TU-2), corrispondenti al primo e al secondo livello della gerarchia PDH americana ma di fatto non utilizzati nell'ambito di applicazione dell'SDH. Per questi tributari, il raggruppamento previsto \u00e8 il TUG-2, che rispetto a tributari di questa gerarchia pu\u00f2 quindi contenere un solo TU-2 oppure fino a quattro TU-11. Dal TUG-2 in avanti la struttura di multiplazione \u00e8 identica a quella prevista per i VC-12 e TU-12. Nel caso del SONET inoltre \u00e8 possibile definire l'AU anche a livello di AU-3 (STM-0).\nTipicamente, i VC relativi al primo livello di multiplazione, ossia i VC11, VC12 e VC2, vengono definiti di \"lower order\", mentre i VC relativi ai livelli di multiplazione successivi, ossia i VC3 e i VC4, vengono definiti di \"higher order\".\nAll'interno della stessa trama SDH possono essere presenti diverse combinazioni contemporaneamente: per esempio, possono esserci due TUG-3 che trasportano ciascuno un tributario a 34/45 Mbit/s e un terzo TUG-3 che trasporta sette TUG-2, ossia sette tributari a 2 Mbit/s. Questa caratteristica consente di realizzare una distribuzione del traffico e un utilizzo delle risorse di banda estremamente flessibili, cosa non possibile invece con la multiplazione PDH che obbliga a utilizzare combinazioni omogenee di tributari.\nL'ultimo livello di multiplazione, che arriva a riempire completamente la parte di trama destinata al payload, costituisce l'Administrative Unit (AU). Dato che a sua volta l'Administrative Unit non \u00e8 in fase con la trama SDH, in generale la posizione del suo primo byte logico non corrisponder\u00e0 con il primo byte fisico riservato al payload ma si trover\u00e0 in un punto intermedio dell'area dedicata di 261x9 byte. La posizione del primo byte viene quindi memorizzata nell'AU pointer, che si trova sempre nelle prime 9 colonne della quarta riga della trama SDH. L'insieme dell'AU e del relativo AU Pointer costituisce infine l\"'Administrative Unit Group\" di livello 1 (AUG-1).\nIn testa alla trama cos\u00ec ottenuta viene infine aggiunta l'informazione di overhead di sezione (SOH), completando cos\u00ec la generazione del flusso STM-1, la cui bit-rate finale \u00e8 di 155 Mbit/s: questo significa che una singola trama STM-1 viene trasmessa in 125 microsecondi, con ogni singolo byte equivalente a un canale a 64 kbit/s.\nLa demultiplazione di un singolo tributario avviene tramite il processo inverso di elaborazione dei puntatori: tramite l'AU Pointer si identifica all'interno del payload il primo byte dell'AU-4, ossia il primo byte della trama multiplata. Dato che ogni tributario \u00e8 allocato in un numero fisso di byte, una volta nota questa posizione iniziale \u00e8 possibile individuare immediatamente in modo ricorsivo la posizione di inizio di tutti i TU/TUG della trama e tramite elaborazione ricorsiva del TU/TUG pointer \u00e8 possibile estrarre (o inserire) direttamente dalla trama il singolo tributario finale, senza dover distruggere e ricreare l'intero flusso come invece avviene nella multiplazione PDH.\nSTM-N.\nPer flussi SDH di gerarchia pi\u00f9 elevata (STM-N), la trama e il meccanismo di multiplazione e demultiplazione seguono un meccanismo ricorsivo in base al quale la SOH e l'AUG del flusso multiplato si ottengono combinando insieme le SOH e gli AUG dei singoli flussi componenti a gruppi di quattro, conformemente alla definizione della gerarchia SDH (STM-4 come multiplazione di quattro STM-1, STM-16 come multiplazione di quattro STM-4 e cos\u00ec via).\nLa trama di un flusso STM-N \u00e8 quindi rappresentabile come una matrice di byte disposti su 9 righe per 270xN colonne. La parte di SOH della trama STM-N \u00e8 composta dalle prime 9xN colonne, che combinano gli N SOH tributari; l'AU pointer \u00e8 costituito dalla concatenazione degli N AU pointer; l'AUG-N \u00e8 costituito dalla concatenazione (\"byte interleaving\") degli N AUG componenti di gerarchia inferiore.\nCon questa struttura, grazie all'informazione degli AU pointer \u00e8 possibile estrarre o inserire direttamente il singolo flusso STM-x oppure il singolo tributario dal singolo flusso STM-x tramite l'applicazione ricorsiva del meccanismo di processazione dei puntatori, senza dover demultiplare e rimultiplare l'intero flusso.\nGerarchie di multiplazione.\nLo standard ITU-T prevede le seguenti gerarchie a livello di STM-N:\n(*) La gerarchia STM-0 \u00e8 utilizzata solo nell'ambito SONET.\n(**) A causa delle elevate capacit\u00e0 richieste, questo livello di multiplazione richiede come mezzo trasmissivo la fibra ottica.\nSincronizzazione.\nL'elemento chiave che consente l'estrazione/inserzione diretta di un tributario \u00e8 la sincronia del segnale tra tutti i nodi della rete, che operano tutti con la stessa frequenza e la stessa fase del sincronismo (\"clock\"). La sincronia \u00e8 di tipo statistico, nel senso che su ciascun nodo sono tollerabili piccolissime variazioni di fase (\"jitter\") o di frequenza rispetto agli altri nodi, tuttavia la devianza complessiva a livello di rete deve essere mediamente pari a zero. Le piccole variazioni locali possono col tempo influenzare la costruzione dell'AU, in particolare la posizione iniziale del segnale utile all'interno della trama multiplata: quando questa situazione si verifica, all'interno dell'AU pointer stesso viene inserita un'informazione preventiva che indica lo scostamento aggiuntivo rispetto al valore nominale dell'AU pointer (\"pointer justification\"), consentendo cos\u00ec ai nodi successivi di elaborare correttamente la trama ricevuta e di recuperare la sincronia statistica.\nPer assicurare la sincronia a livello di rete, \u00e8 necessaria la presenza di una sorgente di sincronismo esterna (\"Primary Reference Clock\" o PRC), fornita da un elemento di rete apposito (\"Clock Reference Unit\" o CRU) e dotata di caratteristiche di elevatissima qualit\u00e0 come definite dallo standard ITU-T G.811 . Tale sorgente fornisce il sincronismo direttamente a uno degli elementi della rete che poi lo distribuisce tramite il segnale SDH stesso. Ciascun elemento di rete pu\u00f2 quindi estrarre il sincronismo direttamente dal segnale, stabilizzarlo rispetto al riferimento tramite circuiti ad aggancio di fase per poi redistribuirlo a sua volta agli altri nodi adiacenti. Dato che il sincronismo viene ricavato dal segnale stesso, che \u00e8 costituito da traffico arbitrario, \u00e8 necessario evitare la presenza di lunghe sequenze di byte a valori fissi (esempio tutti \"1\" o tutti \"0\") che, non presentando transizioni, ostacolerebbero la corretta estrazione e favorirebbero le derive di frequenza e di fase. Per questo motivo, il contenuto di una trama SDH prima della trasmissione viene ricodificato (\"scrambling\") secondo algoritmi che impediscono la generazione di lunghe sequenze di valori uguali e che garantiscono una distribuzione statisticamente uniforme di transizioni.\nAnche i vari nodi, agendo da sorgenti secondarie, devono essere in grado di garantire un sincronismo di livello di qualit\u00e0 elevato e in caso di problemi al sincronismo principale, devono essere in grado di usare sorgenti alternative secondo quanto definito dai relativi standard normativi, in particolare dalla raccomandazione ITU-T G.813.\nDato che in una rete ciascun elemento riceve il clock dall'elemento precedente e lo distribuisce verso l'elemento successivo, \u00e8 necessario evitare che nella distribuzione del sincronismo si creino anelli chiusi, ossia situazioni in cui un nodo riceve indietro tramite la rete un sincronismo distribuito da lui stesso. Questa condizione avrebbe effetti moltiplicativi sulle derive di frequenza e di fase, che verrebbero redistribuite amplificate su tutta la rete con un effetto a cascata fino a rendere il sincronismo completamente instabile, con conseguente impossibilit\u00e0 di estrarre correttamente il traffico che verrebbe quindi perduto.\nUn'altra problematica deriva da situazioni in cui, per situazioni di guasto o di malfunzionamento, il sincronismo primario non sia pi\u00f9 disponibile per una parte della rete. In tal caso, deve subentrare una sorgente alternativa di sincronismo che pu\u00f2 essere un segnale locale o un segnale interno a ciascun singolo nodo. Lo standard prevede la possibilit\u00e0 di scelta tra pi\u00f9 sorgenti alternative, a qualit\u00e0 via via decrescenti, indicando come criterio di base la selezione della sorgente a qualit\u00e0 pi\u00f9 elevata tra quelle disponibili. Nel caso in cui si debba ricorrere alla sorgente secondaria, per poter mantenere la sincronia statistica anche la rete a valle deve adeguarsi a tale sorgente.\nPer risolvere entrambe le problematiche (evitare l'instaurarsi di anelli di distribuzione chiusi e mantenere coerente la selezione del sincronismo), si utilizza un protocollo di servizio apposito, trasportato nel byte S1 della MSOH, che consente a tutti i nodi della rete di scambiarsi le opportune informazioni di stato e le istruzioni relative alla distribuzione e alla selezione della sorgente di sincronismo.\nIl protocollo garantisce l'assenza di anelli determinando la topologia e comunicando ai nodi quali tratte possono essere usate per estrarre il sincronimso, vietando l'utilizzo di tratte che creerebbero un anello chiuso. Questo meccanismo consente anche di intervenire a fronte di guasti nella rete di sincronizzazione, per esempio determinando una via di distribuzione alternativa nel caso di indisponibilit\u00e0 di una tratta attiva.\nI messaggi di stato governano anche la consistenza della qualit\u00e0 della sorgente utilizzata. Ogni nodo infatti comunica tramite il protocollo il livello di qualit\u00e0 di sorgente che sta utilizzando in un determinato istante in modo che gli altri nodi a valle si adeguino. Con gli stessi messaggi \u00e8 possibile inoltre segnalare e coordinare la commutazione di parte o tutta la rete verso una stessa sorgente di sincronismo di qualit\u00e0 diversa, garantendo cos\u00ec il mantenimento della sincronia statistica anche a fronte di guasti che interessano solo porzioni della rete.\nMeccanismi di protezione.\nLe informazioni di servizio contenute nell'overhead consentono di realizzare diverse tipologie di protezione del traffico. Gli schemi di protezione si possono applicare a livello dell'intero flusso SDH (aggregato) o dei singoli tributari, indipendentemente dalla topologia della rete sottostante.\nProtezione di aggregato.\nLa protezione di aggregato agisce a livello della Multiplex Section, ossia a livello dell'AUG-N, proteggendo quindi contemporaneamente tutti i tributari trasportati. Sono previsti schemi di protezione sia lineare che ad anello.\nLa protezione lineare MSP 1+1 (dove MSP sta per \"Multiplex Section Protection\") \u00e8 di tipo unidirezionale (la commutazione avviene esclusivamente sul nodo ricevente) e quindi non richiede protocolli per la gestione dello scambio.\nLe protezioni lineari MSP 1:1, 1:n e m:n sono di tipo bidirezionale (la commutazione avviene in contemporanea sia sul nodo ricevente che su quello trasmittente) e necessitano di un protocollo di sincronizzazione, trasmesso usando due byte specifici dell'overhead di trama SDH chiamati K1 e K2. Nel momento in cui un lato del collegamento non riceve pi\u00f9 nessun segnale avverte il sistema remoto del malfunzionamento e quindi i due capi del collegamento di comune accordo commutano entrambi sulla via di riserva, sincronizzandosi tramite il protocollo.\nLa protezione ad anello sfrutta le caratteristiche specifiche di questa topologia: nel caso di un guasto che rende non raggiungibile o non funzionante un nodo dell'anello, il traffico viene dirottato all'indietro sulle linee \"protecting\" sfruttando l'altro senso di rotazione dell'anello in modo da aggirare il punto di guasto. Questo tipo di protezione si applica solo al flusso aggregato (AU-4) ed \u00e8 denominata MS-SPRing (\"Multiplex Section - Shared Protection Ring\"). Il corretto impiego richiede l'utilizzo di 4 fibre o 2 fibre a seconda che si preveda la protezione di tutto il traffico o solo del traffico ad alta priorit\u00e0, usando in questo caso la sezione \"protecting\" per traffico di bassa priorit\u00e0 in condizioni di assenza di guasto. Anche questa protezione viene gestita da un protocollo trasmesso nell'overhead di trama e che distribuisce su ciascun nodo le informazioni di stato e su come dirottare il traffico correttamente in caso di guasto nell'anello (\"squelching tables\"), tenendo conto anche del traffico originato o terminato indipendentemente su ciascun nodo.\nAnche per il protocollo MS-SPRing esistono alcune varianti, concepite apposta per il traffico intercontinentale su cavi transoceanici, che ottimizzano la protezione dirottando il traffico nel senso funzionante direttamente nel punto di ingresso nell'anello e non in adiacenza al punto di guasto, evitando cos\u00ec il triplo attraversamento dell'oceano che comporterebbe ritardi di trasmissione inaccettabili per la qualit\u00e0 del segnale telefonico.\nProtezione di tributario.\nLa protezione di tributario agisce a livello del Virtual Container, ossia del singolo tributario che trasporta un singolo flusso (VC4, 140Mb/S; VC3 per DS3 45 Mb/S e E3 34 Mb/S; VC12 per E1 2 Mb/s), proteggendo quindi ciascun tributario individualmente. L'unico schema previsto \u00e8 la protezione di tipo lineare.\nLa protezione \u00e8 di tipo SNCP (\"Sub Network Connection Protection\"), unidirezionale 1+1, quindi senza protocollo, e agisce quando il segnale si interrompe, \u00e8 fortemente degradato o non corrisponde al segnale atteso.\nEsistono diverse varianti di protezione SNCP caratterizzate essenzialmente dal meccanismo di rilevazione delle condizioni di malfunzionamento:\nLe protezioni di tipo SNCP-N e SNCP-S si usano tipicamente per flussi tributari che attraversano pi\u00f9 reti SDH tra loro indipendenti e interconnesse (come avviene per esempio nel caso della telefonia internazionale o della telefonia tra due reti di due operatori indipendenti), in modo da consentire la protezione completa e indipendente delle singole tratte all'interno di ciascuna rete o sottorete.\nLa rete SDH.\nGli elementi di rete SDH principali sono quattro:\nLa struttura tipica di una rete SDH \u00e8 quindi caratterizzata da un'impostazione di tipo gerarchico:\nSDH di nuova generazione (Next Generation SDH).\nLo sviluppo di SDH fu originariamente dovuto alla necessit\u00e0 di trasportare pi\u00f9 flussi plesiocroni insieme a altri gruppi di traffico voce a 64 kbit/s multiplato in PCM. La possibilit\u00e0 di trasportare traffico dati, a cominciare dal protocollo ATM era un'altra delle prime applicazioni. Per avere banda sufficiente per grossi traffici ATM, si svilupp\u00f2 la tecnica della concatenazione contigua, nella quale il segnale viene distribuito su pi\u00f9 Administrative Unit (AU-3 o AU-4) consecutive, secondo una filosofia di \"multiplazione inversa\" in modo da costituire un'Administrative Unit equivalente di capacit\u00e0 maggiore pari alla somma delle AU componenti. In questo modo \u00e8 possibile trasportare simultaneamente su una rete SDH sia voce che dati.\nUn problema della concatenazione contigua, tuttavia, \u00e8 la sua mancanza di flessibilit\u00e0 e la scarsa ottimizzazione dell'utilizzo di banda a causa delle dimensioni delle AU. Per esempio, il trasporto di una connessione 100 Mbit/s Fast Ethernet richiede l'uso di una AU-4 (155 Mbit/s), comportando lo spreco di un terzo della banda disponibile. Inoltre, la concatenazione contigua, obbligando l'uso di AU-3 o AU-4 consecutivi che devono rimanere tali lungo tutto il circuito comporta di conseguenza l'obbligo per tutti i flussi di seguire lo stesso percorso e l'obbligo di usare ovunque, anche nei punti intermedi del circuito concatenato, apparati in grado di gestire correttamente la concatenazione contigua. Questo non sempre \u00e8 possibile, soprattutto su una rete gi\u00e0 in esercizio in cui le risorse necessarie potrebbero essere state gi\u00e0 occupate in precedenza e comporta quindi un onere aggiuntivo di reingegnerizzazione della rete e di adeguamento degli apparati, operazioni tutte molto delicate e costose.\nLa concatenazione virtuale (abbreviata in VCAT) consente un approccio pi\u00f9 flessibile, ricorrendo alla concatenazione dei singoli Virtual Container e non pi\u00f9 delle Administrative Unit di bit rate pi\u00f9 elevata, consentendo cos\u00ec di usare granularit\u00e0 migliori. La concatenazione virtuale consiste nel distribuire il traffico su pi\u00f9 VC indipendenti ma associati logicamente e assemblati (o riassemblati) solo alle estremit\u00e0 del servizio; un byte opportuno del POH individua quali sono i VC che fanno parte di una concatenazione e la loro posizione sequenziale all'interno del gruppo concatenato, per poter ricostruire il flusso originale nel nodo di terminazione. I vantaggi della concatenazione virtuale sono una miglior ottimizzazione della banda rispetto alla bit rate del flusso da trasportare (per esempio, una Fast Ethernet pu\u00f2 essere trasportata alla sua rate nominale usando 50 VC12 concatenati virtualmente senza alcuno spreco di banda) e soprattutto un pi\u00f9 facile inserimento in una rete gi\u00e0 in esercizio, venendo a cadere l vincoli della contiguit\u00e0 all'interno della trama SDH e dell'obbligo di seguire lo stesso percorso, grazie all'indipendenza dei VC (ogni contenitore pu\u00f2 seguire un suo percorso separato e indipendente da quello degli altri contenitori del gruppo, offrendo cos\u00ec anche una migliore protezione contro i guasti fisici) e soprattutto non richiedendo di modificare gli apparati se non nei punti terminali di una concatenazione virtuale (nei punti intermedi del percorso i VC appartenenti a una VCAT non richiedono alcuna processazione specifica e sono quindi indistinguibili dai VC ordinari, per cui possono essere processati correttamente anche da apparati non in grado di gestire la concatenazione virtuale).\nLa concatenazione virtuale si associa sempre pi\u00f9 a protocolli di mappatura, come il Generic Framing Procedure (GFP), per mappare segnali asincroni o di banda qualsiasi all'interno di contenitori concatenati virtualmente tra di loro. In particolare questa tecnica si usa massicciamente per il trasporto di traffico Ethernet su SDH, alla base di tutti i servizi di nuova generazione (\"Triple Play\": fonia, internet ad alta velocit\u00e0 e video on demand sulla stessa linea telefonica).\nUn'ulteriore flessibilit\u00e0 \u00e8 data dall'introduzione del protocollo \"Link Capacity Adjustment Scheme\" (LCAS), che consente una variazione dinamica della banda dedicata, tramite incremento o diminuzione dei membri usati per una concatenazione virtuale, rispondendo alle richieste di aumento o riduzione di banda in tempi quasi istantanei (nell'ordine dei secondi). Questa tecnica si usa sia per aumentare o diminuire in modo permanente la banda utilizzata sia in modo temporaneo a fronte di guasti del singolo contenitore virtuale, in modo da redistribuire il traffico sugli altri contenitori del gruppo.\nL'insieme dei protocolli SDH di nuova generazione che consentono di trasportare traffico Ethernet viene spesso indicato con Ethernet over SDH (EoS)."}
{"id": "274853", "revid": "305248", "url": "https://it.wikipedia.org/wiki?curid=274853", "title": "Materialit\u00e0", "text": "Il principio di materialit\u00e0 ha la sua fonte nella Costituzione Italiana e precisamente all'art. 25, il quale articolo parla di punibilit\u00e0 per un \"... fatto commesso\". \nTale principio sancisce l'assenza del reato in mancanza di una volont\u00e0 criminosa che si materializzi in un comportamento esterno.\nVi \u00e8 una massima latina che lo esprime \"cogitationis poenam nemo patitur\" (trad. \"nessuno pu\u00f2 subire una pena per i suoi pensieri\"), il cui senso \u00e8 che pu\u00f2 considerarsi reato solo un comportamento umano che si estrinseca nel mondo esteriore, quindi che si possa percepire con i sensi. \nLa conseguenza \u00e8 che non si possono considerare reati: \nNon si pu\u00f2, quindi, essere puniti per aver pensato o elaborato mentalmente un reato ma, invece, \u00e8 necessaria l'estrinsecazione di tale \"pensieri\" o \"elaborazione\" in un reale comportamento fattuale."}
{"id": "274854", "revid": "124123", "url": "https://it.wikipedia.org/wiki?curid=274854", "title": "Guido d'Acqui", "text": "Biografia.\nI genitori di Guido erano i nobili signori dell'Acquesana che discendevano dai cavalieri venuti in Italia al seguito di Rodolfo II di Borgogna nel 921.\nErano amministratori di un castello ricevuto in dote dall'imperatore nel territorio di Acqui (Melazzo).\nRimasto orfano dei genitori, Guido fu cresciuto da un amministratore e da sua moglie che lo esortarono a dedicarsi agli studi a Bologna.\nGuido rimase a Bologna dal 1019 al 1029. Tornato ad Acqui, dopo la morte del vescovo Dudone nel 1033, all'et\u00e0 di trent'anni, fu eletto vescovo il 17 marzo 1034. Fu vescovo della diocesi della citt\u00e0 dal 1034 al 1070.\nDurante questo periodo don\u00f2 il castello e tutti i suoi beni alle pievi della diocesi di Acqui Terme e ne fond\u00f2 di nuove. Fond\u00f2 inoltre ad Acqui un centro di spiritualit\u00e0 e formazione per la giovent\u00f9 femminile e il monastero di Santa Maria De Campis. Fece ingrandire ed abbellire la cattedrale di Acqui, dedicandola alla Madonna Assunta.\nAlla morte il suo corpo fu deposto in un'arca di marmo e collocato nella cattedrale di Acqui Terme, dov'\u00e8 tuttora."}
{"id": "274855", "revid": "1843001", "url": "https://it.wikipedia.org/wiki?curid=274855", "title": "TV satellitare", "text": ""}
{"id": "274857", "revid": "919135", "url": "https://it.wikipedia.org/wiki?curid=274857", "title": "Dominio ad ideali principali", "text": "In algebra, un dominio ad ideali principali (spesso abbreviato in \"PID\", dall'inglese \"Principal Ideal Domain\") \u00e8 un dominio d'integrit\u00e0 in cui ogni ideale \u00e8 principale, ossia generato da un solo elemento. I domini a ideali principali sono una classe di anelli molto simile ai numeri interi: ogni elemento pu\u00f2 essere scritto come prodotto di elementi primi (cio\u00e8 \u00e8 un dominio a fattorizzazione unica), e ogni coppia di elementi ha un massimo comun divisore che pu\u00f2 essere espresso attraverso un'identit\u00e0 di B\u00e9zout.\nUn anello commutativo unitario in cui ogni ideale \u00e8 generato da un solo elemento (ammettendo cio\u00e8 la presenza di divisori dello zero, ossia elementi \"a\", \"b\" non nulli tali che \"ab\" = 0) sono detti anelli ad ideali principali; a volte, tuttavia, si usa \"anello ad ideali principali\" per indicare i domini ad ideali principali.\nPropriet\u00e0.\nUn dominio ad ideali principali \u00e8 anche a fattorizzazione unica, e quindi eredita tutte le propriet\u00e0 di questo:\nI PID non esauriscono i domini a fattorizzazione unica: ad esempio gli anelli Z[\"x\"] e \"K\"[\"x\", \"y\"] sono a fattorizzazione unica, ma non ad ideali principali. Un dominio a fattorizzazione unica \u00e8 ad ideali principali se e solo se ha dimensione 1 o 0 (in quest'ultimo caso \u00e8 un campo).\nOgni dominio ad ideali principali \u00e8 noetheriano, e ogni suo ideale primo non nullo \u00e8 massimale: unito al fatto di essere integralmente chiuso, questo implica che ogni PID non banale (cio\u00e8 che non \u00e8 un campo) \u00e8 un dominio di Dedekind. Inoltre, un dominio di Dedekind \u00e8 ad ideali principali se e solo se \u00e8 a fattorizzazione unica.\nUna propriet\u00e0 pi\u00f9 forte dell'essere ad ideali principali \u00e8 l'essere un dominio euclideo; un esempio di PID non euclideo \u00e8 dato dall'anello formula_2.\nModuli.\nLa struttura dei moduli finitamente generati su un dominio ad ideali principali \u00e8 molto semplice, ed \u00e8 analoga alla struttura dei gruppi abeliani finitamente generati: di fatto, i gruppi abeliani sono Z-moduli, e quindi la classificazione dei moduli finitamente generati su un PID pu\u00f2 essere vista come una generalizzazione di quella dei gruppi abeliani.\nSe \"A\" \u00e8 un dominio ad ideali principali, ogni \"A\"-modulo finitamente generato \u00e8 somma diretta di un numero finito di moduli ciclici (ossia generati da un solo elemento): ognuno di essi, inoltre, \u00e8 isomorfo al quoziente formula_3 per un formula_4 (questo comprende anche i moduli liberi, che si possono ottenere prendendo \"x\" = 0). L'unicit\u00e0 della rappresentazione pu\u00f2 prendere due forme: un modulo pu\u00f2 essere scritto come\ncon formula_6, oppure come\ndove i \"qi\" sono potenze di elementi primi; in entrambi i casi i \"di\" e i \"qi\" sono diversi da 0 e 1. Se la scomposizione in fattori ciclici rispetta una di queste due forme canoniche, allora la scomposizione \u00e8 unica (nel secondo caso, a meno dell'ordine dei fattori).\nCome corollari di questa classificazione si ottengono la classificazione degli spazi vettoriali di dimensione finita (considerando \"A\"=\"K\", in quanto i \"K\"-moduli sono precisamente i \"K\"-spazi vettoriali) e la forma canonica di Jordan per applicazioni lineari su un campo algebricamente chiuso (considerando \"A\"=\"K\"[\"T\"]).\nUn'altra propriet\u00e0 dei moduli finitamente generati \u00e8 la seguente: se \"M\" \u00e8 privo di torsione allora \u00e8 libero. Questo non vale in anelli generici (basta prendere un ideale non principale) n\u00e9 per moduli su un PID ma non finitamente generati: un esempio \u00e8 lo Z-modulo Q dei numeri razionali."}
{"id": "274858", "revid": "4141", "url": "https://it.wikipedia.org/wiki?curid=274858", "title": "TV digitale", "text": ""}
{"id": "274859", "revid": "9", "url": "https://it.wikipedia.org/wiki?curid=274859", "title": "Principio di materialit\u00e0", "text": ""}
{"id": "274865", "revid": "1226", "url": "https://it.wikipedia.org/wiki?curid=274865", "title": "Conflitto nucleare", "text": ""}
{"id": "274868", "revid": "196390", "url": "https://it.wikipedia.org/wiki?curid=274868", "title": "Haakhof", "text": ""}
{"id": "274869", "revid": "196390", "url": "https://it.wikipedia.org/wiki?curid=274869", "title": "Haz\u00e6", "text": ""}
{"id": "274871", "revid": "810736", "url": "https://it.wikipedia.org/wiki?curid=274871", "title": "Colonizzazione del sistema solare esterno", "text": "La colonizzazione del sistema solare esterno \u00e8 un'ipotesi che tiene conto del fatto che alcune lune dei pianeti del sistema solare hanno dimensioni sufficientemente grandi per una colonizzazione umana. Molte delle lune pi\u00f9 grosse contengono ghiaccio d'acqua, acqua liquida e componenti organici che possono essere utili ad esempio come carburante. Le colonie nel sistema solare esterno possono anche servire come centro per studi a lungo termine sui pianeti e le loro lune. In particolare i componenti robotici possono essere controllati da remoto senza il tempo di attesa richiesto per comunicare dalla Terra. Ci sono anche proposte per l'uso di aerostati robotici nell'alta atmosfera dei pianeti giganti gassosi, per scopi di esplorazione e possibilmente di estrazione dell'elio-3, che pu\u00f2 avere un alto valore per unit\u00e0 di massa come carburante termonucleare.\nGiove.\nEuropa.\nIl progetto Artemis ha creato un piano per la colonizzazione di Europa. Esso prevede che gli scienziati abitino in igloo e scavino nella crosta ghiacciata di Europa esplorando gli oceani sotterranei. \u00c8 in discussione anche l'uso di \"sacche d'aria\" come abitazioni. La base in superficie userebbe anche strutture gonfiabili. L'esplorazione di Europa e dei suoi oceani, sotto la crosta di ghiaccio, avverrebbero tramite sottomarini.\nCi sono alcune difficolt\u00e0 relative alla colonizzazione di Europa; un problema principale \u00e8 determinato dall'alto livello di radiazioni generato dalla fascia radioattiva di Giove che \u00e8 approssimativamente 10 volte pi\u00f9 forte di quella terrestre. Un essere umano non \u00e8 in grado di sopravvivere per un lungo periodo sulla superficie di Europa senza l'ausilio di un massivo scudo anti-radioattivo.\nGanimede.\nIn un futuro remoto, Ganimede, la luna di Giove, sar\u00e0 un probabile posto per l'installazione di una base, essendo il pi\u00f9 grande satellite del sistema solare e l'unico ad avere un campo geomagnetico. Ganimede orbita a sufficiente distanza da Giove perch\u00e9 la quantit\u00e0 di radiazione (pari quotidianamente ad 8 rem) che investe la superficie del satellite possa essere schermata con facilit\u00e0, ma ancora sufficientemente vicino da risentire degli effetti del riscaldamento mareale. In accordo con i modelli sviluppati, ci\u00f2 dovrebbe garantire la presenza di acqua liquida ed energia geotermica al di sotto della superficie. Su Ganimede, inoltre, ci sarebbe la possibilit\u00e0 di estrarre ghiaccio d'acqua, materiali carbonacei, metalli e silicati. Un grande svantaggio \u00e8 rappresentato dalla posizione del satellite ben in profondit\u00e0 nel pozzo gravitazionale gioviano, che rende i viaggi da e per Ganimede costosi in termini d'energia, e quindi d'economia.\nCallisto.\nLa NASA ha realizzato uno studio con nome in codice \"H.O.P.E.\" (in inglese significa speranza), acronimo di Human Outer Planet Exploration (esplorazione umana dei pianeti esterni). Tale studio \u00e8 inerente alla futura esplorazione del sistema solare. La scelta \u00e8 caduta su Callisto perch\u00e9 sarebbe possibile costruire una base di superficie che produrrebbe carburante per le prossime esplorazioni del sistema solare. Inoltre Callisto \u00e8 all'esterno della fascia radioattiva di Giove ed \u00e8 molto stabile dal punto di vista geologico. Per questi motivi sembra essere il posto migliore per la costruzione di una base spaziale. Questa base potrebbe essere usata anche come centro per l'esplorazione del sistema di satelliti di Giove.\nSaturno.\nTitano.\nNessun piano o studio serio \u00e8 stato fatto riguardo ad una missione con equipaggio su Titano o ad una sua futura colonizzazione, almeno non al di fuori del campo fantascientifico. Una eccezione \u00e8 il capitolo presente nel libro \"Entering Space\" (entrando nello spazio), di Robert Zubrin, che specula su come gli esseri umani possano far fronte ad un'esplorazione dell'ambiente presente sulla superficie di Titano. \nIn base soprattutto agli ultimi dati inviati dalla sonda spaziale Cassini-Huygens sembra che la superficie di Titano sia relativamente giovane e attiva, che contenga grandi quantit\u00e0 di acqua ghiacciata e che sulla superficie siano presenti fiumi e laghi di idrocarburi (essenzialmente etano e metano) alimentati da un ciclo di evaporazione e precipitazione. \nPer questo motivo questa luna di Saturno potrebbe essere adatta alla colonizzazione, ma sono necessarie informazioni pi\u00f9 accurate riguardanti la superficie e l'attivit\u00e0 geologica di Titano. La presenza di una densa atmosfera e le condizioni meteorologiche sono due fattori da tenere in considerazione.\nUrano.\nPoich\u00e9 Urano ha la pi\u00f9 bassa velocit\u00e0 di fuga dei quattro pianeti gassosi giganti, \u00e8 stato proposto come un posto per l'estrazione dell'elio-3. Se la supervisione umana per tale attivit\u00e0 risultasse necessaria, allora si potrebbe usare uno dei satelliti naturali di Urano come base. Un'alternativa \u00e8 di costruire citt\u00e0 fluttuanti nella sua atmosfera con l'uso di palloni ripieni di idrogeno o altro gas leggero; grosse masse possono essere cos\u00ec sospese in aria ad una distanza tale da Urano per avere una gravit\u00e0 simile a quella terrestre. Anche gli altri pianeti gassosi potrebbero essere sfruttati allo stesso modo, ma non Giove a causa della sua enorme gravit\u00e0, velocit\u00e0 di fuga e radiazione.\nFascia di Kuiper e Nube di Oort.\nSi pensa che all'esterno dell'orbita di Urano esistano alcuni trilioni di comete o asteroidi di ghiaccio. Questi potrebbero possedere al loro interno tutti gli ingredienti necessari alla vita: acqua ghiacciata e componenti organici; comprese grandi quantit\u00e0 di elio-3 utilizzabile come carburante. Colonizzatori spediti a queste distanze dalla Terra potrebbero costruire abitazioni rotanti o scavarsi un'abitazione ed utilizzare reattori a fusione per centinaia o migliaia di anni prima di spostarsi. \u00c8 stato ipotizzato che con questa pratica gli esseri umani potrebbero migrare verso un vicino sistema stellare, che potrebbe possedere una nube simile a quella di Oort, senza la necessit\u00e0 di possedere una grossa nave spaziale interstellare."}
{"id": "274873", "revid": "1318658", "url": "https://it.wikipedia.org/wiki?curid=274873", "title": "Battaglia di L\u00fctzen", "text": ""}
{"id": "274874", "revid": "767487", "url": "https://it.wikipedia.org/wiki?curid=274874", "title": "Hegel (album)", "text": "Hegel \u00e8 il 20\u00ba e ultimo album discografico di Lucio Battisti, pubblicato il 29 settembre 1994 dall'etichetta discografica Numero Uno.\nIl disco.\n\"Hegel\" \u00e8 il quinto e ultimo album di Lucio Battisti con i testi dell'autore Pasquale Panella. Questo disco, intitolato al filosofo Georg Wilhelm Friedrich Hegel, annovera nei testi di Panella un notevole numero di richiami filosofici all'estetica e alla vita del filosofo dell'idealismo tedesco (specialmente nelle canzoni \"Hegel\", \"Tubinga\", \"Estetica\", \"La bellezza riunita\"); oltre alla title track vi \u00e8 infatti una canzone intitolata all'evocativa citt\u00e0 tedesca di Tubinga, dove Hegel soggiorn\u00f2 e fu studente in giovent\u00f9; sono inoltre presenti, a detta di alcuni, dei riferimenti ironici all'ex paroliere di Battisti, Mogol.\n\u00c8 l'unico album di Battisti le cui edizioni originali furono pubblicate solo su CD e non su LP. All'interno del cofanetto LB - Lucio Battisti, pubblicato nel 1998, \u00e8 comunque reperibile una versione vinilica realizzata appositamente.\nCopertina.\nLa copertina dell'album, costituita da una \"E\" maiuscola, \u00e8 stata oggetto di numerose interpretazioni: secondo alcuni, sarebbe l'iniziale della parola inglese \"end\", fine. Secondo altri, la stessa \"E\" sarebbe la lettera mancante della scritta \"C.S.A.R.\" (quindi C.E.S.A.R.) della copertina dell'album \"Cosa succeder\u00e0 alla ragazza\" pubblicato due anni prima.\nSuccesso.\nCome il precedente, \"Hegel\" deluse sul piano del successo commerciale: fu il 68\u00ba album pi\u00f9 venduto in Italia nel 1994, raggiungendo come picco nella classifica settimanale il quinto posto; rimase fra i primi cinquanta per sole otto settimane."}
{"id": "274878", "revid": "287204", "url": "https://it.wikipedia.org/wiki?curid=274878", "title": "LexisNexis", "text": "LexisNexis \u00e8 una banca dati full-text in ambito giuridico e finanziario.\nLa banca dati \u00e8 strutturata come una biblioteca suddivisa in sezioni via via pi\u00f9 specifiche. Il materiale disponibile spazia dalle News alla giurisprudenza e alla legislazione di Stati Uniti, Regno Unito, paesi del Commonwealth, Unione europea, Francia comprendendo al contempo periodici, prevalentemente statunitensi, a testo pieno.\nDa gennaio 2000 \"Lexis-nexis\" fornisce accesso a riviste finanziarie internazionali."}
{"id": "274879", "revid": "767487", "url": "https://it.wikipedia.org/wiki?curid=274879", "title": "L'uovo (Alberto Fortis)", "text": "L'uovo \u00e8 il decimo album discografico di Alberto Fortis, pubblicato nel 1991 dalla CBS Records. Si tratta del suo primo album live.\nTracce.\nStudio FonoPrint Bologna\nadd vocal Clara Moroni - Nando Bonini"}
{"id": "274880", "revid": "1005847", "url": "https://it.wikipedia.org/wiki?curid=274880", "title": "Condizioni obiettive di punibilit\u00e0", "text": "Le condizioni obiettive di punibilit\u00e0, nel codice penale italiano, sono contemplate dagli articoli 44 e 158 co. 2:\nSecondo parte della dottrina, le condizioni obiettive di punibilit\u00e0 devono riferirsi ad un evento estraneo all'azione illecita, il cui verificarsi \u00e8 s\u00ec necessario per la punibilit\u00e0 del reato, in chiave di politica criminale, ma non per la sua esistenza; per contro, gli accadimenti che attengono all'offesa del bene protetto e che accentrano in s\u00e9 l'offensivit\u00e0 del fatto e la ragione stessa dell'incriminazione, devono considerarsi non gi\u00e0 condizioni di punibilit\u00e0, ma elementi costitutivi del reato senza i quali il fatto mancherebbe dell'offesa tipica. Per il principio di personalit\u00e0 della responsabilit\u00e0 penale, pertanto, essi devono essere coperti dal dolo o dalla colpa, ossia essere previsti e voluti dall'agente, se il reato \u00e8 doloso, o prevedibili ed evitabili, se il reato \u00e8 colposo. Tale filone dottrinale riduce cos\u00ec l'insieme delle condizioni obiettive di punibilit\u00e0 alle cosiddette condizioni estrinseche; la dottrina che, invece, non ritiene necessario che le condizioni di punibilit\u00e0 accentrino la portata offensiva del reato, distinguono tra condizioni estrinseche e condizioni intrinseche, le quali attengono appunto alla sfera dell'offesa recata al bene penalmente protetto.\nIn quest'ultima ipotesi, tuttavia, pu\u00f2 porsi un problema di compatibilit\u00e0 con il principio di personalit\u00e0 della responsabilit\u00e0 penale che la Corte costituzionale con le sentenze n. 364 e 1085 del 1988, ha elevato a principio di rango costituzionale: in relazione ai singoli elementi che contribuiscono a contrassegnare il disvalore oggettivo del tipo, invero, va ravvisata la rimproverabilit\u00e0 dell'autore del fatto perch\u00e9 possa concludersi per la sua personale responsabilit\u00e0 penale; soltanto gli elementi estranei alla materia del divieto (come le condizioni estrinseche di punibilit\u00e0 che, restringendo l'area del divieto, condizionano, appunto, quest'ultimo o la sanzione alla presenza di determinati elementi oggettivi) si sottraggono alla regola della rimproverabilit\u00e0 ex art. 27, primo comma, Cost."}
{"id": "274884", "revid": "125091396", "url": "https://it.wikipedia.org/wiki?curid=274884", "title": "Ferdinando Gentile", "text": "\u00c8 stato per molti anni simbolo e bandiera dell'intera citt\u00e0 di Caserta, non solo di quella cestistica. Casertano \"doc\", assieme all'amico ed ex compagno di squadra Vincenzo Esposito, ha formato una coppia molto affiatata, che ha portato la Juvecaserta a trionfi insperati.\nBiografia.\nHa due figli, Stefano e Alessandro, che giocano entrambi a basket. Anche la sorella minore Immacolata era una giocatrice di basket. Nel marzo 2012 \u00e8 uscita la sua biografia \"L'uomo dell'ultimo tiro\" (edizioni Graf) scritta dal giornalista Sante Roperto.\nCarriera.\nGiocatore.\nCaserta.\nCestisticamente parlando \u00e8 figlio di Bogdan Tanjevi\u0107, che lo fa esordire in Serie A2 a soli 15 anni con la JuveCaserta del presidente Giovanni Maggi\u00f2, nelle cui fila gioca ininterrottamente per 11 anni. Si mise in luce, al grande pubblico, all'et\u00e0 di soli 16 anni, nel 1983, quando l'allora Indesit Caserta, neopromossa in Serie A1, and\u00f2 a vincere sul campo dei campioni d'Europa in carica di Cant\u00f9, in diretta tv. Gentile disput\u00f2 una grandissima partita di fronte ad un \"mito\" del basket come Pierluigi Marzorati davanti agli occhi del telecronista, il grande Aldo Giordani, che stentava a credere che un ragazzino di soli 16 anni potesse giocare con tale sicurezza e chiedeva all'allora allenatore della nazionale, Sandro Gamba, che commentava con lui la partita, chi fosse quel giovane. Sono anni magici per la formazione casertana, che arriva ben tre volte a giocare la finale per il titolo, e che culminano nel 1991, sotto la guida di Franco Marcelletti, con la conquista dello scudetto e di una Coppa Italia. Un piccolo fatto testimonia l'unit\u00e0 e l'armonia di quella formazione che super\u00f2 se stessa: nelle fasi finali della quinta e decisiva partita contro l'Olimpia Milano, disputatasi nel capoluogo meneghino, a Vincenzo Esposito saltano i legamenti del ginocchio. Invece di recarsi negli spogliatoi, il giocatore rimane a bordo campo, in barella, con il ghiaccio sul ginocchio, ad incitare i compagni.\nLe stagioni a Trieste e a Milano.\nFinita l'epopea casertana, lascia la Campania per emigrare nella Trieste targata Stefanel, dove ritrova \"pap\u00e0\" Tanjevi\u0107 e contribuisce all'ottima stagione della squadra giuliana, nella quale militavano giocatori del calibro di Dejan Bodiroga, Gregor Fu\u010dka e Alessandro De Pol. La stagione di Trieste si chiude solo in semifinale di fronte a Carlton Myers. Con l'acquisizione dell'Olimpia Milano da parte di Bepi Stefanel, nel 1994 arriva all'Olimpia Milano di cui diventer\u00e0 capitano. Dopo la sconfitta in 5 gare in semifinale contro la Virtus Bologna, nella stagione 1995-96 contribuisce a riportare il tricolore nella citt\u00e0 meneghina a sette anni di distanza dall'ultimo titolo, dopo aver vinto anche la Coppa Italia.\nA inizio 1997 subisce un grave infortunio al ginocchio, che pone fine alla sua stagione e alle speranze di Milano di difendere il titolo e di vincere l'Eurolega. Rientra nella stagione successiva, che si conclude con l'eliminazione al primo turno da parte della Pallacanestro Reggiana guidata da Mike Mitchell.\nI successi ad Atene.\n\u00c8 la volta poi del triennio greco, che rappresenta per la sua carriera il periodo della completa maturit\u00e0. Alla corte del Panathinaikos, vince ben tre titoli greci e soprattutto un'Eurolega, alzata al cielo a spese del Maccabi Tel Aviv, nella finale disputatasi nella citt\u00e0 greca di Salonicco.\nUdine e Siena.\nNel 2001 rientra in patria, entrando nel progetto ambizioso della Udine che ricostituisce la celeberrima coppia con Vincenzo Esposito. Ma le cose non vanno per il verso giusto e dopo 21 partite a 10,7 punti di media, lascia il capoluogo friulano alla seconda di ritorno, dopo due giornate di sciopero bianco (0 punti). Con lui parte anche Vincenzo Esposito.\nNel novembre 2002 firma con la Siena ma il contratto viene risolto dopo appena un mese, dopo aver giocato proprio a Milano la sua miglior partita. Nel gennaio 2002 firma con la Pallacanestro Reggiana in Legadue dove ritrova l'ex compagno di vittorie dell'epoca casertana Sandro Dell'Agnello: disputa le ultime 23 gare della stagione e raggiunge la finale contro Napoli, persa in gara 5 dove segna comunque 18 punti.\nMa la sensazione \u00e8 che il Gentile migliore sia rimasto in Grecia. Sensazione confermata alla fine della stagione, quando lascia il basket professionistico per intraprendere la carriera di allenatore, continuando a giocare per due stagioni in Serie B2 con la maglia dell'Artus Maddaloni. Si ritira nella primavera del 2005 all'et\u00e0 di 38 anni.\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nHa fatto parte della nazionale maggiore fino al 1996.\nAllenatore.\nIl 5 luglio 2006, \u00e8 ingaggiato come capoallenatore dall'Andrea Costa Imola (Legadue), esperienza per\u00f2 finita con un esonero a stagione in corso, ma che ha presentato anche aspetti positivi, come il lancio in prima squadra di alcuni giovani del settore giovanile.\nHa il suo primo incarico importante come secondo di Jasmin Repe\u0161a alla Lottomatica Roma nella stagione 2008-09, salvo poi diventare capo allenatore dopo le dimissioni di quest'ultimo, avvenute il 9 dicembre 2008.\nDopo aver raggiunto le \"Top 16\" di Eurolega, Gentile conduce la squadra anche alla qualificazione alla Coppa Italia.\nL'11 dicembre 2009 si dimette dal ruolo di coach della Virtus Roma.\nDopo le giovanili di Milano, Gentile torna a guidare una prima squadra. Infatti nel giugno 2019 diventa Capo Allenatore della Juvecaserta in Serie A2, ovvero la squadra della sua citt\u00e0 natale, dove egli ha giocato per ben undici anni durante la sua carriera da cestista."}
{"id": "274887", "revid": "729019", "url": "https://it.wikipedia.org/wiki?curid=274887", "title": "Battaglia di L\u00fctzen (1632)", "text": "La battaglia di L\u00fctzen, combattuta in Sassonia il 16 novembre 1632 (6 novembre utilizzando il calendario giuliano) fu un evento decisivo della guerra dei trent'anni, avvenuto durante la cosiddetta fase svedese del conflitto. L'esercito svedese comandato dal re Gustavo Adolfo, si scontr\u00f2 con le forze imperiali guidate da Albrecht von Wallenstein; lo scontro si risolse in una sanguinosa e incerta vittoria svedese, ma re Gustavo fu ucciso in combattimento.\nEventi che condussero alla battaglia.\nDopo la vittoria conseguita da Gustavo Adolfo nella battaglia di Breitenfeld del 1631 e la morte del suo avversario, il conte di Tilly nella battaglia di Rain la posizione dell'imperatore Ferdinando II si fece molto difficile. Per tentare di arginare la minaccia svedese, Ferdinando richiam\u00f2 il generale Wallenstein, precedentemente esonerato, incaricandolo di formare una nuova armata e di sconfiggere gli svedesi. Le operazioni si svolsero in Sassonia, dove i due eserciti si fronteggiavano.\nDue giorni prima dello scontro Wallenstein decise di dividere le sue forze, inviando alcuni distaccamenti a presidiare Brema e ordinando al conte di Pappenheim di recarsi con le sue forze a Colonia, e ritirando il grosso dell'esercito verso Lipsia. Egli infatti pensava che il clima invernale avrebbe impedito lo svolgersi di operazioni importanti e avrebbe reso necessario alle forze in campo il ricovero nei campi invernali.\nGustavo Adolfo, venuto a conoscenza dell'imprudente mossa dell'avversario, decise di sfruttare l'occasione, ordinando una marcia verso l'ultima posizione conosciuta di Wallenstein per coglierlo di sorpresa. La mossa tuttavia fall\u00ec quando le truppe svedesi incontrarono una forza di copertura che Wallenstein aveva posto sul torrente Rippach, pochi chilometri a sud di L\u00fctzen; ne nacque una schermaglia che ritard\u00f2 l'avanzata svedese di due ore circa, fornendo un provvidenziale aiuto alle forze imperiali.\nInformato dell'imminente scontro il pomeriggio del 15 novembre, Wallenstein invi\u00f2 un messaggio urgente a Pappenheim ordinandogli di accorrere sul campo e durante la notte schier\u00f2 le sue truppe in una posizione difensiva lungo la strada Lipsia-L\u00fctzen, fortificando la posizione con trincee e terrapieni; all'ala destra del suo schieramento, ancorata ad una collina, schier\u00f2 la principale batteria di artiglieria.\nSvolgimento della battaglia.\nLe truppe svedesi giunsero sul campo alle 9 di mattino circa, ma, a causa del terreno difficile e dei vari corsi d'acqua, furono necessarie altre due ore perch\u00e9 le truppe di Gustavo fossero pronte allo scontro.\nLa battaglia fu aperta dall'attacco dell'ala destra svedese contro la cavalleria imperiale che la fronteggiava; l'attacco ebbe successo, le forze imperiali arretrarono e gli svedesi si prepararono ad attaccare sul fianco e scardinare lo schieramento nemico. Proprio in questo momento giunse sul campo Pappenheim, che aveva ricevuto la richiesta di aiuto a mezzanotte ed aveva ordinato immediatamente una marcia forzata per giungere sul campo; egli sferr\u00f2 un veemente contrattacco che allegger\u00ec la pressione sul fianco sinistro imperiale, ma nel corso dell'azione venne mortalmente ferito da un colpo di cannone, e la sua azione perse slancio.\nLe cavallerie contrapposte continuarono ad affrontarsi in una situazione di stallo, che per\u00f2 vedeva prevalere lentamente le forze svedesi.\nDurante questo scontro Gustavo Adolfo fu disarcionato, mentre guidava una carica, da due colpi di moschetto: uno al braccio e uno alla schiena; si sarebbe salvato se agli imperiali che gli si avvicinarono non avesse risposto con questa frase provocatoria: \u00abSono il Re di Svezia, suggello la religione e la libert\u00e0 della Nazione Germanica con il mio sangue.\u00bb I soldati indispettiti e crudelmente eccitati dall'occasione di eliminare il comandante nemico piantarono le loro picche nel petto del sovrano, crivellandolo. Nella confusione e nella frenesia della battaglia la sua sorte rimase ignota per un certo tempo, ma la sua scomparsa fu in seguito notata e il suo corpo rinvenuto sul campo alcune ore dopo; a causa di questo fatto, le forze svedesi sul fianco destro cessarono gli attacchi e si misero sulla difensiva.\nNel frattempo pass\u00f2 all'attacco anche il centro dello schieramento svedese, che per\u00f2 si trov\u00f2 a dover fronteggiare le truppe imperiali saldamente trincerate di fronte a loro, e vennero prima decimati dal fuoco dell'artiglieria e della fanteria, e poi caricati dalla cavalleria imperiale; due dei migliori reggimenti svedesi, i reggimenti blu e giallo, furono spazzati via dalla furia del contrattacco nemico e i pochi sopravvissuti si ritirarono in disordine. La vista dei veterani in ritirata, unita alle notizie sulla morte del re, causarono un'ondata di panico, e la totalit\u00e0 delle forze svedesi che avevano sferrato l'attacco erano ora in fuga.\nLa situazione fu salvata dal sangue freddo e dall'abilit\u00e0 degli ufficiali. Il cappellano reale, Jakob Fabricius, riun\u00ec alcuni ufficiali e cominci\u00f2 a recitare un salmo; questo atto fece s\u00ec che molti soldati vicini si riprendessero, interrompessero la fuga e si riorganizzassero. Inoltre il comandante della seconda linea svedese, Dodo Knyphausen aveva saggiamente tenuto le sue forze fuori dal raggio di tiro dell'artiglieria avversaria, e questa riserva di truppe ancora intatta costitu\u00ec il nucleo attorno a cui l'esercito protestante si riun\u00ec.\nAlle 15 circa il comando fu assunto da Bernardo di Sassonia-Weimar, che tent\u00f2 di tenere nascosta la morte del re; tuttavia la notizia si diffuse ma, invece di provocare una caduta del morale svedese, caus\u00f2 una furiosa volont\u00e0 di vendetta. Gli assalti protestanti ripresero su tutto il fronte, e i combattimenti durarono per l'intero pomeriggio con grande intensit\u00e0. Quando ormai si avvicinava il tramonto, cadde la batteria imperiale sull'ala destra, la chiave dello schieramento di Wallenstein, e i cattolici indietreggiarono disimpegnandosi.\nAlle 18 arrivarono sul campo le forze di fanteria di Pappenheim, che nel frattempo giaceva morente. Nonostante questo rinforzo, e l'opinione di molti suoi ufficiali superiori, Wallenstein decise di ritirarsi dal campo, utilizzando le forze appena giunte per garantire la copertura alla ritirata, e si diresse verso la Boemia.\nConseguenze.\nLa battaglia, grazie alla ritirata degli imperiali, si risolse in una vittoria svedese; tuttavia lo scontro era costato ad entrambe le parti perdite enormi. Gli svedesi, in particolare, perdevano buona parte dei preziosi veterani e soprattutto il loro comandante Gustavo Adolfo. Il vuoto di comando successivo alla sua morte dette la possibilit\u00e0 agli imperiali di riorganizzarsi, di sconfiggere gli svedesi nella battaglia di N\u00f6rdlingen del 1634 e continuare a combattere fino al 1648."}
{"id": "274892", "revid": "73843", "url": "https://it.wikipedia.org/wiki?curid=274892", "title": "Principio di offensivit\u00e0", "text": "Il principio di offensivit\u00e0 \u00e8 un elemento essenziale della concezione liberal-democratica del reato, insieme al principio di materialit\u00e0 e al principio di colpevolezza.\nEscluderebbe la punibilit\u00e0 di fatti in cui manca una effettiva lesione del bene giuridico protetto.\nLo stesso principio si contrappone all'esigenza che a volte sussiste di prevenire anticipatamente la lesione di un bene giuridico, punendo anche la sola condotta del soggetto.\nes.: casi di tipicit\u00e0 apparente, quali il furto di un acino d'uva o di un chiodo, i falsi grossolani o innocui.\nIl brocardo di riferimento \u00e8 \"nullum crimen sine iniuria\": il reato deve quindi caratterizzarsi nell'offesa ad un bene giuridico. Il \"principio di offensivita\" si desume dall'art. 49 comma 2, che esclude la punibilit\u00e0 del reato impossibile, e dagli art. 25 e 27 Cost. Si \u00e8 quindi in base a ci\u00f2 affermato che la nozione di reato tipico ricomprende, insieme con altri requisiti, l'offesa del bene tutelato."}
{"id": "274894", "revid": "1543377", "url": "https://it.wikipedia.org/wiki?curid=274894", "title": "The All-Seeing Eye", "text": "The All-Seeing Eye \u00e8 stato un game server browser, cio\u00e8 un programma per computer che aiuta coloro che giocano in internet a trovare un server.\nBench\u00e9 risenta di GameSpy, la popolarit\u00e0 di questo programma \u00e8 cresciuta regolarmente. Ora \u00e8 di propriet\u00e0 di Yahoo!, ed \u00e8 visto da alcuni come una contromossa contro \"Xfire\".\nDal 15 maggio 2008 il servizio \u00e8 stato disattivato."}
{"id": "274895", "revid": "11959", "url": "https://it.wikipedia.org/wiki?curid=274895", "title": "Y\u016bsuf Idr\u012bs", "text": " Fu autore di racconti, romanzi, opere teatrali, saggi di critica letteraria e sociale.\nBiografia.\nY\u016bsuf Idr\u012bs nasce in un villaggio sul delta del Nilo, F\u0101q\u016bs, il 19 maggio del 1927, da una famiglia borghese. Il lavoro del padre, un ingegnere addetto alla bonifica, costretto a spostarsi continuamente, fa s\u00ec che Idr\u012bs venga affidato ai nonni materni, che vivevano ad al-Bayr\u016bm, con i quali trascorre l'infanzia e nel cui villaggio frequenta le scuole elementari e secondarie, per poi trasferirsi nel 1947 al Cairo, dove si iscrive alla facolt\u00e0 di Medicina. Nell'ambiente universitario sviluppa un interesse per la politica, prendendo parte attivamente alla lotta di liberazione nazionale. Nel 1949 viene espulso per un anno dalla Universit\u00e0 per aver fondato una rivista sovversiva. Nel 1951 viene nominato segretario del Comitato Esecutivo universitario per la lotta armata.&lt;/&gt;\nDopo la rivoluzione, l'iniziale entusiasmo per l'avvento di Gam\u0101l \u02bfAbd al-N\u0101\u1e63er mut\u00f2 ben presto in delusione che lo spinge ancora a schierarsi all'opposizione. Per questo motivo nel 1954 conosce il carcere per alcuni mesi, dove stringe legami con militanti comunisti e prende la decisione di iscriversi al partito comunista, dal quale per\u00f2 si staccher\u00e0 due anni dopo. Sul versante professionale, dopo aver conseguito la laurea esercita come medico fino al 1960, anno in cui decide di dedicarsi in maniera esclusiva alla attivit\u00e0 di scrittore.\nAttivit\u00e0 letteraria.\nGli anni all'Universit\u00e0 furono per Y\u016bsuf Idr\u012bs non solo il periodo in cui acquisisce una coscienza politica, ma quelli in cui nasce la sua passione per la scrittura. Spinto dai colleghi scrive il suo primo racconto \"Unsh\u016bdat al-ghurab\u0101\u02be\" (L'inno degli estranei), rimanendo egli stesso stupito (come ebbe a dire in una intervista) della facilit\u00e0 con la quale era riuscito a dargli forma. \nDi contro, nella lettura di racconti pubblicati in quel periodo da altri scrittori pur apprezzandone la raffinatezza stilistica non riconosce nei soggetti trattati alcuna attinenza con la vita egiziana. Questa riflessione lo stimoler\u00e0 ad intraprendere la strada della scrittura per dare forma all'idea di rappresentare la realt\u00e0 egiziana in forma adeguata. Nel 1954 si impone all'attenzione del pubblico con \"Arkha\u1e63 lay\u0101l\u012b\" (Notti da poco), raccolta di racconti con la quale acquisisce un posto di rilievo nella corrente letteraria del realismo a sfondo sociale. \nInizia una prolifica attivit\u00e0 letteraria, accompagnata dal successo, che lo vede pubblicare tra il 1954 e il 1962 sette raccolte di racconti e due romanzi. Seguiranno alcuni anni di riflessione in cui Idr\u012bs accantona momentaneamente il romanzo e il racconto, sia perch\u00e9 mosso dalla intenzione di approfondire la conoscenza di autori stranieri, sia perch\u00e9 desideroso di ricercare una nuova forma e nuovi soggetti pi\u00f9 aderenti alle nuove istanze culturali e sociali. In questi tre anni si dedica al giornalismo e al teatro, due percorsi che vengono praticati da Idr\u012bs con esiti non meno favorevoli e la cui esperienza riverser\u00e0 nella successiva produzione narrativa. \nNel 1965 esce la raccolta \"Lughat al-\u0101y \u0101y\" (La lingua del dolore), dove si trovano innovazioni di forma e contenuto che segnano l'inizio di un nuovo approccio letterario e quindi di una nuova fase letteraria.\nNel primo periodo, che occupa tutti gli anni Cinquanta e che lo vede esponente di spicco del filone realista a sfondo sociale, l'interesse di Idr\u012bs \u00e8 concentrato sull'uomo dei ceti sociali pi\u00f9 umili, coi suoi modi di vita semplici, calato nelle difficolt\u00e0 quotidiane aggravate da una diffusa arretratezza. La risposta dei suoi personaggi, anche se si trovano in situazioni ai limiti della disperazione, non \u00e8 per\u00f2 un cupo pessimismo, bens\u00ec una spinta vitale che li porta a cercare sollievo nei sogni o nei diversivi offerti dal quotidiano. \nGli anni Sessanta invece vedono affievolirsi la vena del Realismo. Nuove correnti letterarie provenienti dall'Occidente sembrano attirare l'attenzione di Idr\u012bs, che le adotta per cambiare prospettiva nell'osservazione del soggetto a lui caro: l'essere umano. L'esistenzialismo, il senso di alienazione, la difficolt\u00e0 dell'uomo nel stabilire rapporti tra s\u00e9 e il mondo circostante, diventano elementi sempre pi\u00f9 presenti nella sua produzione letteraria. \nUn discorso a parte merita la lingua utilizzata da Idr\u012bs nelle sue opere. Idr\u012bs \u00e8 fra i primi ad introdurre il dialetto nella struttura narrativa e non solo nei dialoghi. Prima di lui c'era chi preferiva utilizzare esclusivamente l'arabo letterario anche nei dialoghi (come ad esempio Naghib Mahfuz) e chi invece dava credibilit\u00e0 ai dialoghi svolgendoli in dialetto (che \u00e8 appunto il registro utilizzato nel parlato di solito). Idr\u012bs non si limita ai dialoghi, ma fa intervenire il dialetto anche nella struttura sintattica. Non si tratta solo di inserire l'espressione ad effetto, ma di forgiare la struttura letteraria su modelli di costruzioni dialettali, in modo da creare anche registri intermedi che rispettino le varie gradazioni linguistiche intese dall'autore."}
{"id": "274897", "revid": "1888309", "url": "https://it.wikipedia.org/wiki?curid=274897", "title": "Savogno", "text": "Savogno (\"Sav\u00f3gn \"in dialetto locale) \u00e8 un centro abitato situato nel comune di Piuro, sulla destra orografica della Val Bregaglia, in Lombardia.\nIl borgo \u00e8 caratteristico in quanto raggiungibile solo a piedi grazie a una ripida mulattiera di 2886 gradini.\nGeografia fisica.\nTerritorio.\nIl borgo di Savogno \u00e8 arroccato su terrazzo naturale dove si sviluppa gran parte dell'abitato, appena sopra le Cascate dell'Acquafraggia, circondato in prevalenza da boschi, e vicino alla localit\u00e0 che, nel gergo dei paesani, prende il nome di Alpigia.\nGeologia ed idrografia.\nIdrograficamente, il territorio risente particolarmente della presenza delle Cascate dell'Acquafraggia che, pur trovandosi nella parte sottostante il paese, hanno costituito per secoli il filone d'acqua necessario per lo sviluppo anche del borgo di Savogno.\nStoria.\nIl borgo di Savogno ha origini medievali e conserva ancora interessanti caratteristiche di architettura rurale spontanea, con mura in pietra e loggiati in legno. Il borgo era divenuto un punto di transito obbligato per quanti si recavano a Coira, capitale delle Tre Leghe Grigie, in Svizzera.\nNegli anni in cui fu parroco nel paese (1867-1875), san Luigi Guanella, fece erigere una tettoia per un lavatoio pubblico, ampli\u00f2 il primitivo cimitero, risistem\u00f2 la casa parrocchiale per adibirla a scuola e restaur\u00f2 la Quattrocentesca chiesa di san Bernardino. \nNel 1961 venne eretta una locale scuola elementare. Il borgo venne definitivamente abbandonato a partire dal 1968 a causa del progressivo spopolamento dell'area a vantaggio di paesi pi\u00f9 a valle e facilmente accessibili. Il paese \u00e8 tuttavia abitato, nel periodo estivo, da alcuni residenti del comune di Chiavenna; inoltre sempre in questo periodo viene tenuto aperto un bar-rifugio con camere.\nL'illuminazione serale e notturna di Savogno \u00e8 attiva dal 2008. \nMonumenti e luoghi d'interesse.\nDi notevole interesse \u00e8 l'antica chiesa parrocchiale dedicata ai santi Bernardino da Siena e Antonio Abate. Consacrata nel 1465, presenta interessanti affreschi del periodo e dispone di un campanile di forme rinascimentali, eretto a circa vent'anni dalla costruzione del tempio sacro e che oggi \u00e8 uno dei pochi della val Bregaglia a conservare immutati nei secoli i suoi tratti architettonici caratteristici. La chiesa, a navata unica con due cappelle laterali., venne ristrutturata una prima volta nel Seicento e poi successivamente nell'Ottocento grazie all'operato di san Luigi Guanella, negli anni in cui fu parroco nel paese (1867-1875). \nPoco fuori dalla chiesa, la ex-casa parrocchiale ospita un piccolo museo, contenente oggetti appartenuti a Luigi Guanella e alla sorella Caterina.\nNella parte alta del paese si trova una seicentesca fontana pubblica, dotata di una divisione per l'abbeveratoio degli animali e della fonte per le persone. La fontana risale ai tempi delle prime cure igieniche contro la peste manzoniana.\nSociet\u00e0.\nNel 1628, quando il vescovo Carafino effettu\u00f2 una visita pastorale a Savogno, vi trov\u00f2 210 abitanti distribuiti in 55 famiglie. La statistica curata dal prefetto Scelsi nel 1866 ci offre il seguente quadro generale: 247 abitanti (equamente distribuiti per sesso), distribuiti in 29 famiglie; le case erano 21 di cui una sola vuota. \nEtnie.\nIl borgo non presenta cittadini stranieri.\nReligione.\nL'unico abitante del borgo \u00e8 di religione cattolica.\nNella frazione \u00e8 presente una chiesa parrocchiale cattolica (appartenente alla parrocchia di Piuro, nella Diocesi di Como)."}
{"id": "274901", "revid": "1921867", "url": "https://it.wikipedia.org/wiki?curid=274901", "title": "Mer de Noms", "text": "Mer de Noms \u00e8 il primo album in studio del gruppo musicale statunitense A Perfect Circle, pubblicato il 23 maggio 2000 dalla Virgin Records.\nDescrizione.\nL'album di debutto degli A Perfect Circle \u00e8 il perfezionamento della collaborazione iniziata anni prima tra Billy Howerdel e Maynard James Keenan, frontman dei Tool.\nNonostante sia definito erroneamente da molti come un disco nu metal, \"Mer de Noms\" si presenta come un album art rock ricco di elementi e forti influenze progressive, hard rock, pop rock e dark.\nSpaziando tra l'utilizzo di strumenti atipici come violino e xilofono, il disco \u00e8 caratterizzato da un'atmosfera cupa e mistica in linea con i testi, narranti tematiche come la morte e la religione. D'altra parte, \"Mer de Noms\" si dimostra un lavoro rotondo e ricco, dove si alternano brani molto pi\u00f9 \"leggeri\" come la ballata \"3 Libras\" e tracce pi\u00f9 \"pesanti\" legate allo stile dei Tool, come nel caso del singolo \"Judith\".\nTitolo.\nIl titolo scelto per album (\"Mare di nomi\") fa riferimento ai titoli dei brani, ovvero nomi di persone incontrate da Keenan durante la sua vita; i testi sono dedicati a loro. Un esempio \u00e8 il brano \"Renhold\u00ebr\", anagramma di \"Re:D.Lohner\", riferimento al polistrumentista Danny Lohner e futuro collaboratore del gruppo a partire dall'album successivo.\nAll'interno del libretto dell'album i titoli delle tracce sono scritti in un alfabeto di rune che verr\u00e0 successivamente adottato dalla band. Le scritte dietro al logo, disegnato da Howerdel, si traducono in \"La cascata dei nomi\" (dal francese \"La Cascade des Pr\u00e9noms\").\nAccoglienza.\nLa critica si \u00e8 divisa molto a proposito di \"Mer de Noms\", con Pat Blashill di \"Rolling Stone\" che lo ha definito un disco \u00abeccentrico\u00bb, \u00abdesideroso\u00bb e come \u00abun sogno disperato di quello che era il rock\u00bb. Ned Raggett di AllMusic ha descritto la \u00abcollaborazione avvincente tra la voce dolorante di Keenan e la grande abilit\u00e0 artistica di Howerdel\u00bb come \u00abuno dei migliori schizzi del 2000 di ci\u00f2 che \u00e8 rimasto del 'rock moderno'\u00bb.\nNel 2005 \"Mer de Noms\" \u00e8 stato inserito al numero 443 nella classifica \"The 500 Greatest Rock &amp; Metal Albums of All Time\" della rivista \"Rock Hard\". L'album \u00e8 stato inoltre inserito al quindicesimo posto della classifica \"Best Debut Hard Rock Albums\" della webzine \"Loudwire\". Mentre nel 2016 \u00e8 stato inserito nella lista dei dieci album alternative metal essenziali secondo \"Metal Hammer\", finendo per essere inserito quattro anni dopo anche nella lista dei venti migliori album del 2000.\nSuccesso commerciale.\nL'album ottenne inaspettatamente un discreto successo grazie alle copie vendute nella prima settimana, piazzandosi al 4\u00ba posto della Billboard 200, evento che rende tutt'ora \"Mer de Noms\" il debutto di maggior successo di un gruppo rock nella storia della classifica.\nL'album fu poi certificato disco di platino il 31 ottobre 2000, restando 51 settimane consecutive in classifica."}
{"id": "274902", "revid": "115508050", "url": "https://it.wikipedia.org/wiki?curid=274902", "title": "Inversione termica", "text": "In meteorologia con il termine inversione termica si indica un particolare fenomeno o condizione del profilo termico verticale dell'atmosfera terrestre caratterizzata da un gradiente termico verticale invertito (ossia positivo) rispetto alla norma (negativo): in essa quindi la temperatura dello strato atmosferico coinvolto aumenta con la quota, anzich\u00e9 diminuire.\nDescrizione.\nNormalmente in libera atmosfera la temperatura dell'aria diminuisce all'aumentare della quota altimetrica (il gradiente termico verticale in media \u00e8 di circa 6,5 gradi ogni 1000 metri di quota (0,65\u00a0\u00b0C/100m).\nQuesto accade perch\u00e9 l'aria, una volta entrata in contatto col suolo a temperatura maggiore (perch\u00e9 ad esempio riscaldato dal Sole), aumenta la sua temperatura per convezione e tende ad alzarsi di quota (un suolo freddo, come quello di un ghiacciaio, genera un effetto opposto). Una volta riscaldata e salita di quota, l'aria, sottoposta a una pressione inferiore, si espande adiabaticamente e si raffredda generando cos\u00ec un gradiente termico negativo (diminuzione della temperatura con la quota). La temperatura del suolo e quella dell'aria nella sua prossimit\u00e0 sono dunque strettamente legate.\nDurante un'inversione termica accade il fenomeno opposto: salendo di quota l'aria risulta pi\u00f9 calda (gradiente termico positivo). Ci\u00f2 pu\u00f2 accadere sia in quota per effetto di subsidenza atmosferica che al suolo per effetto dell'irraggiamento terrestre notturno. L'intensit\u00e0 del fenomeno pu\u00f2 essere anche notevole con la temperatura che aumenta fino a diversi gradi in poche centinaia di metri di quota.\nLa formazione/dissolvimento di uno strato di inversione termica passa necessariamente attraverso la formazione di uno strato temporaneo di omotermia verticale.\nInversioni termiche persistenti e del tutto normali sono invece quelle che delimitano i vari strati di suddivisione atmosferica: nell'intera stratosfera cos\u00ec come nell'intera termosfera ed esosfera la temperatura aumenta con la quota per effetto dell'assorbimento diretto della radiazione solare.\nCause.\nDurante il giorno i raggi solari spesso non riescono a riscaldare il suolo sia per l'aumentata inclinazione d'inverno, sia per la ridotta durata del giorno (sempre d'inverno), sia per l'eventuale presenza di neve che riflette fortemente la luce solare diretta (effetto albedo); di conseguenza l'aria a contatto con il terreno al calar del sole si raffredda molto rapidamente, raggiungendo temperature inferiori rispetto a quella degli strati atmosferici sovrastanti, col risultato che la temperatura risulta pi\u00f9 bassa in pianura che in montagna.\nNelle zone montane, inoltre, al calar del Sole i pendii (specie quelli non esposti alla radiazione solare diretta) tendono a raffreddarsi pi\u00f9 velocemente del fondovalle pi\u00f9 caldo, ma l'aria fredda, pi\u00f9 densa e pi\u00f9 pesante per unit\u00e0 di volume rispetto a quella calda, scende a valle scalzando l'aria calda, che a sua volta sale di quota, generando cos\u00ec l'inversione nel fondovalle dove si registrano le temperature pi\u00f9 basse al primo mattino.\nTale condizione di inversione \u00e8 una condizione \"metastabile\" dell'atmosfera ovvero del tutto reversibile: in genere l'insolazione diurna \u00e8 in grado di distruggere lo strato di inversione ripristinando il normale gradiente termico negativo, ma in determinate condizioni atmosferiche il fenomeno tende a ripresentarsi con frequenza e intensit\u00e0 sempre maggiori determinando un'inversione termica permanente anche durante il d\u00ec e per molti giorni fino al definitivo mutare della circolazione atmosferica.\nEffetti.\nL'inversione termica genera uno strato fortemente stabile rispetto alla convezione limitando cos\u00ec ogni rimescolamento verticale. Lo scarso o nullo rimescolamento unito al raffreddamento favoriscono spesso la formazione di foschie dense, nebbie fitte e persistenti e/o smog nello strato d'aria fredda al suolo specie nelle grandi aree di conurbazione. \u00c8 proprio con queste condizioni che si verificano infatti situazioni di forte inquinamento atmosferico e relative preoccupazioni per la salute pubblica nelle grandi citt\u00e0 o aree metropolitane. Spesso inoltre in queste condizioni il tempo \u00e8 uggioso, rigido e umido al di sotto dello strato d'inversione e soleggiato e mite al di sopra del mare di nebbia. D'inverno il fenomeno dell'inversione concorre alla formazione di brinate e gelate al suolo in pianura e nelle valli.\nIl fenomeno dell'inversione termica \u00e8 a sua volta una condizione atmosferica necessaria per il formarsi del gelicidio al suolo.\nL'inversione di temperatura causa anche un'alterazione del profilo di densit\u00e0 dell'aria che fa variare a sua volta l'indice di rifrazione con effetti sulla radiopropagazione dei segnali radio nelle telecomunicazioni e che \u00e8 alla base anche di alcuni fenomeni ottici in atmosfera quale i miraggi e la fata morgana.\nOccorrenza.\nLe inversioni termiche al suolo sono pi\u00f9 frequenti e intense durante la stagione invernale e i periodi di alta pressione e scarsa circolazione dell'aria: nelle notti serene e con assenza di vento, a causa della rapida perdita di calore per irraggiamento degli strati prossimi al suolo, si forma un cuscinetto di aria gelida a basse quote. Nei mesi caldi l'accentuata insolazione e la conseguente convezione favoriscono invece un gradiente termico verticale nella norma cio\u00e8 negativo almeno durante il giorno. Tuttavia anche d'estate sono possibili fenomeni di inversione termica purch\u00e9 accompagnati dalle medesime condizioni atmosferiche.\nZone come la Pianura Padana, le pianure dell'Europa centrale e le valli interne dei monti, sono ad esempio frequentemente soggette al fenomeno dell'inversione termica d'inverno."}
{"id": "274903", "revid": "124186792", "url": "https://it.wikipedia.org/wiki?curid=274903", "title": "Xilitolo", "text": "Lo xilitolo (anche chiamato zucchero del legno) \u00e8 un alditolo la cui molecola contiene una catena di cinque atomi di carbonio, utilizzato come succedaneo dello zucchero tradizionale (saccarosio). Lo xilitolo viene estratto da betulle, fragole, lampone, prugna e anche dal grano.\nIl potere dolcificante dello xilitolo \u00e8 molto simile a quello del saccarosio, ma contiene il 40% in meno di calorie (2,4 kcal per grammo per lo xilitolo, 3,87 kcal per lo zucchero). La sua formula chimica \u00e8 C5H12O5, con una massa relativa di 152,15 uma.\nIn Europa \u00e8 usato come additivo alimentare, in particolare nelle gomme da masticare o nelle caramelle, ed \u00e8 identificato dal codice E967. Molto popolare specialmente in Finlandia, dove vengono venduti molti prodotti che contengono questo dolcificante.\nProduzione.\nLo xilitolo venne scoperto quasi simultaneamente da chimici francesi e tedeschi sul finire del XIX secolo e divenne popolare in Europa come dolcificante adatto ai diabetici perch\u00e9 non avrebbe impatto sui livelli di insulina.\nLa sua importanza in campo dentario fu oggetto di ricerche in Finlandia all'inizio degli anni settanta, quando gli scienziati dell'Universit\u00e0 di Turku mostrarono che apportava benefici ai denti.\nOggi, usando legno duro o mais come fonti, il pi\u00f9 grande produttore mondiale \u00e8 la compagnia danese Danisco, insieme ad altri fornitori dalla Cina.\nLo xilitolo viene prodotto per idrogenazione dello xilosio.\nPropriet\u00e0 ed effetti sulla salute.\nDenti.\nLa sua presenza nei dolci in sostituzione allo zucchero tradizionale pu\u00f2 aiutare nel prevenire la carie e favorire la rimineralizzazione di piccole lesioni. Alcune ricerche confermano una riduzione nella formazione della placca e una diminuzione dei microrganismi che causano la carie a seguito del consumo di gomme da masticare contenenti xilitolo.\nDiabete.\nLo xilitolo \u00e8 un'alternativa a basso contenuto di calorie allo zucchero ed ha un indice glicemico pari alla met\u00e0 circa di quello del saccarosio. Tuttavia il carico glicemico risultante \u00e8 comunque significativo per chi soffre di diabete di tipo I.\nOssa.\nAlcuni ricercatori finlandesi hanno dimostrato che lo xilitolo pu\u00f2 avere un effetto di prevenzione dell'osteoporosi: in ricerche di laboratorio sui ratti il consumo di xilitolo ha impedito l'indebolimento delle ossa e aumentato la loro densit\u00e0.\nInfezioni otologiche.\nAlcuni studi hanno dimostrato che le gomme da masticare allo xilitolo prevengono infezioni otologiche. Sembra che l'azione della masticazione aiuti l'eliminazione del cerume e il miglioramento dell'igiene dell'orecchio, mentre la presenza di xilitolo previene la crescita dei batteri nelle trombe di Eustachio, punto di collegamento tra il naso e l'orecchio.\nEffetti collaterali.\nLo xilitolo, come tutti i polialcoli, pu\u00f2 avere effetti lassativi a dosi medie. Non si conoscono effetti tossici sull'uomo: anche in persone che hanno consumato giornalmente fino a 400 grammi per un lungo periodo non si sono rilevati effetti dannosi. Tuttavia esistono alcuni studi che suggeriscono la possibilit\u00e0 che il metabolismo dei polialcoli, di cui fanno parte lo xilitolo e altri dolcificanti di sintesi o naturali, causi l'aumento della quantit\u00e0 di acido ossalico presente nelle urine, promuovendo lo sviluppo di calcoli in topi e ratti.&lt;br&gt;\nMentre \u00e8 innocuo per l'uomo, lo xilitolo \u00e8 tossico per i cani. Ingerito in grande quantit\u00e0, nel cane pu\u00f2 causare un abbassamento repentino dei livelli di glucosio nel sangue, producendo nell'animale depressione del sistema nervoso centrale, perdita di coordinazione e spasmi dopo 30 minuti dal consumo."}
{"id": "274907", "revid": "122161627", "url": "https://it.wikipedia.org/wiki?curid=274907", "title": "Highlands", "text": "Le Highlands scozzesi (in gaelico scozzese \"A' Gh\u00e0idhealtachd\", \"la terra dei Gaeli\"; in lingua scozzese \"the Hielands\" ovvero \"gli Altipiani\") sono la regione montuosa della Scozia, posta a nord e ad ovest del Regno Unito. Esse sono comunemente descritte come una delle pi\u00f9 belle e scenografiche regioni dell'Europa.\nL'area \u00e8 scarsamente popolata, dominata da numerose catene montuose. Nonostante faccia parte della Gran Bretagna, che \u00e8 assai densamente popolata, la densit\u00e0 media della popolazione nelle Highlands e nelle isole scozzesi \u00e8 inferiore a quella di Svezia, Norvegia, Papua Nuova Guinea e Argentina.\nTra i centri abitati il pi\u00f9 importante \u00e8 Inverness. L'area amministrativa delle Highland (\"Highland Council\") comprende circa il 40% dell'intera regione; la parte rimanente \u00e8 suddivisa tra le aree amministrative dell'Aberdeenshire, dell'Angus, dell'Argyll e Bute, del Moray, del Perth e Kinross e dello Stirling. Sebbene l'isola di Arran appartenga amministrativamente all'Ayrshire Settentrionale, la sua regione settentrionale viene generalmente compresa nelle Highlands.\nCultura.\nCulturalmente l'area \u00e8 assai differente dalle Lowlands. Una gran parte delle Highlands si trova nella regione conosciuta come la G\u00e0idhealtachd (approssimativamente pronunciata \"Gailtahk\"), che fu durante gli ultimi cento anni la zona della Scozia in cui si continu\u00f2 a parlare (e si parla tuttora) la lingua Gaelica. Le parole sono talvolta usate interscambiabilmente, ma hanno un significato leggermente diverso. Vi si parla diffusamente anche il dialetto inglese delle Highlands.\nEsistono alcune somiglianze tra la cultura delle Highlands e la cultura Irlandese: la lingua gaelica, comune ad entrambe, lo sport (lo shinty e l'hurling sono sport diffusi in entrambe), e la musica celtica. La musica delle Highlands, che assomiglia alla musica tradizionale irlandese, riflette spesso gli storici sentimenti di antipatia e avversione verso gli Inglesi, meno diffusi, invece, tra gli abitanti delle Lowlands.\nReligione.\nIn Scozia la Riforma protestante, che ebbe inizio nelle Lowlands, ottenne solo un parziale successo nelle Highlands. Il Cattolicesimo Romano rimase fortemente radicato in alcune zone, sostenuto dai missionari Francescani Irlandesi che giungevano regolarmente nella zona a celebrare la messa.\nGeografia storica.\nNella concezione tradizionale della geografia della Scozia le \"Highlands\" identificano quella parte del paese che si trova a nord-ovest di una linea immaginaria che va da Dumbarton a Stonehaven, incluse le Ebridi esterne e interne, parti del Pertshire e la contea di Bute, con l'esclusione delle isole Orcadi e Shetland, del Caithness, della piatta costa delle contee di Nairnshire, Morayshire e Banffshire e gran parte dell'Aberdeenshire orientale. Quest'area delle Highlands differisce dalle Lowlands per lingua e tradizioni, avendo conservato la parlata gaelica e le antiche usanze anche dopo secoli di anglicizzazione delle seconde.\nLa differenza culturale tra \"Highlanders\" e \"Lowlanders\" inizia ad essere rilevata verso la fine del XIV secolo. La citt\u00e0 di Inverness \u00e8 abitualmente considerata la capitale delle Highlands, tuttavia vi sono differenti definizioni del confine del territorio che creano ulteriore confusione.\nHighland (area amministrativa).\nL'area amministrativa Highland (\"Highland council area\"), creata come una regione del governo locale nel 1975, \u00e8 diventata un'Autorit\u00e0 unitaria dal 1996. Si trovano fuori dai suoi confini una vasta parte delle Highlands meridionali e orientali e le isole Ebridi esterne, mentre vi \u00e8 compreso il Caithness. Il nome \"Highlands\" viene talvolta usato per denominarla, come per il \"Servizio antincendio e di soccorso delle Highlands e delle Isole\". Il termine \"Nord\" \u00e8 anche utilizzato per riferirsi all'area soggetta al controllo della \"Polizia del Nord\", ma il territorio comprende anche le aree amministrative delle isole Orcadi, Shetland ed Ebridi esterne.\nIl cartello di benvenuto per chi entra nei confini dell'area, situato al passo di Drumochter, tra Glen Garry e Dalwhinnie, che riporta la frase \"Benvenuti nelle Highlands\", (in Inglese e in Gaelico: \"Welcome to the Highlands / Failte don G\u00e0idhealtachd\"), \u00e8 tuttora fonte di controversia, poich\u00e9 nel luogo si trova il confine della regione amministrativa di Highland e non quello delle Highlands, che si estendono molto pi\u00f9 a sud.\nLe Highlands e le Isole.\nUna gran parte delle Highlands scozzesi coincide con l'area chiamata \"Highlands e Isole\". Una circoscrizione elettorale cos\u00ec chiamata viene usata nelle elezioni per il Parlamento scozzese: essa include le isole Orcadi e Shetland, oltre all'area amministrativa Highland, alle isole Ebridi esterne e gran parte delle aree amministrative di Argyll e Bute e Moray.\nIl termine ha tuttavia differenti significati a seconda del contesto in cui \u00e8 utilizzato. Esso identifica la circoscrizione di Highland, le Orcadi, le Shetland e le Ebridi esterne nel \"Servizio antincendio e di soccorso delle Highlands e delle Isole\". Lo stesso territorio, inteso come area di competenza della \"Polizia del Nord\", viene definito semplicemente \"Nord\", o \"Scozia del Nord\".\nHighland Park.\n\"Highland Park\" \u00e8 il nome di uno Scotch whisky di puro malto distillato nelle isole Orcadi, che non appartengono all'area amministrativa Highland n\u00e9 fanno parte delle Highlands scozzesi. Tuttavia, le Orcadi sono accomunate alle Highlands, insieme alle isole Shetland, per quanto riguarda l'aspetto dello sviluppo economico, trovandosi tutte unite sotto l'\"ombrello\" della rete commerciale \"Highlands e Isole\" (\"Highlands &amp; Islands Enterprise\").\nGeologia.\nGeologicamente parlando, le Highlands consistono in un vecchio altopiano suddiviso in varie sezioni, o in un blocco composto da antiche rocce cristalline con valli fortemente incise e profondi laghi (in gaelico \"loch\") scavati dall'azione dei torrenti di montagna e del ghiaccio. La topografia che ne risulta \u00e8 quella di una vasta area di montagne irregolarmente distribuite la cui cima ha quasi la stessa altezza rispetto al livello del mare, ma la cui base risulta diversamente conformata in conseguenza dell'entit\u00e0 dell'erosione che l'altopiano ha subito in differenti zone.\nLa scarsa evaporazione, il lento drenaggio e l'abbondanza delle precipitazioni risultano nella formazione di vaste aree di ristagno dell'acqua dove si sviluppano specie vegetali che portano lentamente alla formazione di torba: le torbiere."}
{"id": "274923", "revid": "768068", "url": "https://it.wikipedia.org/wiki?curid=274923", "title": "Taumante", "text": "Taumante () \u00e8 un personaggio della mitologia greca figlio di Ponto e di Gea. \nSecondo Esiodo \u00e8 fratello di Ceto, di Nereo, di Forco ed Euribia.\nSecondo Platone il nome Taumante deriva dal greco antico \u03b8\u03b1\u1fe6\u03bc\u03b1, che vuol dire \"meraviglia\" ma \u00e8 stato associato anche a \"stupore\", \"paura\" e \"terrore nei confronti della morte\".\nMitologia.\nCon l'oceanina Elettra gener\u00f2 le Arpie e Iride. Quest'ultima era la personificazione dell'arcobaleno e messaggera degli dei, in particolare di Era.\nNonno di Panopoli aggiunge che Elettra e Taumante siano i genitori del fiume indiano Hydaspes."}
{"id": "274932", "revid": "110157", "url": "https://it.wikipedia.org/wiki?curid=274932", "title": "Ishinomaki", "text": " \u00e8 una citt\u00e0 giapponese della prefettura di Miyagi fondata il 1\u00ba aprile 1933.\nIl 1\u00ba aprile 2005 alcune cittadine del distretto di Monou, Kahoku, Kanan, Kitakami, Monou ed Ogatsu, ed una del distretto d'Oshika, \u014cshika, vengono integrate in questa citt\u00e0, il che ha fatto pi\u00f9 che quadruplicare la sua superficie ed ha aggiunto oltre 60.000 abitanti alla citt\u00e0. Nelle vicinanze \u00e8 presente Tashirojima, localit\u00e0 nota come \"Cat Island\".\nAmministrazione.\nGemellaggi.\nIshinomaki \u00e8 gemellata con le seguenti citt\u00e0:"}
{"id": "274935", "revid": "2093951", "url": "https://it.wikipedia.org/wiki?curid=274935", "title": "Epigrafia greca", "text": "L'epigrafia greca \u00e8 la scienza che studia le epigrafi recanti testi in scrittura alfabetica greca, dalle pi\u00f9 antiche attestazioni (VIII sec. a.C.) fino alla tarda antichit\u00e0.\nDefinizione e scopi.\nSecondo una delle maggiori studiose di epigrafia greca, Margherita Guarducci:\nOrigini e sviluppo.\nL'antichit\u00e0.\nGi\u00e0 dal V secolo a.C. si cominci\u00f2 a considerare le epigrafi come fonti di storia tra le pi\u00f9 attendibili per ricostruire il passato. Non stupisce, dunque, che gli storici antichi citino delle iscrizioni a conferma delle proprie tesi. Erodoto, narrando come i Fenici guidati da Cadmo importassero il loro alfabeto a Tebe e lo trasmettessero agli Ioni che abitavano intorno, cita a testimonianza tre iscrizioni antichissime, che si trovavano nel santuario tebano di Apollo Ismenio, e che egli stesso aveva visto.\nQualche decennio pi\u00f9 tardi Tucidide cita una famosa iscrizione, ossia l'ara di Pisistrato. Parlando, infatti, di Pisistrato il Giovane, figlio del tiranno ateniese Ippia e nipote del celebre Pisistrato, Tucidide informa che, durante il suo periodo come arconte (522-512 a.C.), egli avrebbe offerto in Atene un altare ad Apollo Pizio, di cui riporta la dedica. Gli scavi archeologici eseguiti nel santuario di Apollo Pizio, sulla riva destra dell'Ilisso, hanno riportato alla luce la cornice dell'altare con la dedica, la medesima trascritta da Tucidide.\nL'interesse verso le epigrafi continua anche nell'opera di storici successivi, come Senofonte, Teopompo e Polibio, ed \u00e8 inoltre condiviso dagli oratori ateniesi del IV secolo a.C., come dimostrano i numerosi testi di iscrizioni citati da Isocrate, Lisia, Andocide e Demostene. Comunque \u00e8 con l'et\u00e0 ellenistica che l'epigrafia greca segna la sua prima comparsa nel mondo greco: le epigrafi non sono pi\u00f9 semplicemente un mezzo, ma si comincia a considerarle per s\u00e9 stesse, a raccoglierle e, dove necessario, a spiegarle con un commento. Tre sono i pi\u00f9 famosi \"epigrafisti\" di quest'epoca, di cui per\u00f2 non si sono conservati che i nomi e qualche frammento: Filocoro di Atene, Cratero di Macedonia e Polemone di Ilio. Il primo, autore di un'ampia \"Atthis\", scrisse anche una raccolta di iscrizioni attiche. Il secondo, vissuto tra il IV e il III secolo a.C. si rese noto per una raccolta di decreti in nove libri, molto apprezzata dai contemporanei. Infine, Polemone di Ilio fu cultore cos\u00ec informato di epigrafia da meritarsi il soprannome di \"divoratore di stele\": egli fu probabilmente un periegeta, cultore di quel genere letterario che descriveva le cose notabili dei vari luoghi della Grecia e sua era un'opera circa i doni votivi esistenti a Sparta.\nL'ultima voce dell'antichit\u00e0 a interessarsi di epigrafi \u00e8 Pausania, autore di una \"Periegesi della Grecia\" giuntaci integra, intessuta ampiamente di ricordi di epigrafi e di interi testi epigrafici, particolarmente preziosi perch\u00e9, in molti casi, si tratta di epigrafi perdute.\nL'et\u00e0 bizantina non riserva grandi sviluppi per la scienza epigrafica: i dotti bizantini erano particolarmente interessati alle iscrizioni metriche di genere epigrammatico. Tuttavia, nella prima met\u00e0 del VI secolo, il monaco Cosma Indicopleuste copi\u00f2 nell'antica citt\u00e0 di Adulis l'iscrizione nota come \"Monumentum Adulitanum\", un'importante epigrafe greca relativa alle gesta di Tolomeo III Evergete re d'Egitto (246-221 a.C.)\nTra Medioevo ed Et\u00e0 moderna.\nIl Medioevo occidentale vede rinascere gli interessi epigrafici all'inizio del Trecento, con la raccolta epigrafica trasmessaci sotto il nome di Cola di Rienzo (1314-1354), tribuno riformatore di Roma e amico di Francesco Petrarca.\nDefinito da Wilhelm Larfeld come il \"padre della nuova epigrafia greca\", Ciriaco d'Ancona \u00e8, comunque, la personalit\u00e0 preminente degli studi epigrafici umanistici. Nato ad Ancona nel 1391 e morto a Cremona nel 1452, versatile e grande amante degli studi classici, Ciriaco seppe sfruttare con profitto i lunghi viaggi che tra il 1425 e il 1448 gli vennero imposti dalla sua professione di mercante, per raccogliere e descrivere una impressionante quantit\u00e0 di monumenti antichi e, in particolare, di iscrizioni greche, sia nella Grecia continentale che nelle isole dell'Egeo e del Mar Ionio, ma anche in Asia Minore, in Egitto, a Costantinopoli, in Tracia, in Sicilia, nell'Italia meridionale e lungo la costa dell'Adriatico. Ciriaco si dedic\u00f2 allo studio dell'antichit\u00e0 con tutto il fervore proprio del nascente Umanesimo. Durante i suoi viaggi non mancava di scrivere agli amici lontani, spesso accludendo alle sue lettere accurate descrizioni dei luoghi in cui si recava, descrizioni che spesso includevano anche copie di epigrafi, eseguite con grande accuratezza. Tante altre epigrafi saranno raccolte da Ciriaco nei \"Commentarii\", sorta di compendi di tutta la materia raccolta in anni di fatiche come esploratore e antiquario.\nQuando, nel 1453, i Turchi presero il controllo della Grecia continentale e insulare, venne a crearsi una barriera culturale che imped\u00ec quasi completamente agli studiosi l'accesso alle fonti archeologiche e epigrafiche del mondo greco. Pur tuttavia gli studiosi si concentrarono sulle epigrafi latine, di cui videro la luce le prime raccolte. Famoso in questo senso fra' Giovanni Giocondo da Verona (1435-1515), architetto e umanista, legato da amicizia a Raffaello e Giuliano da Sangallo, che inizi\u00f2 la sua attivit\u00e0 di raccoglitore di epigrafi prima a Roma, poi a Napoli insieme a Iacopo Sannazzaro e Gioviano Pontano.\nIn quest'epoca cominciarono ad emergere i grandi centri di studi epigrafici fuori dall'Italia, in particolare Leida e Heidelberg. A Leida venne pubblicata, nel 1588, la raccolta epigrafica di Martin Smetius, notevole per l'accuratezza della redazione e per l'ordinamento contenutistico delle iscrizioni. A Heidelberg lavor\u00f2 Jan Gruter (1560-1627), il primo a concepire un grande \"corpus\" di tutte le iscrizioni greche e latine conosciute. Egli pubblic\u00f2 nel 1603 una raccolta dal titolo \"Inscriptiones antiqu\u00e6 totius orbis Romani\", arricchita dagli indici del noto filologo Giuseppe Giusto Scaligero. L'opera incontr\u00f2 tanto favore, che, dopo una prima ristampa nel 1616, ne fu necessaria una seconda, che usc\u00ec ad Amsterdam nel 1703.\nDal XVI secolo cominci\u00f2 ad affermarsi il gusto per le collezioni epigrafiche, promosse da nobili, aristocratici colti e esponenti del clero; Roma, nei palazzi dei cardinali, e a Firenze, nelle case di studiosi come Giovanni Battista Doni, il quale raccolse circa 6000 epigrafi greche e latine. Queste collezioni venivano alimentate, in particolar modo, dai commerci della Repubblica di Venezia, che nonostante la chiusura dei Turchi era riuscita a mantenere rotte commerciali verso la Grecia, e in particolare con l'isola di Creta, dalla quale importava, insieme ai carichi di merci, anche iscrizioni greche, sculture, vasellame dipinto, gemme preziose, che andavano ad arricchire le collezioni suddette. Dalla met\u00e0 del XVII secolo furono nuovamente possibili esplorazioni nelle aree della Grecia e dell'Asia Minore che erano fino ad allora rimaste precluse, con grande vantaggio anche per l'epigrafia greca. Fondamentale, in questa fase, il ruolo avuto dalle esplorazioni francesi e inglesi. Tra i primi possono essere ricordati Jacques Spon e Michel Fourmont, tra i secondi George Wheler ed Edmund Chisull.\nIn Italia, il dotto gentiluomo veronese Scipione Maffei (1675-1755) si assunse il compito di costituire un nuovo \"corpus\" di epigrafi greche e latine, che sostituisse quello, ormai invecchiato, del Gruter. Il progetto di Maffei, iniziato nel 1732, doveva comprendere tutte le iscrizioni fino ad allora conosciute, distinguendo, per la prima volta, le epigrafi greche (calcolate a circa 2000) dalle epigrafi latine. Per attuare il suo progetto Maffei viaggi\u00f2 a lungo in Europa e in Grecia e fond\u00f2 a Verona il museo che ancora oggi porta il suo nome: il Museo lapidario maffeiano, primo museo epigrafico del mondo. L'impresa non giunse a compimento, ma indubbiamente l'impulso dato da Maffei agli studi epigrafici in Italia fu notevole. Ne \u00e8 testimonianza un'altra sua opera, la \"Ars critica lapidaria\", pure rimasta incompiuta, ma nella quale gi\u00e0 si trovano i primi fondamenti del metodo scientifico per la trattazione delle epigrafi. Al Maffei facevano corona altri studiosi italiani, tra cui il pi\u00f9 importante fu senz'altro Ludovico Antonio Muratori (1672-1750), grande studioso della storia d'Italia e autore di una raccolta epigrafica intitolata \"Thesaurum veterum inscriptionum\", degna di memoria nella storia degli studi epigrafici.\nL'epigrafia contemporanea.\nFu nel XIX secolo che l'epigrafia greca usc\u00ec dal campo di competenza dei dilettanti e dei collezionisti, entrando ufficialmente a far parte delle discipline della \"Altertumswissenschaft\", la \"scienza dell'antichit\u00e0\". Gran parte del merito di questo passaggio spetta ad August Boeckh, professore presso l'Universit\u00e0 di Berlino e grande studioso dell'antichit\u00e0 greca, che sotto gli auspici dell'Accademia delle Scienze di Berlino e con l'aiuto di altri eminenti studiosi diede vita al primo \"corpus\" scientificamente condotto di epigrafi greche, il \"Corpus Inscriptionum Graecarum\" (citato con la sigla CIG). L'opera, iniziata nel 1815, consta di quattro volumi \"in folio\". Boeckh stesso lavor\u00f2 ai primi due, usciti nel 1828 e nel 1843; il terzo, uscito nel 1853, fu opera di Johannes Franz, mentre al quarto, uscito nel 1859, collaborarono Ernst Curtius e Adolph Kirchhoff. Nel 1877 uscirono gli indici, curati da Hermann Roehl. Nel \"Corpus\" le iscrizioni, raggruppate non pi\u00f9 con il criterio contenutistico ma con un criterio geografico, sono illustrate con un ampio commento. Ancora oggi, a distanza di un secolo, rimane un'opera fondamentale, ancora consultata dagli studiosi di epigrafia.\nNel frattempo, con una guerra civile durata tra il 1821 e il 1829, la Grecia conquist\u00f2 la propria indipendenza e il patriottismo aliment\u00f2 l'interesse per i suoi antichi monumenti e le testimonianze del suo glorioso passato. Nel 1837 Kyriakos Pittakis (ex combattente della guerra civile e studioso) fond\u00f2 la \"Societ\u00e0 archeologica\" (\"Archaiologhik\u00e8 Hetair\u00e8ia\"), e a lui si unirono Alexandros Rangavis e Stephanos Kumanudis, promuovendo esplorazioni e scavi; intanto da tutta Europa giungevano archeologi ed esploratori, e presto cominciarono a sorgere le prime scuole archeologiche straniere stabili. Tutto questo aveva portato un enorme incremento al numero delle epigrafi greche.\nDoveroso citare il lavoro compiuto in Egitto dal francese Jean Antoine Letronne, autore della raccolta \"Recueil des inscriptions grecques et latines de l'\u00c9gypte\"', in cui sono raccolte le epigrafi greche e latine della regione egiziana.\nLe \"Inscriptiones Graecae\".\nIntanto il \"CIG\" era diventato un testo insufficiente e in parte superato, impossibile da aggiornare pur con ulteriori volumi di aggiunte. Venne dunque messa in opera dall'Accademia di Berlino un'altra fatica epigrafica: la nuova edizione aggiornata delle iscrizioni attiche. A capo dell'impresa era uno dei collaboratori di Boeckh, Adolph Kirchhoff, il quale, insieme a Ulrich Koehler e Wilhelm Dittenberger, diede alle stampe, fra il 1873 e il 1888, il \"Corpus Inscriptionum Atticarum\" (citato con la sigla \"CIA\"). Accanto a quest'opera si vennero allineando altre opere simili riguardanti le epigrafi greche dell'Occidente, della Grecia settentrionale, delle isole greche e del Peloponneso. Nel 1884 Federico Halbherr, futuro fondatore della missione Italiana in Creta, scopr\u00ec a Gortina la \"Grande Iscrizione\" delle leggi databile al V secolo a.C., fondamentale per lo studio della civilt\u00e0 greca.\nAll'inizio del Novecento il numero delle epigrafi greche conosciute era talmente aumentato da rendere necessaria una nuova raccolta. Si assunse questo incarico, nel 1902, uno dei pi\u00f9 grandi studiosi dell'antichit\u00e0 classica: Ulrich von Wilamowitz-Moellendorff.\nSucceduto al Kirchhoff alla direzione del lavoro epigrafico dell'Accademia di Berlino, Wilamowitz progett\u00f2 un nuovo piano di edizione delle epigrafi greche, includendo le parti gi\u00e0 elaborate (il \"CIA\" e le altre raccolte regionali) e comprendendo tutta l'opera sotto un unico titolo, quello di \"Inscriptiones Graecae\" (citato con la sigla \"IG\").\nLe iscrizioni prese in esame, limitate all'area della Grecia continentale e alle isole (inclusa Cipro), furono distribuite in 15 categorie, indicate con numeri romani:\nAlcune categorie erano gi\u00e0 parzialmente colmate dalle raccolte precedenti, ma alle restanti si cominci\u00f2 a lavorare con grande alacrit\u00e0; tuttavia alcune categorie, le VI, VIII, X, XIII e XV, vennero lasciate temporaneamente da parte. Contrariamente al vecchio \"CIG\", dove le iscrizioni erano ampiamente commentate, nelle \"IG\" il commento era ridotto al minimo, essendo l'opera pensata come un semplice repertorio di epigrafi. Molto curata \u00e8 la descrizione delle particolarit\u00e0 morfologiche delle singole iscrizioni (chiamato \"apparato critico\"), e i volumi sono arricchiti da ampie introduzioni che raccolgono tutte le notizie di carattere archeologico, storico e topografico volte a inquadrare meglio le iscrizioni nel loro ambiente di provenienza. Ma mentre il lavoro alle \"IG\" proseguiva, molte altre iscrizioni emersero dagli scavi e dalle indagini degli studiosi. Si decise allora di predisporre una nuova edizione (\"editio minor\"), uscita a partire dal 1913 e indicata nelle bibliografie con un piccolo 2 a esponente vicino al numero romano del volume.\nAltri scavi e raccolte.\nTuttavia, prima e durante lo svolgimento del lavoro di Wilamowitz, altre imprese epigrafiche erano state imbastite da altri paesi. In Inghilterra era uscito nel 1874, ad opera di Charles Thomas Newton, il primo volume dell'opera \"The Collection of Ancient Greek Inscriptions in the British Museum\" (citato con la sigla \"BMI\"), in cui erano raccolte e commentate tutte le epigrafi greche del British Museum di Londra. In Russia, nel 1885, uscirono le \"Inscriptiones antiqu\u00e6 or\u00e6 septentrionalis Ponti Euxini Gr\u00e6c\u00e6 et Latin\u00e6\", ad opera di Vasilij Vasil'evi\u010d Laty\u0161ev, dove erano raccolte le epigrafi greche e latine della sponda settentrionale del Mar Nero, in antico sede di colonie. In Austria si andavano raccogliendo le epigrafi dell'Asia Minore, raccolta culminata con l'uscita, nel 1901, dei \"Tituli Asi\u00e6 minoris\" (citato con la sigla \"TAM\"), ad opera di Rudolph Eberdey e di Ernst Kalinka.\nMolto importanti furono i contributi della Francia: nel 1909 usc\u00ec, scritto da \u00c9mile Bourguet, il primo volume dedicato alle epigrafi della grande pubblicazione sugli scavi francesi a Delfi, \"Fouilles de Delphes\" (citato con la sigla \"FD\"). Altra grande opera francese fu la pubblicazione delle epigrafi dell'isola di Delo, dapprima in seno alle \"IG\" (XI), poi in un'opera a s\u00e9 stante, le \"Inscriptions de D\u00e9los\" (citato con la sigla \"I. D\u00e9los\"), iniziata nel 1929 da Felix D\u00fcrrbach e Pierre Roussel e conclusasi nel 1950. Sempre nel 1929 inizi\u00f2 a uscire l'opera \"Inscriptions grecques et latines de la Syrie\" (citato con la sigla \"I. Syrie\"), in cui erano raccolte, ad opera di Louis Jalabert e Ren\u00e9 Mouterde, le iscrizioni greche e latine della Siria.\nAnche l'Italia forn\u00ec importanti contributi: dagli scavi italiani in Tripolitania e in Cirenaica erano emerse grandi quantit\u00e0 di epigrafi greche e latine, in particolare gli editti dell'imperatore Augusto e il testamento di Tolomeo VII in cui designava erede del suo regno i Romani. Questi ritrovamenti vennero pubblicati in una serie di monografie dal titolo \"Documenti antichi dell'Africa italiana\", editi tra il 1932 e il 1936 da Gaspare Oliverio. Altro abbondante materiale emergeva dagli scavi italiani del Dodecaneso, pubblicato nella rivista \"Clara Rhodos\", iniziata nel 1928. Pure abbondanti erano i ritrovamenti a Creta, dove era stata fondata una missione archeologica diretta da Federico Halbherr e poi, dal 1930, da Luigi Pernier. Dal 1935 al 1950 vennero pubblicate le \"Inscriptiones Cretic\u00e6\" (citato con la sigla \"I. Cret.\"), curate da Margherita Guarducci."}
{"id": "274937", "revid": "729019", "url": "https://it.wikipedia.org/wiki?curid=274937", "title": "Ipotesi statistica", "text": "L'ipotesi statistica \u00e8 una supposizione (assunto) fatta al riguardo di una o pi\u00f9 caratteristiche, ignote, della distribuzione di probabilit\u00e0 di una variabile casuale (uno o pi\u00f9 parametri, forma della distribuzione ecc.).\nEsse sono dette:\nA loro volta le ipotesi parametriche si dividono in:"}
{"id": "274939", "revid": "158234", "url": "https://it.wikipedia.org/wiki?curid=274939", "title": "Bombardiera", "text": ""}
{"id": "274940", "revid": "124157658", "url": "https://it.wikipedia.org/wiki?curid=274940", "title": "Federico de Madrazo", "text": "Biografia.\nFiglio di Jos\u00e9 de Madrazo y Agudo, un famoso pittore del neoclassicismo spagnolo, battezzato nella Basilica di San Pietro a Roma dove nacque ebbe come padrino il Principe Federico di Sassonia, poich\u00e9 sua madre Isabel Kuntz Valentini, era tedesca, figlia a sua volta del pittore Taddeo Kuntze (1733\u20131793) che all'et\u00e0 di 15 anni fu allievo per quattro anni di Ludovico Mazzanti (1686\u20131775) a Roma dove visse e mor\u00ec. I suoi fratelli Luis e Pedro furono anch'essi apprezzati pittori.\nLa formazione.\nA quattro anni si trasfer\u00ec con suo padre a Madrid, dove studi\u00f2 nel Collegio di San Matteo. Fu suo maestro di pittura oltre a suo padre anche Carlos Luis Ribera (1815\u20131891).\nArtista precoce, ottenne per concorso, presso la Real Academia de Bellas Artes de San Fernando a Madrid, il titolo di Accademico di Merito in pittura storica a soli 19 anni con il dipinto \"La continenza di Scipione\".\nDurante il suo primo viaggio a Parigi, dipinse i ritratti dei Baroni di Taylor e del pittore Ingres, che furono esposti pubblicamente, dando cos\u00ec inizio alla sua fama di pittore di corte e ritrattista.\nLa maturit\u00e0.\nNominato pittore di Camera, realizz\u00f2 diversi dipinti per la Famiglia Reale Spagnola, in particolar modo durante il regno di Isabella II. Col tempo divenne uno dei principali membri dei circoli artistici e letterari della Madrid dell'Ottocento, essendo fondatore, insieme con suo fratello Pedro, della rivista \"El Artista\" e collaboratore di altri periodici d'Arte quali \"Semanario Pintoresco Espa\u00f1ol\", \"El Renacimiento\" e \"El Panorama\", non solo come illustratore ma anche come scrittore e critico.\nNel 1837 fece il suo secondo viaggio a Parigi e ricevette una commissione dal governo francese per il dipinto \"L'incoronazione di Goffredo di Buglione\". Nel 1840 si rec\u00f2 a Roma dove conobbe Overbeck l'iniziatore del movimento pittorico dei Nazareni, da cui Madrazo si fece influenzare nello stile. Al suo ritorno in Spagna, la carriera di Madrazo sub\u00ec un'impennata con un susseguirsi di trionfi artistici e sociali, incarichi accademici, decorazioni, congressi internazionali ed esposizioni.\n&lt;br&gt;Suoi allievi furono L\u00e9on Bonnat (1833\u20131922), pittore e collezionista francese, Antonio Gisbert (1834\u20131901) e Eduardo Rosales Mart\u00ednez (1836\u20131873).\nGli ultimi anni.\nAlla sua morte nel 1894, essendo stato nominato direttore del Museo del Prado, il suo corpo venne esposto nella rotonda all'interno del museo ai piedi del \"Cristo\" del Vel\u00e1zquez e dell\"Immacolata\" di Murillo."}
{"id": "274941", "revid": "767487", "url": "https://it.wikipedia.org/wiki?curid=274941", "title": "Roger Hodgson", "text": "Biografia.\nCresciuto ad Oxford in una famiglia agiata e mandato a studiare nella prestigiosissima Stowe School, Hodgson milita in alcune band minori e nel 1969 pubblica un disco (\"Mr Boyd\") con l'allora altrettanto giovane e sconosciuto Elton John e i suoi musicisti Nigel Olsson e Caleb Quaye, sotto il nome di \"\"Argosy\".\nLo stesso anno, rispondendo ad un annuncio di Rick Davies, fonda i Supertramp, gruppo in cui ha militato dal 1970 al 1983 quando, in disaccordo con Davies, con cui aveva firmato sostanzialmente tutta la produzione della band fino all'album \"...Famous last words\"...\", ha deciso di intraprendere la carriera solistica.\nCantante in possesso di ottime qualit\u00e0 vocali, buon chitarrista e tastierista, \u00e8 l'autore della quasi totalit\u00e0 delle hits del gruppo britannico (tra le altre \"\"Breakfast in America\", \"Take the Long Way Home\", \"It's Raining Again\", \"The Logical Song\", \"School\", \"Dreamer\", \"Give a Little Bit\").\nNegli anni ottanta ha prodotto due album di cui il primo, \"In the Eye of the Storm\", ha ottenuto un buon successo commerciale.\nNegli anni novanta, dopo una lunga convalescenza per un incidente (caduta da un letto a castello con conseguente rottura dei polsi) occorsogli successivamente alla pubblicazione del suo secondo album \"Hai Hai\", ha partecipato all'album \"Talk\" degli Yes come coautore della canzone \"Walls\" e ad alcuni tour unitamente ad altre star del rock e del pop. Nell'ultimo decennio ha girato il mondo con una serie continua di date dello spettacolo acustico denominato \"Solotramp\", che affianca nuove canzoni e classici dei Supertramp.\nNel 2000 ha pubblicato, con la collaborazione del compositore francese Alan Simon, l'album \"Open the door\", che ad oggi resta l'ultimo disco di inediti.\nNello stesso anno collabora con il musicista galiziano Carlos N\u00fa\u00f1ez, cantando il pezzo \"The moon says hello\" nell'album \"Mayo Longo\"\".\nNel maggio 2006, Roger Hodgson \u00e8 stato insignito dall'ASCAP (American Society of Composers, Authors, and Publishers) il premio per la sua canzone \"Give A Little Bit\" come una delle pi\u00f9 eseguite nel repertorio ASCAP del 2005. Ha ricevuto un altro ASCAP nel 2008 per \"Cupid's Chokehold\".\nHodgson si \u00e8 esibito al Concerto per Diana al Wembley Stadium, in Inghilterra, il primo luglio 2007, dove ha cantato un medley dei suoi pezzi pi\u00f9 popolari: \"Dreamer\", \"The Logical Song\", \"Breakfast in America\" e \"Give A Little Bit\".\nNel 2006, una sua esibizione acustica (accompagnato solo da un sassofonista/clarinettista) \u00e8 stata pubblicata con il titolo di \"Take The Long way home- Live In Montreal\".\nNel luglio 2008 ha fatto una applauditissima apparizione a Estival Jazz di Lugano, in particolare quando all'inizio di un acquazzone abbattutosi sulla piazza ha intonato \"It's Raining Again\".\nIl 18 luglio 2012 si \u00e8 esibito al Lucca Summer Festival. Il concerto \u00e8 stato trasmesso in diretta da Rai Radio 2 all'interno della trasmissione \"Moby Dick\", condotta da Silvia Boschero.\nIl 27 agosto 2019 si esibisce ad Alassio per i 40 anni della pubblicazione dell'album Breakfast in America. L'evento, denominato When We Were Kids 2019, \u00e8 l'unica tappa italiana del suo \"Breakfast in America 40th Anniversary World Tour\"."}
{"id": "274943", "revid": "767487", "url": "https://it.wikipedia.org/wiki?curid=274943", "title": "Supertramp", "text": "I Supertramp sono stati un gruppo rock britannico formatosi nel 1970, e scioltosi ufficialmente nel 2015, storicamente guidato da Roger Hodgson (fino al 1983) e Rick Davies (fino allo scioglimento).\nLa storia.\nGli inizi: 1969-1972.\nNel 1969 un milionario olandese, Stanley August Miesegaes, smise di finanziare un gruppo chiamato \"The Joint\", deluso dal mancato successo della band; tuttavia, egli provava molta ammirazione per il tastierista Rick Davies (nativo di Swindon), e gli offr\u00ec la possibilit\u00e0 di formare un altro gruppo, di cui sarebbe stato il frontman.\nIl primo membro ad aggiungersi al nuovo gruppo fu Roger Hodgson, pianista nativo di Portsmouth che aveva registrato un singolo (\"Mr Boyd\") con un giovane e sconosciuto Elton John al piano, che si present\u00f2 alle audizioni intonando \"Dear Mr. Fantasy\" dei Traffic, e impressionando positivamente Davies. In seguito, si aggiunsero il chitarrista Richard Palmer (futuro paroliere dei King Crimson) e il batterista Keith Baker, che risposero all'annuncio di Davies pubblicato sul giornale \"Melody Maker\".\nDavies ed Hodgson avevano due concezioni diverse riguardo alla musica: il primo, cresciuto in una famiglia operaia, prediligeva il blues e il jazz, mentre il secondo, che aveva studiato nella prestigiosa Stowe School nel Buckinghamshire, era affascinato dalla psichedelia e dal pop. Tuttavia, la loro collaborazione artistica fu molto prolifica, e i due si occuparono principalmente di comporre le musiche, mentre i testi furono affidati a Palmer.\nIl gruppo inizialmente decise di chiamarsi \"Daddy\". Baker venne quasi subito sostituito da Robert Millar, ex-attore teatrale, e il gruppo vol\u00f2 a Monaco di Baviera per una serie di concerti al P.F. Club. Tuttavia, il loro repertorio era scarso e contava solo quattro canzoni, di cui due erano cover. Per evitare confusione con un altro gruppo, chiamato \"Daddy Longlegs\", la band cambi\u00f2 nome in \"Supertramp\", prendendo spunto dal libro di W. H. Davies \"Autobiography of a Supertramp\" del 1910.\nFirmarono il loro primo contratto discografico con la A&amp;M Records, e pubblicarono il loro primo album, \"Supertramp\", il 14 luglio 1970 nel Regno Unito e in Canada (il disco venne pubblicato negli Stati Uniti solo nel 1977). L'album \u00e8 caratterizzato dal progressive rock tipico di quel periodo, e riscontr\u00f2 un positivo giudizio della critica, ma non fu un successo di vendite.\nPoco dopo la pubblicazione del primo album, entr\u00f2 nel gruppo il sassofonista Dave Winthrop, che esord\u00ec con la band nel festival dell'Isola di Wight nel 1970. Tuttavia, dopo un disastroso tour in Norvegia, Palmer e Millar abbandonarono la band.\nIl secondo album, \"Indelibly Stamped\", vide Frank Farrel e Kevin Currie prendere il posto dei due fuoriusciti, con Hodgson nelle vesti, per lui insolite, di chitarrista, e Davies come voce aggiuntiva. I due fondatori, dopo l'uscita di scena di Palmer, iniziarono a comporre separatamente i testi delle canzoni nell'album, ognuno seguendo le proprie influenze musicali.\nL'album tuttavia vendette ancora meno del precedente, e progressivamente tutti i membri abbandonarono, con solo Davies ed Hodgson come membri fissi. Inoltre, Miesegaes smise di finanziare la band.\n1973-1978: il successo.\nDopo una serie infinita di audizioni, Rick e Roger selezionano i loro compagni di viaggio definitivi verso il successo: il bassista scozzese Dougie Thomson, proveniente dall'Alan Bown Set; John Anthony Helliwell (nativo di Todmorden), un sassofonista di provata esperienza, eccentrica presenza scenica, dotato di un fortissimo senso dell'humour tutto britannico ed ex compagno di gruppo di Thomson nell'Alan Bowl Set; il batterista statunitense Bob Siebenberg (nativo di Glendale, California), arrivato in Gran Bretagna nel 1970 e proveniente dalla \"pub rock\" band dei Bees Make Honey. Inoltre, Hodgson affin\u00f2 la sua abilit\u00e0 con le tastiere, prediligendo i piani elettrici Wurlitzer. Questa \u00e8 la formazione che, in un decennio, produrr\u00e0 i migliori album del gruppo e li render\u00e0 uno dei gruppi pi\u00f9 popolari della scena pop britannica.\nLa A&amp;M a questo punto pone un ultimatum alla band: un \"esilio\" in un cottage nel Somerset dal quale tirare fuori materiale valido e pi\u00f9 \"fortunato\".\n\u00c8 in questo periodo che si cementa la dualit\u00e0 Davies-Hodgson, anima compositiva di tutti i pezzi dei Supertramp: pi\u00f9 incline al blues, rilassato e \"concreto\" l'approccio di Davies, caratterizzato da un \"look\" sportivo ed elegante; pi\u00f9 vicino al progressive, intenso e \"mistico\" quello di Hodgson, segnato dall'uso \"martellante\" e ipnotico del piano elettrico (un marchio di fabbrica della band), e con un \"look\" \"hippie\" con un caftano e i jeans.\nEntrambi si riservano il diritto di cantare le proprie canzoni, spartendosi di fatto ogni album al 50%, altra nota caratteristica dei Supertramp. Due voci diversissime quelle di Davies ed Hodgson: baritonale e molto \"blues\" quella del primo, acuta e quasi in falsetto quella del secondo. Davies per\u00f2 \u00e8 capace anche di un'incredibile metamorfosi inserendo a volte un suo falsetto autentico, ad esempio nei brani \"Goodbye Stranger\" e \"My Kind of Lady\".\nIl primo album del nuovo corso \u00e8 probabilmente il pi\u00f9 completo. \"Crime of the Century\", pubblicato nel settembre 1974, realizzato in pochissimo tempo e prodotto da Ken Scott, li porter\u00e0 al successo immediato. Il disco fu un ottimo successo di vendite e arriv\u00f2 a piazzarsi al quarto posto nella UK Top Charts. In questo periodo anche la critica riconosce le qualit\u00e0 dei Supertramp. Del disco fanno parte pezzi storici della band come \"School\", \"Bloody Well Right\" e \"Dreamer\", nonch\u00e9 la stessa \"Crime of the Century\". L'album \u00e8 sportivamente dedicato a \"SAM\" (Stanley Arthur Miesegaes).\n\"Crisis? What Crisis?\", del 1975 \u00e8 il primo album registrato, ancora parzialmente, negli Stati Uniti, che porta la band in tour per tutto il mondo. In questo album si nota un certo sbilanciamento in favore della voce di Hodgson, che interpreta 6 brani su 10, mentre tre sono affidati a Davies ed un altro, \"Just a Normal Day\", \u00e8 cantato insieme dai due artisti, dividendosi le strofe. Negli album successivi le parti vocali verranno pi\u00f9 equamente divise tra i due.\nSul palco, le due personalit\u00e0 opposte e congruenti di Davies e Hodgson si occupano di diffondere semplicemente la musica del gruppo, mentre all'estro e alla simpatia di Helliwell sono demandati tutti i compiti di intrattenimento e di presentazione dei pezzi. Le personalit\u00e0 meno appariscenti di Thomson e Siebenberg fanno da colonna vertebrale del sound della band.\nNel 1977 il gruppo si sposta definitivamente negli Stati Uniti per la registrazione di \"Even in the Quietest Moments...\", e da l\u00ec i Supertramp non si sposteranno mai pi\u00f9. L'album continua nell'opera di consolidamento delle fortune del quintetto britannico, grazie soprattutto al singolo \"Give a Little Bit\".\n1979-1983: \"Breakfast in America\" e fuoriuscita di Hodgson.\nL'apice del successo arriva nel 1979, con \"Breakfast in America\", caratterizzato da una copertina raffigurante la \"skyline\" di Manhattan composta da stoviglie varie e un retro-copertina dove i componenti appaiono in un bar statunitense davanti alla propria colazione, ognuno con in mano il giornale della propria citt\u00e0 natale. , oscillanti come negli altri album di quel periodo tra una pensosa malinconia e una costante ironia. Dal fortunato album vengono estratti ben cinque singoli di grande successo: \"The Logical Song\", \"Breakfast in America\", \"Goodbye Stranger, Child of Vision e\" \"Take the Long Way Home\". Il responso popolare \u00e8 incredibile, l'album resiste in classifica per quasi un anno intero, i Supertramp entrano di diritto nella storia della \"popular music\".\nSegue un lungo tour mondiale che viene testimoniato dal suggestivo doppio \"live\" \"Paris\" del 1980. Ma il feeling tra Rick e Roger non \u00e8 pi\u00f9 quello di qualche anno prima.\nIl successivo lavoro in studio, \"...Famous Last Words...\", esce sul finire del 1982 e sar\u00e0 l'ultimo prima dell'abbandono di Roger, nonostante l'ottimo successo dei singoli \"It's Raining Again\" e \"My Kind of Lady\". Al termine della lunga \"tourn\u00e9e\" che segue la realizzazione dell'album, i Supertramp e Roger Hodgson torneranno in studio separati. Causa della divisione, si sapr\u00e0 successivamente, le divergenze, anche in termini di \"management\", tra Davies e Hogdson, che non accetta la moglie di Rick come \"manager\". In un'intervista su Repubblica del 2015, John Helliwell disse che secondo lui Roger non aveva pi\u00f9 brani da proporre. Facevano in media un disco ogni due anni, forse per stanchezza o mancanza di stimoli non riusciva pi\u00f9 a scrivere con quella pressione e intensit\u00e0. Per questa ragione decise di intraprendere una carriera solistica pi\u00f9 tranquilla.\n\"Brother Where You Bound\" (1985) dei Supertramp e \"In the Eye of the Storm\" (1984) di Hodgson da solista saranno i punti di arrivo di questa separazione consensuale. Entrambi i lavori otterranno un discreto successo di pubblico e critica ed entrambi i compositori proseguiranno lungo la propria linea musicale sfornando belle canzoni, ma \u00e8 altrettanto evidente che i tempi di \"Breakfast in America\" sono lontani anni luce. La qualit\u00e0 del prodotto non trova l'adeguato riscontro commerciale e i lavori successivi seguono ulteriormente il \"trend\" negativo.\nAnche Siebenberg pubblica nel 1984 un album intitolato \"Giants in Our Own Room\", che avr\u00e0 tuttavia scarso successo.\nIl calo di popolarit\u00e0 dei Supertramp \u00e8 confermato da \"Free as a Bird\" (1987), nonostante l'ottima qualit\u00e0 dei brani.\nNella formazione include Mark Hart nel ruolo che fu di Roger\u00a0\u2013 e soprattutto da \"Hai Hai\" (pubblicato da Hodgson lo stesso anno). Il successivo \"Live '88\" sar\u00e0 un insuccesso tale da porre una pietra tombale sulla band. Dougie Thomson si allontana dal gruppo appena dopo il tour, perch\u00e9 in disaccordo con la linea di Davies del riproporre i vecchi pezzi scritti e cantati da Hodgson facendoli eseguire da Hart. Il bassista scozzese si ritira definitivamente dalle scene e si dedicher\u00e0 di qui in poi al management di gruppi musicali dai suoi uffici a Chicago.\nNegli anni successivi, Hodgson rimarr\u00e0 forzatamente lontano dalla scena musicale a causa di un incidente (caduta da un letto a castello con frattura di entrambi i polsi) avvenuto subito dopo la realizzazione di \"Hai Hai\".\nDopo voci di una riunione nel 1990, Roger torner\u00e0 sulla scena nel 1994 come coautore di un pezzo (\"Walls\") dell'album \"Talk\" degli Yes.\nDagli anni novanta allo scioglimento.\nNella prima met\u00e0 dei novanta, mentre Rick medita un album solista, alcune collezioni di successi dei Supertramp vendono milioni di dischi e i \"fan\" sparsi per tutto il mondo sperano in un ritorno del gruppo.\nNel 1992, in occasione dell'anniversario della fondazione della A&amp;M, si ha addirittura un'esibizione \"live\" della coppia Davies/Hodgson. Le fondate voci d'una definitiva riunione si fanno insistenti, ma Roger ha un nuovo ripensamento.\nNel 1995, al fianco di Bryan Ferry, Al Jarreau e Andrea Bocelli, Hodgson partecipa al \"Night of the Proms\". Nel 1997, dopo una breve \"tourn\u00e9e\" pubblica il \"live\" \"Rites of Passage\" con l'omonimo gruppo, a cui, in occasione del concerto a Nevada City (nuovo domicilio del cantante inglese), s'unisce il vecchio amico John Helliwell. Da allora gira il mondo con una \"tourn\u00e9e\" denominata significativamente \"Solotramp\".\nDal canto suo Rick Davies, dopo avere ricostruito il gruppo (con Mark Hart, Helliwell e Siebenberg, senza Thomson e con altri musicisti americani) sforna nel 1997 un album dal sound R&amp;B che ricorda i lavori degli anni settanta. \"Some Things Never Change\" vende oltre di copie. L'anno successivo viene pubblicato il doppio \"live\" \"It Was the Best of Times\".\nNel maggio 2000 \u2013 dopo ben 13 anni \u2013 anche Roger torna con un album da studio. \"Open the Door\" \u00e8 un disco caratterizzato da canzoni coinvolgenti e da un suono sperimentale che unisce il tipico \"sound\" del compositore inglese alla musica celtica francese di Alan Simon, stimato compositore d'oltralpe. Durante il successivo \"tour\", talvolta \u00e8 accompagnato da Bob Siebenberg.\nNel corso dell'anno successivo, Hodgson \u00e8 stato impegnato in qualit\u00e0 di componente dell\"'All Starr Band\" di Ringo Starr (con Howard Jones, Sheila E, Greg Lake, Ian Hunter e Mark Rivera) nel Ringotour 2001.\nNel 2002 i Supertramp hanno girato il mondo (con alcune date in Italia) con lo spettacolo \"One more for the road\", basato sulle canzoni dell'album \"Slow Motion\".\nIl 2005 vede invece la pubblicazione di un'ennesima raccolta di successi storici del gruppo, \"Retrospectacle - The Supertramp Anthology\", compilata da Davies in persona ma con due inediti del periodo di \"Crime of the Century\", la qual cosa fa di nuovo sperare in una ricomposizione del nucleo originario della \"band\".\nNel 2006 Hodgson pubblica un \"live\" registrato a Montreal, sia in versione CD che DVD. Un'esibizione acustica in cui l'artista si alterna alla chitarra, piano e piano elettrico, accompagnato solo da un sassofonista/clarinettista.\nNel 2010 i Supertramp tornano con un \"tour\" europeo celebrativo dei quarant'anni dalla loro fondazione, dal nome Supertramp 70-10. Alcune voci davano per certa la riunione di Roger Hodgson con Rick Davies e con il gruppo, notizia poi smentita dallo stesso Hodgson.\nStile musicale.\nInserendosi inizialmente nel filone \"progressive\" con evidenti influenze di altre band dell'epoca come ad esempio i Genesis, i Procol Harum e i Traffic, la musica prodotta dal duo Hodgson-Davies, parallelamente al crescente successo, ha assunto sempre pi\u00f9 massicce venature pop. La successiva produzione firmata Rick Davies ha strizzato l'occhio al blues ed alla disco music degli anni settanta. Pi\u00f9 rassicurante per i fan \"storici\" si \u00e8 rivelata la produzione solistica di Roger Hodgson le cui canzoni sono pi\u00f9 vicine al filone \"classico\" del gruppo. I Supertramp vengono solitamente considerati un gruppo art rock e di rock progressivo, ma vengono anche citati da alcuni fra gli esponenti dell'arena rock. \"AllMusic\" li inquadra nei formati radiofonici album rock e soft rock."}
{"id": "274945", "revid": "1516566", "url": "https://it.wikipedia.org/wiki?curid=274945", "title": "Fiumicello", "text": "Fiumicello (\"Flumisel\" in friulano; \"Clandorff\" nel tedesco medievale; \"Fiumisel\" in dialetto bisiaco; \"Fiumiselo\" in dialetto gradese) \u00e8 stato un comune italiano della provincia di Udine, in Friuli-Venezia Giulia.\nIl comune di Fiumicello ha cessato di esistere il 31 gennaio 2018 a seguito dell'istituzione del comune di Fiumicello Villa Vicentina, in cui \u00e8 confluito insieme al comune di Villa Vicentina come da legge regionale 28 dicembre 2017, n. 48.\nGeografia fisica.\nIl comune si estende nella parte meridionale della Bassa Friulana. \u00c8 strutturato come un unico centro abitato suddiviso in quattro borgate separate che ne costituiscono i quartieri: San Valentino \u00e8 la pi\u00f9 popolosa e ospita il municipio, seguita da Papariano, San Lorenzo e dal Borgo Sant'Antonio.\nOrigini del nome.\nIl toponimo \"Flumisel\" / Fiumicello deriva da una diffusa forma diminutiva del lat. \"flumen, *flumicellus\" che nelle varie parlate romanze divenne 'fiumicello, fiumis\u00e8l' (ecc.). Quasi sicuramente si alludeva alla roggia Tiel o a un ramo isontino abbandonato dalla corrente principale (spostatasi viepi\u00f9 a est): la roggia \"Mu\u00e0rt ('Morto').\"\nStoria.\nIl nome di Fiumicello appare per le prime volte agli inizi del Duecento in documenti del Patriarca di Aquileia Wolfger.\nIl 9 maggio 1211 si tenne infatti a Fiumicello una riunione alla presenza dello stesso Patriarca Wolfger, per discutere argomenti che riguardavano il patriarcato. Si ignora perch\u00e9, in quella occasione, la sede della riunione sia stata Fiumicello anzich\u00e9 Aquileia: forse per esigenze logistiche o forse per dare in qualche modo rilevanza al luogo.\nFiumicello, a un certo punto diventa gastaldia, cio\u00e8 zona amministrata da un addetto patriarcale che aveva il compito di reggerla con poteri civili e di presiedere le riunioni dei consigli. Le riunioni pubbliche avevano luogo presso la chiesa di San Lorenzo dove il gastaldo decideva e giudicava. Da un documento del patriarca Gregorio datato 9 maggio 1268 si legge che la gastaldia di Fiumicello \u00e8 concessa in affitto a un certo Leonardo d'Aquileia (\"1268, die IX exeunte Maij. D.nus Patriarcha pro M.s 50 concessit affictus Gastaldiae Flumiselli...\").\nFiumicello viene citato, nel corso del Medioevo in contratti e atti di non troppa importanza. Da documenti dell'epoca appare chiaro che gi\u00e0 nel XIV secolo sorgeva un'originaria chiesa in Fiumicello, pare sita nell'attuale costruzione della chiesa di San Lorenzo, ma dedicata a San Canciano, martire aquileiese.\nLa famiglia Savorgnan aveva poco lontano a Fiumicello una sua roccaforte in quel della Centenara presso Belvedere, borgo della pieve di Fiumicello. La Centenara, ora adibita a campeggio, fu la roccaforte dei Savorgnan allorch\u00e9 venne ucciso Federico (1388) e la famiglia qui si rifugi\u00f2 data la possibilit\u00e0 di raggiungere Grado via mare. Da qui inizia l'alleanza dei Savorgnan con Venezia, che verr\u00e0 chiamata a intervenire nella guerra civile scoppiata tra i feudatari legati a Udine e i feudatari riuniti in coalizione attorno all'antica capitale Cividale e capeggiata dagli Asburgo. L'invasione veneziana del Friuli che ne segu\u00ec, culmin\u00f2 nel 1420 quando Tristano, figlio di Federico Savorgnan, entr\u00f2 a Udine con i veneziani e decret\u00f2 la fine del Patriarcato. Il Friuli cambia quindi fisionomia ed \u00e8 diviso tra marciani e arciducali con una conformazione politica, a tratti, a macchia di leopardo.\nFiumicello, assieme alle vicine Aiello, Ruda, Aquileia e Cervignano, entra a far parte dei feudi asburgici, ed \u00e8 inserito tra le terre della corona comitale goriziana. Nel 1500 muore Leonardo, ultimo Conte di Gorizia, e il feudo viene ereditato dall'imperatore Massimiliano I d'Asburgo, il quale inserisce l'intero feudo goriziano nel novero delle Terre Ereditarie degli Asburgo. Il secolo successivo, in seguito alle guerre gradiscane, la cittadina di Gradisca \u00e8 conquistata dagli arciducali e il suo territorio \u00e8 unito a quello di Gorizia a formare la Contea Principesca di Gorizia e Gradisca. Fiumicello e l'intero dipartimento di Cervignano, comprendente tutti i comuni della Bassa Friulana austriaca, vengono quindi inseriti nel nuovo organismo amministrativo \"diarchico\", facendo capo a Gradisca.\nNella documentazione austriaca s'incontra alcune volte il toponimo germanico \"Clandorf\" (da Klein Dorf, \"piccolo borgo\") in riferimento a Fiumicello. Dal 1617 al 1797, anno della venuta di Napoleone Bonaparte, poco avvenne, se non le solite scaramucce tra arciducali e serenissimi. Fiumicello vantava sotto il suo decanato le due chiese gi\u00e0 patriarcali di Aquileia e Grado e nel 1765 contava 1100 abitanti; della chiesa fiumicellese si hanno delle pregevoli carte topografiche di redazione settecentesca che ne tracciano i possedimenti.\nUna famiglia si distinse in ambito socio-economico in quel di Fiumicello ed \u00e8 la famiglia Andrian. Gli Andrian, famiglia baronale di antica origine tirolese, gi\u00e0 distintasi al servizio dei Conti di Tirolo e Gorizia, diedero alla chiesa fiumicellese Tomaso Andrian (1589-1600), Pietro Andrian (1620-1648) e Nicol\u00f2 Andrian (1668-1717). Fu Pietro Andrian che trasform\u00f2 la chiesa di S. Lorenzo da quello che ne restava della vecchia costruzione medievale. Il rifacimento venne portato a termine nel 1649 da Vivaldo Zanotti, anch'egli fiumicellese; probabilmente anche lui fu nominato parroco per intercessione della famiglia Andrian. Gli Andrian avevano a Fiumicello, Aquileia, Gradisca e Gorizia diverse attivit\u00e0 d'impresa, e alcuni si distinsero in Austria, Boemia e Ungheria, ma la famiglia perse il titolo nobiliare in seguito alla soppressione del Sacro Romano Impero per mano di Napoleone e, col tempo, vide scemare pure il proprio potere socio-economico.\nIl periodo delle guerre napoleoniche, tra il 1797 e il 1813, port\u00f2 miseria e fame, tanto che pellagra e malaria imperversavano, mettendo a dura prova la popolazione e in modo particolare i bambini che spesso non riuscivano a farcela. Fu con l'arrivo di don Adamo Zanetti che Fiumicello ebbe una spinta all'innovazione socio-economica con la creazione di cooperative e casse rurali.\nCome tutti i paesi della Corona d'Austria, anche i fiumicellesi servono in divisa asburgica durante le guerre risorgimentali, e con l'assassinio dell'arciduca Francesco Ferdinando d'Asburgo, il 28 giugno 1914, i fiumicellesi sono chiamati alle armi e inviati al fronte in Galizia, contro i russi. Il 25 maggio 1915, dopo la rottura della Triplice Alleanza e l'ingresso dell'Italia in guerra al fianco dell'Intesa, le truppe italiane occupano Fiumicello, che torner\u00e0 austriaca unicamente a fine ottobre del 1917, in seguito alla disfatta italiana a Caporetto, per venire definitivamente presa dagli italiani solo il 3 novembre dell'anno seguente, contemporaneamente all'armistizio di Villa Giusti.\nPassata la Grande Guerra, nel 1922 arriva per la seconda volta don Zanetti che riprende possesso della parrocchia. Con un provvedimento governativo (\"Regio Decreto del 30.12.1923\") il comune di Fiumicello viene soppresso e aggregato ad Aquileia. Questo provoc\u00f2 moltissimi malumori sia di ordine pratico (la distanza) sia di ordine morale e di orgoglio dei fiumicellesi. Contestualmente il Governo Mussolini aveva provveduto a sopprimere la Provincia di Gorizia spartendone i territori tra le province di Udine, che ricevette l'intero territorio goriziano, incluso il Mandamento di Cervignano di cui Fiumicello faceva parte, e di Trieste, che ricevette il Mandamento di Monfalcone. In seguito alla ricostituzione della provincia di Gorizia per\u00f2, Fiumicello e l'intero Mandamento di Cervignano rimasero alla Provincia di Udine.\nSimboli.\nFiumicello utilizzava dal 1947 uno stemma della casata degli Andrian, \nma solo per i documenti cartacei degli uffici; come immagine pubblica era in uso lo stemma raffigurato nel gonfalone che rappresentava un paesaggio agreste con un piccolo fiume (il Thiel) scorrente in una piana verde caratterizzata da un casale e da un filare di pioppi, e da un grande albero in primo piano, senza riferimenti reali. Gli stessi elementi, semplificati, sono presenti nell'emblema del nuovo comune di Fiumicello Villa Vicentina.\nSociet\u00e0.\nLingue e dialetti.\nA Fiumicello, accanto alla lingua italiana, la popolazione utilizza il friulano orientale, una variante della lingua friulana. Nel territorio comunale vige la legge regionale 18 dicembre 2007, n. 29 \"Norme per la tutela, valorizzazione e promozione della lingua friulana\".\nCultura.\nEventi.\nNel mese di luglio viene organizzata la \"Mostra regionale delle pesche\", molto nota nel Friuli. In questa festa si organizzano gare per chi ha il frutteto pi\u00f9 bello, ma anche chi possiede le pesche dal migliore aspetto.\nFiumicello \u00e8 incluso dal 1989 nell'organo gestore della Riserva Naturale foce dell'Isonzo insieme ai comuni di Staranzano (soggetto capofila), San Canzian e Grado. Nel parco dell'Isonzo di pertinenza di Fiumicello viene organizzato ogni anno a luglio sin dal 2008 il festival di arti nella natura AESON.\nEconomia.\nTerra in origine paludosa, segue il naturale evolversi da zona di pescatori (data la notevole concentrazione di corsi d'acqua) a pastori fino alla sua quasi \"naturale\" propensione all'agricoltura ancora oggi importante motore dell'economia fiumicellese. Molto importante nella frazione di San Lorenzo sono la produzione di ortaggi e la frutticoltura, in particolare di pesche e albicocche."}
{"id": "274947", "revid": "17351", "url": "https://it.wikipedia.org/wiki?curid=274947", "title": "S.M.79", "text": ""}
{"id": "274948", "revid": "1149807", "url": "https://it.wikipedia.org/wiki?curid=274948", "title": "Witchblade", "text": "Witchblade (in inglese \"lama stregata\") \u00e8 un personaggio dei fumetti creato da Marc Silvestri e Michael Turner, rispettivamente fondatore e disegnatore di punta della Top Cow, una divisione della Image Comics. La sua serie ha esordito negli Stati Uniti nel 1995.\nA lungo considerato un fumetto , \"Witchblade\" \u00e8 stato curato da moltissimi disegnatori, dopo che Turner fu costretto a lasciare per motivi di salute. La sua sostituzione e l'avvicendarsi di molti autori, anche ai testi, ha provocato una forte flessione qualitativa con riflessi sulle vendite. Dal 2005, con l'arrivo dello sceneggiatore Ron Marz a partire dal n. 80, la serie riscuote nuovamente successo, grazie anche alle tavole di Michael Choi e di alcuni disegnatori come Chris Bachalo.\nTrama.\n\"Witchblade\" narra le avventure di Sara Pezzini, una detective della \"Omicidi\" di New York. Divenuta poliziotta in seguito alla morte in servizio del padre, anche lui nelle forze dell'ordine, Sara dedica tutta la sua vita alla lotta contro il crimine. Della madre non si sa nulla, tranne che \u00e8 sparita nel nulla quando lei era ancora una bambina e che Sara e sua sorella minore Julie sono state allevate dalla zia materna Ruth e dall'ex collega del padre Joe Siry, il quale si scoprir\u00e0 averlo ucciso. Durante le indagini sulla morte di un'amica d'infanzia, Pezzini riceve una soffiata su un ritrovo di malavitosi organizzato al teatro \"Rialto\" da Kenneth Irons, un misterioso miliardario ossessionato da \"Witchblade\", la mitica lama stregata in cerca di una nuova \"proprietaria\".\nIntrodottasi all'interno del teatro con il collega Michael Yee, sostituito da Jake McCarthy che lo sar\u00e0 a sua volta dal detective Patrick Gleason durante il suo stato di coma (entrambi si innamoreranno della loro partner) Sara viene scoperta e il suo collega ferito a morte. Nel tentativo di salvarlo, anche lei viene ferita mortalmente. \u00c8 a quel punto che Witchblade \"sceglie\" Sara come sua nuova proprietaria, fornendole delle nuove e straordinarie capacit\u00e0.\nLa vita di Sara, d'ora in poi, \u00e8 legata a questa arma semi-senziente che, ad ogni generazione, sceglie una donna dallo spirito forte come padrona. Sara si ritrova dotata di un enorme potere che spesso fatica a padroneggiare e che \u00e8 ambito da molti. Irons cercher\u00e0 con ogni mezzo di impadronirsi del magico oggetto. Nella lotta per il possesso della \"lama\", Irons si servir\u00e0 anche del misterioso killer, da lui stesso addestrato fin dalla giovane et\u00e0, Ian Nottingham, il quale per\u00f2 si innamorer\u00e0 del suo bersaglio giurando a Sara eterno amore e fedelt\u00e0, ma nonostante questo lei lo respinger\u00e0 ignorando la sua attrazione fisica per lui.\nNel corso delle storia si verr\u00e0 a scoprire che Pezzini non \u00e8 la prima donna a indossare Witchblade, ma anzi l'ultima di una lunga stirpe di guerriere che affonda le sue radici fin nella preistoria. Anche gli uomini possono indossare Witchblade, ma solo in casi straordinari. Dopo Irons l'unico detentore maschio sar\u00e0 proprio Nottigham che ne entrer\u00e0 in possesso in seguito agli eventi che hanno coinvolto Jackie Estacado, lo spietato killer mafioso detentore di Darkness. Ian rischier\u00e0 la morte rimanendo cos\u00ec a lungo a contatto con la Lama, essa infatti prender\u00e0 il sopravvento, ma verr\u00e0 fermata da Sara, la quale accetter\u00e0 di riprenderla indietro, anche se una parte dell'arma, chiamata \"Excalibur\", rester\u00e0 con Nottingham per poi essere in seguito riassorbita.\nWitchblade (che rappresenta il bilanciamento e le leggi universali) fa parte di una triade di artefatti magici, assieme ad altre due entit\u00e0: \"Darkness\" (il potere del caos e delle tenebre) e l\"'Angelus\" (il potere dell'ordine e della luce). \u00c8 un'entit\u00e0 fondamentalmente maschile che, appunto, sceglie una detentrice donna per controbilanciarsi nutrendosi delle sue emozioni.\nWitchblade \u00e8 composta da tre parti:\nWitchblade pu\u00f2 emettere raffiche magiche, resuscitare le persone morte per una morte non naturale, far rivivere i traumi di una persona e viaggiare nel tempo. Le sole cose che possono resistere a Witchblade sono Darkness l'Angelus e la Lancia del destino.\nCuriosamente l'oggetto, definito spada o lama, \u00e8 in realt\u00e0 un braccialetto, o come si nota nella serie \"Tales of the Witchblade\", qualunque altro gioiello, che pu\u00f2 assumere anche forma di spada o di qualsiasi altra lama.\nPersonaggi.\nTriade.\nWitchblade fa parte di una triade di poteri universali assieme a Darkness e l'Angelus. Witchblade \u00e8 il figlio della luce e dell'oscurit\u00e0 ed \u00e8 nato come patto di non belligeranza tra le due forze. In questa triade la lama stregata rappresenta l'equilibro e la forza dell'alba, visto che \u00e8 un'unione di luce e tenebre. Essendo un maschio si nutre delle emozioni delle sue custodi.\nPoteri e abilit\u00e0.\nLe capacit\u00e0 di Witchblade comprendono una grande destrezza nel combattimento corpo a corpo, oltre a una serie di facolt\u00e0 straordinarie fornite dalla Lama Stregata:\nEdizioni italiane.\n\"Witchblade\" \u00e8 stato pubblicato in Italia inizialmente dalla Editrice Star Comics, in appendice alla rivista \"Cyberforce\".\nNel 1997, la Panini Comics ha acquisito i diritti e ha pubblicato il fumetto nella collana mensile \"Witchblade &amp; Darkness\". Nel gennaio del 2001, con l'uscita del numero 39, la rivista ha cambiato nome in \"Witchblade Magazine\", ripartendo dal numero 1. La serie \u00e8 stata chiusa con il numero 24 (ovvero con il numero 62 della rivista) nel dicembre 2002.\nLa Panini ha provveduto anche alla ristampa dei primi numeri pubblicati dalla Star Comics in 3 numeri di \"Witchblade Collection\". Sono stati dedicati anche diversi numeri speciali a pubblicazioni che esulavano dalla serie regolare, come ad esempio la storia speciale con Spawn (in versione medievale) \"Medieval Spawn\" (\"Collana Cult Comics\" n. 5).\nNel novembre 2006 sempre Panini ha ricominciato a pubblicare la serie regolare in volumi brossurati nella collana \"100% Cult Comics\". Questa edizione \u00e8 ripartita dal n. 80 originale, che ha segnato il rilancio della serie con nuovi autori (Ron Marz ai testi e Michael Choi ai disegni).\nAltri media.\nSerie televisiva.\nA \"Witchblade\", dopo un film pilota nell'agosto del 2000 di scarsa fortuna, \u00e8 stata dedicata una serie televisiva omonima (\"Witchblade\") prodotta dalla TNT, andata in onda dal 2001. Dopo un periodo di decadenza, il telefilm ha dato al fumetto un temporaneo ritorno di popolarit\u00e0. La versione televisiva di Witchblade \u00e8 stata interrotta dopo due stagioni. La serie \u00e8 stata trasmessa integralmente in prima televisiva in chiaro in Italia da Italia Uno nell'estate del 2004, dopo l'anteprima sul canale satellitare Duel TV a febbraio-aprile 2004.\nAnime.\nNel 2006, in Giappone, lo studio Gonzo ha prodotto una serie animata omonima (\"Witchblade\") di 24 episodi per l'emittente nipponica TBS."}
{"id": "274949", "revid": "1494169", "url": "https://it.wikipedia.org/wiki?curid=274949", "title": "Lock", "text": "In informatica un lock (inglese per \u00abblocco\u00bb) \u00e8 un meccanismo di sincronizzazione per limitare l'accesso ad una risorsa condivisa in un ambiente multitasking ad un solo thread o ad un solo tipo di thread alla volta.\nConcettualmente un lock \u00e8 un oggetto di cui un thread deve venire in possesso prima di poter procedere all'esecuzione di una sezione protetta di un programma. Ci sono regole prestabilite che dispongono il possesso di un lock. Nel caso pi\u00f9 elementare il lock pu\u00f2 essere assegnato ad un solo thread; in altri casi il possesso pu\u00f2 coinvolgere in modo esclusivo pi\u00f9 thread di lettura oppure un solo thread di scrittura (lock read/write). In ogni caso, se un thread non pu\u00f2 acquisire immediatamente il lock deve aspettare che questo diventi libero oppure abbandonare la sezione protetta.\nLe implementazioni dei mutex nei monitor di sincronizzazione fanno generalmente uso di lock.\nProblemi con i lock.\nI sistemi di protezione e i meccanismi di sincronizzazione di thread e processi se basati sui lock hanno molti svantaggi:\nUna strategia \u00e8 quella di evitare di usare i lock, usando un metodo di sincronizzazione che non blocca il processo, come la tecnica di programmazione lock-free o la transactional memory.\nLa keyword lock.\nNel linguaggio di programmazione C# la keyword \"lock\" pu\u00f2 essere usata per assicurarsi che un blocco di codice possa essere eseguito senza alcuna interruzione da parte di altri thread, come la keyword \"synchronized\" in Java."}
{"id": "274950", "revid": "919135", "url": "https://it.wikipedia.org/wiki?curid=274950", "title": "Dominio euclideo", "text": "In algebra, un dominio euclideo o anello euclideo \u00e8 un anello commutativo su cui \u00e8 possibile effettuare una divisione euclidea.\nDefinizione.\nUn dominio d'integrit\u00e0 formula_1 \u00e8 un anello euclideo se \u00e8 possibile definire una funzione formula_2 che associa ad ogni elemento non nullo formula_3 un numero naturale formula_4 con le seguenti propriet\u00e0:\nIn pratica, tale propriet\u00e0 dice che \u00e8 sempre possibile effettuare una divisione fra due numeri non nulli \"a\" e \"b\", avente quoziente \"q\" e resto \"r\", tale che il resto \"r\" sia \"pi\u00f9 piccolo\" di \"b\": esattamente quanto accade con i numeri interi. L'essere \"pi\u00f9 piccolo\" \u00e8 realizzato dalla funzione formula_11, detta \"valutazione\".\nPropriet\u00e0.\nSia \"A\" un anello euclideo."}
{"id": "274952", "revid": "2178", "url": "https://it.wikipedia.org/wiki?curid=274952", "title": "Carrick on Shannon", "text": ""}
{"id": "274954", "revid": "1543377", "url": "https://it.wikipedia.org/wiki?curid=274954", "title": "Alveolo dentario", "text": "L'alveolo dentario \u00e8 quella cavit\u00e0 presente a livello delle ossa mascellari atta a contenere l'elemento dentario, cio\u00e8 il dente. Le pareti dell'alveolo dentario sono delimitate da una sottile lamina di osso corticale che d\u00e0 inserzione alle fibre del legamento parodontale.\nL'alveolo presenta tre zone distinte: la zona corticale, la zona spugnosa e la regione alveolare propriamente detta.\nLe placche corticali sono disposte in direzione linguale e labiale, e formano una regione di sostegno molto forte costituita da osso compatto, rivestita da osso poroso che costituisce lo strato schiumoso.\nIl fondo di ogni alveolo pu\u00f2 essere suddiviso in pi\u00f9 loculi, ciascuno dedicato ad accogliere una radice del dente. Sempre sul fondo alveolare \u00e8 possibile individuare dei piccoli canalicoli attraverso i quali transitano vasi e nervi diretti al dente. L'articolazione deputata a collegare le radici dei denti e gli alveoli prende il nome di gonfosi o articolazione alveolodentaria, ed \u00e8 una articolazione fibrotica che determina appunto la fissazione dei denti nelle proprie cavit\u00e0 alveolari.\nFisiologia.\nGli alveoli dentari sono, oltre ad una struttura anatomica, un'unit\u00e0 morfofunzionale. Le strutture dentali e i tessuti di sostegno devono infatti essere in grado di sopportare il lavoro della masticazione senza esserne compromessi nella loro integrit\u00e0.\nPer queste strutture gli stimoli derivanti dalla masticazione risultano fondamentali per mantenerene l'integrit\u00e0 anatomica e funzionale.\nPatologia.\nProcessi infiammatori a carico degli alveoli dentali possono causare un'alveolite, provocando dolore e fastidio alla bocca. Nella grande maggioranza dei casi, l'alveolite compare come complicanza dell'estrazione di un dente, pi\u00f9 spesso di un molare."}
{"id": "274959", "revid": "1723322", "url": "https://it.wikipedia.org/wiki?curid=274959", "title": "Catarsi", "text": "La catarsi (dal greco \"katharsis,\" \u03ba\u03ac\u03b8\u03b1\u03c1\u03c3\u03b9\u03c2, \"purificazione\") \u00e8 una cerimonia di purificazione che si ritrova in diverse concezioni religiose ed in rituali magici che di solito prescrivevano il sacrificio di un capro espiatorio. In psicologia equivale a liberazione da una sofferenza e da un segreto.\nUtilizzo terminologico.\nLa purificazione da una contaminazione (\"miasma\") poteva riguardare sia un avvenimento spirituale che materiale. Nel V secolo a.C. nella medicina d'Ippocrate si definiva infatti come \"catarsi\" (purga potentissima) anche l'evacuazione di escrementi o di elementi ritenuti dannosi per la salute. Questa \"purificazione\" poteva essere ottenuta o con metodi naturali o con farmaci catartici.\nSi usava il termine \"catarsi\" anche a proposito della mestruazione o della potatura degli alberi.\nRifacendosi ai riti dell'orfismo, il concetto di \"catarsi\" viene inteso in senso pi\u00f9 accentuatamente spirituale. Per il pitagorismo la \"catarsi\" costituiva la base dei riti ascetici celebrati al fine di purificarsi dalla materialit\u00e0 del corpo che poteva raggiungersi anche attraverso l'adozione di particolari diete alimentari.\nAnche la musica, e quindi la matematica che la fondava, per i pitagorici poteva liberare l'anima dalla irrazionalit\u00e0 delle passioni.\nNell'ambito della psicologia moderna, la catarsi \u00e8 il culmine del processo terapeutico che libera il paziente dai suoi complessi e traumi.\nIn ambito filosofico.\nNella filosofia e nel linguaggio religioso occidentale la catarsi ha assunto tuttavia un significato simbolico, e spesso soltanto spirituale, a partire da Platone nella cui filosofia il termine si riferisce alla purificazione dell'anima dai mali interiori.\nCatarsi e conoscenza in Platone.\nPer Socrate la catarsi \u00e8 il risultato del dialogo, quello condotto, come scrive Platone, secondo le regole dell'arte della \u00abnobile sofistica\u00bb che con uno stringente susseguirsi di brevi domande e risposte porta alla purificazione, alla liberazione da quelle croste dell'ignoranza presuntuosa che crede di possedere saperi definitivi.\nPlatone intende per \"catarsi\" un processo conoscitivo attraverso il quale ci si libererebbe dalle impurit\u00e0 dello spirito memori dello stato di purezza originaria, quello del mondo delle idee dove domina il Bene.\nPi\u00f9 precisamente nel \"Fedone\", Platone utilizza questo termine per indicare in che senso vada inteso l'imparare a morire del filosofo il quale, con la liberazione dell'anima dalle passioni pi\u00f9 materiali, quelle che spingono a soddisfare egoisticamente il proprio io, possa aprirsi alla prospettiva della phronesis (saggezza). \nIl momento catartico inizia con la \"periagoge\" (conversione), con la liberazione cio\u00e8, dalle catene che permette al prigioniero di rivolgere lo sguardo oltre il senso comune e poi di uscire dalla caverna. In questo modo il termine assume una funzione centrale nella filosofia di Platone e nel processo di cura di s\u00e9 in quanto si riferisce alla purificazione non tanto dal corpo, ma dagli eccessi del corpo e da ci\u00f2 che impedisce la vita secondo \"aret\u00e8\" (virt\u00f9): una purificazione dunque che porta al risveglio dal modo di vivere letargico di quelli che scambiano l'opinione (\"doxa\") per la realt\u00e0.\nLa catarsi tragica.\nAristotele.\nMentre nella \"Politica\" Aristotele aveva trattato della catarsi generata dalla musica che induce alla meditazione, alla riflessione e che libera dalle cure quotidiane, nella \"Poetica\" descrive la catarsi come il liberatorio distacco dalle passioni tramite le forti vicende rappresentate sulla scena dalla tragedia.\nAristotele, che intende la tragedia quale mimesi, imitazione, della realt\u00e0, ne sottolinea l'effetto di purificare, sollevare e rasserenare l'animo dello spettatore da tali passioni, permettendogli di riviverle intensamente allo stato sentimentale e quindi di liberarsene.\nQuesta \u00e8 una interpretazione di tipo psicologico della non ben chiarita catarsi aristotelica, che si affianca all'altra che sostiene che lo spettatore, attraverso la rappresentazione di vicende che suscitano forti emozioni, prova piet\u00e0 per gli avvenimenti che travagliano i protagonisti del dramma e terrore all'idea che anche lui potrebbe trovarsi in situazioni simili a quelle rappresentate. La piet\u00e0 e il terrore saranno risolti catarticamente nello spettatore nel momento in cui il dramma si scioglier\u00e0 in una spiegazione razionale dei fatti narrati.\nUn'interpretazione del tutto nuova e originale \u00e8 stata data da Carlo Diano nel saggio \"La catarsi tragica\". Attraverso una lunga e profonda analisi filologica di testi e fonti, Diano scioglie il nodo che il senso della catarsi tragica ha costituito per molti secoli. La catarsi tragica altro non \u00e8 che un aspetto della \"techne alypias\", quella \"praemeditatio futurorum malorum\" gi\u00e0 praticata dai Cirenaici. Dunque, una tecnica per avvezzarsi a sopportare i mali e il dolore che potranno colpire in futuro.\nLa catarsi estetica.\nL'angoscia e le emozioni finte, che cio\u00e8 non derivano da situazioni reali, che si provano assistendo alla tragedia rappresentata sulla scena, si trasformano nel piacere dello spettacolo che procurer\u00e0 una purificazione del simile con il simile, una liberazione delle passioni proprie dello spettatore con le passioni rappresentate.\n\u00c8 quest'ultima un'ulteriore interpretazione della catarsi, quella estetica, legata al piacere, svincolata da ogni partecipazione sentimentale alle passioni drammatiche. Lo spettatore cio\u00e8 non si purifica delle sue emozioni vedendo degli esempi edificanti ma \u00e8 lo stesso dispositivo teatrale, lo spettacolo in s\u00e9 che purifica l'uomo dalle passioni. \u00abNoi proviamo piacere a vedere le immagini le pi\u00f9 precise delle cose la vista delle quali \u00e8 dolorosa nella realt\u00e0, come gli aspetti di animali i pi\u00f9 ripugnanti e dei cadaveri\u00bb.\nPer esempio lo spettatore sar\u00e0 terrorizzato nel vedere una madre che massacra i propri figli, come fa Medea nell'omonima tragedia, ma egli vedr\u00e0 lo spettacolo con piacere poich\u00e9 sa di provare emozioni fittizie determinate dallo stesso spettacolo, ci\u00f2 \u00e8 un buon esempio di catarsi attuata.\nCatarsi in ambito fenomenologico.\nNella fenomenologia di Husserl la riduzione \u00e8 stata intesa prevalentemente come un procedimento conoscitivo volto a mettere fra parentesi tutto ci\u00f2 che si conosce per limitarsi alla struttura stessa con cui la coscienza conosce. Altrettanto la riduzione eidetica si configura come una riduzione \"conoscitiva\" volta a cogliere l'invarianza eidetica. \nA differenza di Husserl, fra il 1911 e il 1916 Scheler sviluppa un concetto di riduzione inteso come purificazione dal proprio egocentrismo per riuscire a posizionarsi nel mondo in un diverso modo. Qui la riduzione non ha pi\u00f9 un carattere \"conoscitivo\", ma si traduce in una conversione filosofica, in una trasformazione concreta del proprio modo di vivere che richiama la tematica platonica della katharsis, e che assume il significato di una purificazione dalle storture egocentriche capace di riportare a un riequilibrio della sfera affettiva e all'emergere di aree affettive altrimenti destinate all'atrofizzazione. Se in Platone la \"katharsis\" \u00e8 purificazione dagli eccessi pulsionali, in Scheler \u00e8 prima di tutto messa fra parentesi della prospettiva egocentrica: \u00e8 una purificazione che permette il passaggio dalla sfera del senso comune dominante a quella, altrettanto empirica, dell'apertura al mondo. In questa prospettiva il processo catartico \u00e8 il punto di partenza per qualsiasi processo di trasformazione dell'individuo come della societ\u00e0.\nLa catarsi in ambito psicoterapeutico.\nIn un'epoca pi\u00f9 vicina alla nostra, il termine \"catarsi\" \u00e8 stato ripreso da Sigmund Freud e Joseph Breuer nel 1895, negli \"Studi sull'isteria\", per indicare la liberazione di emozioni in pazienti ansiosi, grazie al recupero di particolari pensieri o ricordi biografici. I due studiosi avevano a quel tempo chiamato il procedimento da loro utilizzato, appunto \"metodo catartico\".\nNell'accezione psicoanalitica e nelle recenti psicoterapie espressive, nell'arte-terapia, nonch\u00e9 nel Rebirthing, il termine \"catarsi\" viene utilizzato sempre con il significato di comprensione intellettuale, ritiro delle proiezioni, sfogo emotivo, espressione, liberazione\" che hanno luogo nel setting duale e verbale grazie all'ascolto e al contenimento emotivo offerti dall'analista al paziente. \nInvece nello psicodramma, nel sociodramma e nelle arti-terapie assume ulteriore importanza la rappresentazione, la denuncia pubblica e la condivisione dei vissuti del paziente nel gruppo terapeutico. Il paziente non solo pu\u00f2 contattare e comprendere gli aspetti pi\u00f9 profondi della sua realt\u00e0 psicologica ed esistenziale ma arriva a \"ristrutturarli\" nel gioco attraverso l'azione e l'interazione fisica ed emotiva con gli ego ausiliari e i compagni del gruppo. Quella che Moreno chiamava \"catarsi di integrazione\" \u00e8 il culmine della terapia .\nLa catarsi in Psicodramma e Psicocinema.\nSulla scia dello \"Psicocinema\" teorizzato da Jacob Levi Moreno, Ottavio Rosati, autore del programma Da Storia Nasce Storia (1991) di Rai3, ha allargato la valenza catartica della terapia di gruppo alla televisione e nel 2018 alla produzione di cortometraggi da pubblicare nei social. \nIl regista li chiama \"Bricconaggi\" e sostiene che, dal punto di vista del film biografico, non rientrano nella \"fiction\" ma nella \"faction\" in quanto basati sulla fedele ricostruzione dei fatti e sulla denuncia pubblica di torti subiti da un soggetto che soffre per un PTSD pi\u00f9 o meno paralizzante. La catarsi restituisce identit\u00e0 e dignit\u00e0 a chi \u00e8 stato abusato, calunniato, tradito, estromesso da una situazione o addirittura cancellato da una storia. La prima catarsi video di questo genere \u00e8 il cortometraggio \"Perdo-nanda Pivano\", spin-off del socioplay \"Il Piombo e l'Oro del Perdono\" (2005) e del docu-film Generazioni d'amore (2020 - Istituto Luce Cinecitt\u00e0) su una Damnatio Memoriae operata nei \"Diari\" dell'americanista Fernanda Pivano editi nel 2010, dopo la morte della scrittrice . \nUn altro \"bricconaggio\", con la catarsi di un doppio tradimento avvenuto negli anni Novanta nello studio dell'analista Mario Trevi, \u00e8 \"I cani dell'acqua marcia\". Nell'ambito della cultura GLBT sia il Coming Out che l'Outing costituiscono importanti forme di catarsi, dopo secoli di repressione, condanna e silenzio da parte della cultura dominante e della classica etica giudaico-cristiana .\nPer Rosati la pubblicazione di un bricconaggio sul web \u00e8 all'opposto della classica catarsi dello spettatore a teatro, teorizzata da Aristotele ne \"La Poetica\" e ripresa in un'ottica psicoanalitica da Freud nel saggio \"Personaggi psicopatici sulla scena\" (1905). L'identificazione dello spettatore in un personaggio di Sofocle o Shakespeare, nello psicodramma di J. L. Moreno diventa una catarsi attiva, individuale e specifica fatta in prima persona, al di l\u00e0 dell'identificazione col protagonista di un dramma scritto e interpretato da altri. Un passo ulteriore avviene nel \"bricconaggio\" dove la vittima di un trauma affettivo realizza la catarsi creando una sua specifica \"faction\" autobiografica che non resta confinata nel gruppo terapeutico (e nella conduzione dello psicodrammatista). La catarsi di un video messo in rete, come L'opera d'arte nell'epoca della sua riproducibilit\u00e0 tecnica secondo Walter Benjamin, si apre a nuovi significati secondo i testimoni che incontra nel tempo nello spazio."}
{"id": "274962", "revid": "287204", "url": "https://it.wikipedia.org/wiki?curid=274962", "title": "Alveolo polmonare", "text": "Lalveolo polmonare \u00e8 una componente del parenchima polmonare. Nell'albero respiratorio si trova in posizione terminale, dopo i bronchioli polmonari, coi quali costituisce l'elemento base dell'architettura del polmone, il lobulo polmonare.\nAlveoli e bronchioli.\nI bronchioli sono sottilissimi rami, di calibro inferiore al millimetro,che terminano con un \"grappolo\" detto infundibolo; questo grappolo \u00e8 costituito da un gruppo di alveoli polmonari, paragonabili a dei sacchetti che hanno una sottilissima parete fatta di fibre-muscolari. Gli alveoli sono privi di cartilagine, infatti sono ricoperti solo da un unico strato di epitelio sottile che possa permettere scambi gassosi. Nei polmoni vi sono migliaia di alveoli, e questo permette di avere un'enorme superficie di scambio anidride carbonica/ossigeno (circa 75\u00a0m\u00b2) in uno spazio contenuto come la cavit\u00e0 toracica.\nCircolazione sanguigna.\nIntorno agli alveoli vi sono dei sottilissimi capillari sanguigni, che si immergono per met\u00e0 nell'alveolo; questi vasi trasportano sangue ricco di anidride carbonica. All'interno dell'alveolo il sangue \u00e8 separato dall'aria inspirata solo da un sottile strato di endotelio; le cellule che formano questa sottilissima membrana vengono facilmente aggirate dal sangue, che cos\u00ec raggiunge l'ossigeno che abbiamo introdotto nell'alveolo con l'inspirazione.\nIl sangue abbandona l'anidride carbonica ed il vapore acqueo e si lega all'ossigeno: questo scambio si chiama ematosi.\nI capillari, che prima trasportavano sangue ricco di anidride carbonica, adesso trasportano sangue ricco di ossigeno e vanno a raccogliersi nelle vene polmonari, che sfociano nell'atrio sinistro del cuore. Il cuore distribuir\u00e0 poi il sangue ossigenato a tutto l'organismo.\nStruttura.\nOgni alveolo polmonare ha la parete costituita da un epitelio pavimentoso semplice e da uno strato connettivale ricco di capillari.\nEpitelio.\nL\"epitelio alveolare\" \u00e8 costituito, oltre che da macrofagi, da due particolari tipi di cellule: gli \"pneumociti di I\" e \"di II tipo\".\nPneumociti di I tipo.\nGli \"pneumociti di primo tipo\" sono cellule molto appiattite con una parte centrale rilevata contenente il nucleo ed esili lamine citoplasmatiche che rivestono tratti estesi della superficie alveolare. Sono cellule molto estese e, seppure in numero minore rispetto a quelle di II tipo, ricoprono circa il 97% della superficie alveolare.\nPneumociti di II tipo.\nGli \"pneumociti di secondo tipo\" sono cellule di forma rotondeggiante e sporgenti dalla superficie alveolare. Pi\u00f9 numerosi ma pi\u00f9 piccoli degli pneumociti del I tipo, presentano una membrana apicale sollevata in microvilli che possono essere liberi o in parte ricoperti da espansioni degli pneumociti del I tipo.\nHanno i caratteri tipici degli elementi secernenti: un reticolo endoplasmatico ruvido ben sviluppato, numero ribosomi e con grosse vescicole citoplasmatiche che contengono sistemi di lamelle parallele o concentriche, i \"corpi multilamellari\" che si formano a partire da \"corpi multivescicolari\", una parte del sistema lisosomiale di queste cellule. Tali strutture si trovano vicino alla membrana con la quale si fondono per riversare all'interno dell'alveolo il loro secreto, il surfattante, una sostanza tensioattiva che impedisce l'eccessiva distensione dell'alveolo nell'inspirazione e il suo collasso nell'espirazione.\nMacrofagi alveolari.\nI macrofagi alveolari (detti anche \"cellule della polvere\" o \"spazzini dell'alveolo polmonare\") hanno un aspetto rotondeggiante e possono trovarsi sia nei setti interalveolari sia nell'epitelio sia nel lume dell'alveolo stesso. Fagocitano particelle carboniose del pulviscolo atmosferico che arriva negli alveoli con l'aria inspirata e lo depositano nei setti interlobulari.\nConnettivo e fibre.\nL'epitelio alveolare \u00e8 sostenuto da una trama reticolare fibroelastica, nella quale \u00e8 presente una fitta rete capillare derivante dall'arteria polmonare.\nLa componente fibroelastica forma una rete a maglie larghe frammiste a piccoli fasci muscolari lisci che si dispone intorno al colletto alveolare ed \u00e8 responsabile delle propriet\u00e0 elastiche del polmone, importanti sia nell'inspirazione che nell'espirazione.\nNei setti interalveolari di due alveoli contigui possono essere presenti dei pori che ne permettono la comunicazione: i pori di Kohn. Possono esserci da 2 a 7 pori per ogni alveolo e hanno un diametro di 2-10 \u00b5m. Sembra che il loro ruolo sia di permettere il passaggio di aria tra gli alveoli nel caso i condotti alveolari si ostruiscano.\nBarriera sangue-aria.\nL'endotelio dei capillari e l'epitelio alveolare (che formano la parete alveolare) stabiliscono, per tratti estesi, un intimo rapporto attraverso le rispettive membrane basali e costituiscono la barriera aria-sangue. La superficie di un capillare \u00e8 a contatto con pi\u00f9 alveoli, anche di acini diversi. Questa barriera permette, senza consumo di energia, gli scambi gassosi tramite i quali l'aria inspirata cede ossigeno al sangue, che da venoso diventa arterioso, mentre l'anidride carbonica fuoriesce dal sangue e passa nell'alveolo dal quale, con l'espirazione, viene eliminata nell'ambiente esterno.\nLa barriera varia da uno spessore di 0,2 \u00b5m a 2 \u00b5m in quanto \u00e8 formata da:"}
{"id": "274964", "revid": "149485", "url": "https://it.wikipedia.org/wiki?curid=274964", "title": "Short track ai XIX Giochi olimpici invernali", "text": "Ai XIX Giochi olimpici invernali a Salt Lake City (Stati Uniti), vennero assegnate medaglie in otto specialit\u00e0 dello short track. "}
{"id": "274965", "revid": "1516566", "url": "https://it.wikipedia.org/wiki?curid=274965", "title": "Ape (araldica)", "text": "In araldica l'ape \u00e8 assunta come simbolo di \"operosit\u00e0\", \"lavoro\" e \"dolcezza\". In Francia simboleggia anche la \"speranza\".\nLe api pi\u00f9 note sono quelle portate dalla famiglia Barberini e quelle che ornavano il manto imperiale di Napoleone.\nTalvolta sono rappresentati anche gli alveari.\nPosizione araldica ordinaria.\nL'ape si rappresenta, di norma, vista dal dorso, montante e con le ali sia chiuse sia aperte: in quest'ultimo caso l'ape \u00e8 detta \"volante\". Lo smalto ordinario \u00e8 l'oro.\nL'ape nella vessillologia napoleonica.\nSimbolo di immortalit\u00e0 e di resurrezione, l'ape fu scelta da Napoleone in modo da collegare la nuova dinastia alle origini stesse della Francia. Le api d'oro (in realt\u00e0, cicale) furono scoperte nel 1653 a Tournai nella tomba di Childerico I, fondatore nel 457 della dinastia Merovingia e padre di Clodoveo I. Esse sono stati considerate come il pi\u00f9 antico emblema dei sovrani di Francia.\nNell'araldica napoleonica i principi (non sovrani) portavano un capo d'azzurro seminato di api d'oro. Inoltre le api dorate si ritrovano oltre che sul mantello imperiale napoleonico, sulle insegne delle citt\u00e0 dell'impero aventi rango di bonne ville, le quali portavano nel loro stemma un capo di rosso, caricato di tre api d'oro poste in fascia, e sulla bandiera del Principato dell'Isola d'Elba.\nNell'araldica civica italiana.\nNell'araldica civica italiana l'ape (o elementi ad essi collegati) \u00e8 presente sugli stemmi di 74 comuni (Acquasanta Terme, Africo, Al\u00e0 dei Sardi, Annicco, Avigliana, Avola, Barghe, Brenta, Brusaporto, Burago di Molgora, Campertogno, Campo nell'Elba, Cappella Maggiore, Caravate, Carugo, Casirate d'Adda, Cassina de' Pecchi, Castel Maggiore, Castello di Brianza, Ceranesi, Coggiola, Collalto Sabino, Comerio, Daverio, Dolc\u00e8, Fabrica di Roma, Favria, Lapio, Limbiate, Marciana Marina, Mariano del Friuli, Melara, Melazzo, Mele, Melendugno, Melicucc\u00e0, Melilli, Melissa, Melissano, Melpignano, Mercatino Conca, Mezzoldo, Mioglia, Mollia, Monti, Mozzate, Mussomeli, Offlaga, Olgiate Comasco, Oliveto Lario, Ornica, Ortisei, Ortueri, Padru, Palagano, Pedrengo, Piario, Piatto, Pietramelara, Porto Sant'Elpidio, Pragelato, Pulsano, Rio Marina, San Paolo d'Argon, San Possidonio, Santa Maria Nuova, Segrate, Suello, Torbole Casaglia, Trappeto, Urbania, Veniano, Vezza d'Alba, Vignole Borbera) e di tre provincie (Fermo, Livorno, Terni)."}
{"id": "274966", "revid": "6923", "url": "https://it.wikipedia.org/wiki?curid=274966", "title": "Motomondiale 2006", "text": "Il Motomondiale 2006 \u00e8 stata la 58\u00aa edizione del motomondiale e si \u00e8 sviluppato sulla base di 17 gran premi, gli stessi dell'edizione precedente. Con il GP di Germania durante la stagione si raggiunsero anche i 700 gran premi nella storia del motomondiale.\nIl contesto.\nLe prove furono tutte corse di domenica con le solite eccezioni del Gran Premio del Qatar e del Gran Premio d'Olanda che si corsero di sabato.\nL'inizio di stagione fu nuovamente con la disputa del Gran Premio motociclistico di Spagna il 26 marzo a Jerez de la Frontera; vi fu per\u00f2 un nuovo mescolamento dei restanti gran premi con le prove di Turchia, Qatar e Cina che precedettero 6 prove europee prima della nuova trasferta negli Stati Uniti d'America. Si ritorn\u00f2 quindi in Europa per la disputa del Gran Premio motociclistico della Repubblica Ceca, seguito a sua volta dalle trasferte in Asia e Oceania. Nel mese di ottobre si torn\u00f2 nuovamente nel vecchio continente e, dopo la prova in Portogallo la stagione si chiuse il 29 ottobre con quella che ormai stava diventando la prova classica di chiusura, il Gran Premio motociclistico della Comunit\u00e0 Valenciana.\nAl termine del campionato si sono laureati campioni: nella MotoGP Nicky Hayden, nella classe 250 Jorge Lorenzo e nella classe 125 \u00c1lvaro Bautista. Per quanto riguarda i titoli costruttori si imposero la Honda in MotoGP e la Aprilia nelle altre due classi.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nL'assegnazione del titolo piloti avvenne solo all'ultima gara dell'anno, il GP della Comunit\u00e0 Valenciana, con Nicky Hayden sulla Honda RC211V che precedette Valentino Rossi sulla Yamaha YZR-M1 e Loris Capirossi sulla Ducati Desmosedici.\nHayden si impose nonostante avesse ottenuto solo due successi nei singoli gran premi; meglio di lui fecero Rossi vittorioso in 5 occasioni, Capirossi in 3, Marco Melandri in 3; due vittorie come il pilota iridato le ottenne anche Daniel Pedrosa mentre gli ultimi due successi furono di Toni El\u00edas e di Troy Bayliss. Per quest'ultimo la partecipazione con relativa vittoria nella prova conclusiva del campionato fu l'unica partecipazione stagionale: la Ducati Corse lo schier\u00f2 in sostituzione dell'infortunato Sete Gibernau quasi come un premio per aver ottenuto la vittoria nel Campionato mondiale Superbike di quello stesso anno.\nPer quanto riguarda la classifica riservata ai costruttori il titolo fu della Honda che precedette Yamaha e Ducati; tra i team prevalse la squadra Honda Racing Corporation formata da Hayden e Daniel Pedrosa.\nFu questa del 2006 l'ultima stagione in cui erano ammesse moto di cilindrata fino a 1.000\u00a0cm\u00b3, dal motomondiale 2007 la cilindrata massima verr\u00e0 portata a 800\u00a0cm\u00b3.\nClasse 250.\nCome in diverse occasioni precedenti, il detentore del titolo dell'anno precedente, Daniel Pedrosa, era passato a competere nella categoria di cilindrata superiore e si ebbe un nuovo campione del mondo: il titolo piloti fu ottenuto da Jorge Lorenzo in sella ad una Aprilia che ottenne anche 8 vittorie e precedette in classifica Andrea Dovizioso su una Honda (vincitore di due gran premi) e Alex De Angelis su Aprilia (vittorioso in una occasione).\nLa classifica riservata ai costruttori vide prevalere Aprilia su Honda e KTM.\nIn occasione del GP di Germania la Honda ottenne con Y\u016bki Takahashi la 200\u00aa vittoria in questa classe.\nClasse 125.\nIn questa classe si arriv\u00f2 al fornitore unico di pneumatici: tutte le moto erano equipaggiate dall'azienda britannica Dunlop.\nIl vincitore del titolo del 2005, Thomas L\u00fcthi, arriv\u00f2 quest'anno all'ottavo posto e il titolo piloti fu conquistato da \u00c1lvaro Bautista su una Aprilia che ottenne anche 8 vittorie e precedette Mika Kallio su KTM (3 vittorie nei singoli GP) e H\u00e9ctor Faubel su Aprilia (vittorioso due volte).\nIl titolo costruttori and\u00f2 ad Aprilia che precedette KTM e Honda.\nSia il GP della Malesia che il GP d'Australia vennero interrotti a causa di un incidente e venne data una seconda partenza con percorrenza ridotta."}
{"id": "274968", "revid": "486946", "url": "https://it.wikipedia.org/wiki?curid=274968", "title": "Slavisano", "text": ""}
{"id": "274971", "revid": "486946", "url": "https://it.wikipedia.org/wiki?curid=274971", "title": "Croatomolisano", "text": ""}
{"id": "274972", "revid": "486946", "url": "https://it.wikipedia.org/wiki?curid=274972", "title": "Slavomolisano", "text": ""}
{"id": "274976", "revid": "287204", "url": "https://it.wikipedia.org/wiki?curid=274976", "title": "Crisi del gas tra Russia e Ucraina (2006)", "text": "La crisi del gas del 2006 indica la tensione sussistente fra Russia e Ucraina, vertente sul prezzo del gas che la prima vende alla seconda. La crisi ha importanti riflessi sull'economia europea, poich\u00e9 attraverso l'Ucraina passa il gasdotto che alimenta, tra gli altri, Italia, Ungheria, Austria e Repubblica Ceca.\nLe radici della crisi.\nGi\u00e0 altre volte Russia e Ucraina hanno affrontato crisi simili, a partire dal 1993, quando l'Ucraina non pag\u00f2 le forniture di gas.\nNegli anni successivi la questione del gas \u00e8 sempre stata risolta a favore della Russia, che ha sempre ottenuto il denaro reclamato, anche perch\u00e9 appoggiava il governo ucraino in carica.\nTuttavia, con la vittoria di Viktor Ju\u0161\u010denko, inviso al Cremlino durante le elezioni presidenziali del 26 dicembre 2004, dopo la rivoluzione arancione, il baricentro politico dell'Ucraina si \u00e8 spostato sempre pi\u00f9 verso l'Unione europea, alienandosi dall'influenza russa. L'Ucraina, per\u00f2, era da decenni nell'orbita di Mosca e dipende dalla Russia per quanto riguarda l'energia. La maggior parte del gas ucraino, infatti, proviene dalla Gazprom russa, che vendeva il gas agli ucraini ad un prezzo di favore (50 dollari ogni mille metri cubi). Nel frattempo, per\u00f2, l'Ucraina aveva ottenuto dalla UE lo status di economia di mercato, pertanto la Gazprom ha iniziato a tariffare il gas a prezzi di mercato, dapprima a 160 dollari, poi, dopo il rifiuto ucraino, a 230 dollari ogni mille metri cubi di gas. Questo aumento \u00e8 stato da molti osservatori giudicato pi\u00f9 politico che economico, poich\u00e9 si tratterebbe meramente di un tentativo di legare l'Ucraina alla Russia con una sorta di assedio. L'inverno ucraino, freddissimo, \u00e8 infatti alle porte.\nLe conseguenze possibili.\nL'Unione Europea segue con attenzione l'evolversi della crisi: buona parte del gas importato in Europa dalla Russia, infatti, passa attraverso l'Ucraina, che ha minacciato di effettuare prelievi sul gas destinato all'Europa come pagamento dei diritti di transito (il 15% del totale). L'Ucraina si \u00e8 inoltre appellata agli accordi di Budapest del 1994 e ai suoi garanti Gran Bretagna e Stati Uniti, con cui l'Ucraina cedeva alla Russia tutto il suo arsenale nucleare al fine di non subire pressioni politiche ed economiche da Mosca.\nIl governo russo, tuttavia, ha tenuto a precisare che i diritti di transito sono gi\u00e0 stati pagati dalla Gazprom, monopolista, e che gli accordi di Budapest riguardavano le minacce alla sovranit\u00e0 e alla integrit\u00e0 territoriale, e non gli accordi commerciali. Inoltre, alle voci che proponevano un aumento dell'affitto per le navi russe stanziate in Crimea, la Russia ha risposto che si metterebbero allora in discussione anche gli accordi territoriali con l'Ucraina.\nLa Russia, tuttavia, ha molto da perdere in una crisi con l'Ucraina, sia perch\u00e9 potrebbe alienarsi le simpatie anche della parte russofona, sia perch\u00e9, se la crisi investisse l'Europa, ci\u00f2 comporterebbe un irrigidimento dei rapporti, cosa che Mosca non vuole, soprattutto perch\u00e9 il 1\u00ba gennaio 2006 \u00e8 iniziata la presidenza di turno del G8.\nAnche la Gazprom subirebbe svantaggi: si vuole, infatti, che gli investitori europei entrino nell'azionariato della compagnia, ma queste possibili e ricche entrate potrebbero venire impedite dal blocco del gas in Ucraina.\nTuttavia, anche l'Ucraina non ha da guadagnare da questa crisi: solo Ju\u0161\u010denko potrebbe ottenere un aumento dei consensi alle prossime elezioni politiche, mentre gli svantaggi graverebbero tutti sulle industrie, peraltro gi\u00e0 in ginocchio e lontane dall'autarchia energetica.\nLo sviluppo della crisi.\nIl 30 dicembre 2005 Vladimir Putin propone all'Ucraina un compromesso: si ai prezzi di mercato, ma soltanto a partire dal 1\u00ba aprile 2006. Il presidente Ju\u0161\u010denko si \u00e8 dichiarato possibilista, ma ha chiesto che i prezzi venissero prefissati. Tuttavia, Mosca ha interpretato questa richiesta come un tentativo di guadagnare tempo e ha dato via libera alla Gazprom per tagliare il rifornimento di gas agli ucraini. La mattina del 1\u00ba gennaio 2006 la Gazprom annuncia la chiusura dei rubinetti per Kiev, precisando che il gas europeo non avrebbe subito carenze. L'ente ucraino per l'energia ha per\u00f2 ribadito il contrario, sottolineando la possibilit\u00e0, per l'Europa, di disagi nel rifornimento di gas. L'Europa, infatti, importa dalla Russia attraverso l'Ucraina il 25% del gas estero, e quasi l'80% delle importazioni dalla Russia.\nQuello stesso giorno Ju\u0161\u010denko afferma che il prezzo di 230 dollari \u00e8 economicamente inammissibile, e poche ore pi\u00f9 tardi la Gazprom annuncia la chiusura dei rubinetti.\nLe conseguenze del taglio.\nSubito le forniture di gas in Europa, fuori dall'Ucraina, subiscono un brusco calo. Secondo la Mol, societ\u00e0 del gas ungherese, la pressione sarebbe diminuita del 25%, spingendo i Paesi consumatori ad utilizzare le riserve di petrolio. La mossa di Ju\u0161\u010denko appare ovvia: fare aumentare la pressione europea su Mosca, affinch\u00e9 riaprano costruttivamente le trattative e i rubinetti.\nSul fronte diplomatico, intanto, le potenze europee si muovono: gi\u00e0 il 30 dicembre Austria, Francia, Germania e Italia avevano chiesto a Russia e Ucraina di non coinvolgere l'Europa nelle proprie divergenze. Il 1\u00ba gennaio, invece, l'Italia, insieme con altri Paesi europei, hanno richiesto formalmente all'Ucraina di non impedire il flusso del gas.\nIl 2 gennaio 2006 la Gazprom annuncia che l'Ucraina ha prelevato abusivamente 100 milioni di metri cubi di gas destinato al mercato europeo: il governo ucraino ha per\u00f2 precisato che le forniture provengono da depositi sotterranei e dal Turkmenistan. Tuttavia non si esiter\u00e0 a intervenire sul gas per l'Europa se le temperature scenderanno sotto lo zero. La crisi si allarga anche alla Moldavia, che non ha accettato i rincari proposti da Mosca, pari ad un aumento del 100%, e dal 1\u00ba gennaio il gas smette di arrivare.\nI numeri del taglio.\nIl 2 gennaio:\nLa crisi rientra.\nIl 4 gennaio 2006 le compagnie ucraina Naftogaz e russa Gazprom annunciano di aver raggiunto un'intesa. Secondo un complicato schema di vendita, l'Ucraina acquister\u00e0 gas russo per i prossimi 5 anni al prezzo di 230 dollari ogni mille metri cubi, ma potr\u00e0 acquistarne anche da altri Paesi, come Kazakistan e Turkmenistan, a prezzi pi\u00f9 bassi attraverso una compagnia svizzera a partecipazione russa e ucraina (chiamata RosUkrEnergo) che vender\u00e0 il gas al prezzo complessivo di 95 dollari ogni mille metri cubi.\nFinisce per l'Europa il timore che la guerra del gas potesse scatenare una crisi energetica: il prezzo del petrolio, unica alternativa al gas per la produzione di energia, \u00e8 ritornato ai livelli pre-crisi.\nIn Italia, la crisi ha lanciato il problema dell'energia elettrica, rilanciando la necessit\u00e0 di trovare soluzioni alternative ai combustibili fossili, prima fra tutte il nucleare, ritenuta molto pi\u00f9 sicura rispetto a venti anni fa, e che l'Italia gi\u00e0 acquista da centrali energetiche vicine al proprio confine. Nel 2011 \u00e8 stato fatto un referendum anche a questo proposito che ha visto oltre il 95% dei votanti esprimersi contro il ritorno al nucleare (gi\u00e0 nel 1987 l'Italia era sta chiamata a votare a referendum per lo stesso motivo)."}
{"id": "274980", "revid": "287204", "url": "https://it.wikipedia.org/wiki?curid=274980", "title": "Red Apple", "text": "Red Apple (\"mela rossa\" in lingua inglese) pu\u00f2 indicare:"}
{"id": "274981", "revid": "149485", "url": "https://it.wikipedia.org/wiki?curid=274981", "title": "Short track ai XVIII Giochi olimpici invernali", "text": "Ai XVIII Giochi olimpici invernali a Nagano (Giappone), vennero assegnate medaglie in sei specialit\u00e0 dello short track. "}
{"id": "274982", "revid": "729019", "url": "https://it.wikipedia.org/wiki?curid=274982", "title": "Inmarsat", "text": "Inmarsat (\"International Maritime Satellite Organization\") \u00e8 un gestore britannico di servizi per telecomunicazioni mobili satellitari.\nStoria.\nFondato nel 1979, gestisce le comunicazioni satellitari per 84 nazioni mediante una rete di satelliti geostazionari capaci di gestire la quasi totalit\u00e0 del globo (sono escluse le zone polari).\nInizialmente la Inmarsat serviva prevalentemente strutture militari o marittime (navi, piattaforme petrolifere, etc), successivamente sono stati resi disponibili terminali trasportabili per comunicazioni terrestri.\nLa Inmarsat \u00e8 stata creata nel 1979 come una Organizzazione Intergovernativa mondiale per lo sviluppo e la gestione di satelliti per comunicazioni con mezzi mobili navali. Successivamente la sua attivit\u00e0 \u00e8 stata estesa alle comunicazioni con mezzi mobili aeronautici e terrestri, nonch\u00e9 a stazioni terrene trasportabili per servizi speciali (emergenze, servizi giornalistici, ecc.).\nL'Ente italiano designato alla firma degli Accordi Inmarsat, cui aderivano nel 1999 oltre 80 Paesi, e decimo utilizzatore del sistema (a giugno 2000) \u00e8 stato la Societ\u00e0 Telespazio, nella sua qualit\u00e0 di Concessionaria esclusiva del Ministero delle poste e delle telecomunicazioni per i servizi di comunicazioni via satellite. Oggi con la liberalizzazione dei servizi di telecomunicazioni abbiamo diversi Service Providers, autorizzati dal Ministero dello sviluppo economico-Comunicazioni) che offrono i servizi Inmarsat in Italia.\nLa Inmarsat \u00e8 stata la prima Organizzazione Intergovernativa ad essere privatizzata, nel quadro della liberalizzazione dei servizi di comunicazioni mondiali, dal 15 aprile 1999, sotto il controllo di una Organizzazione Intergovernativa, la IMSO (\"International Mobile Satellite Organization\"). Dal 2003, Inmarsat Ltd. \u00e8 stata acquisita da un consorzio di Banche e dal 2005 \u00e8 quotata alla Borsa di Londra.\nNel 2006 \u00e8 stato lanciato il servizio BGAN, servizi dati a banda larga su standard 3G. Un servizio che rende possibile, in circa il 95% delle terre emerse, l'utilizzo di servizi voce di qualit\u00e0, dati a banda larga shared fino a 492 kbit/s e dati a banda garantita fino a 256 kbit/s (con il servizio BGAN X-Streaming la banda larga garantita arriva a 384 kbit/s). A fine 2007 \u00e8 stato lanciato il nuovo servizio voce e dati banda larga Fleetbroadband specifico per l'utilizzo in mare.\nNel 2007 Inmarsat Ltd. gestisce una flotta di 10 satelliti in orbita geostazionaria.\nIl 19 agosto 2008 \u00e8 stato lanciato con successo il nuovo satellite per le telecomunicazioni britannico Inmarsat 4F3 dal vettore russo Proton-M dal cosmodromo di Baikonur, in Kazakistan. Il satellite, che pesa circa 6 tonnellate, \u00e8 stato messo in orbita a 36.000 chilometri dalla Terra e render\u00e0 disponibili, dopo un riposizionamento dei satelliti attuali, nei primi mesi del 2009 i servizi BGAN e Fleetbroadband anche nell'area del pacifico.\nIl 24 febbraio 2009 si \u00e8 concluso con successo il riposizionamento dei satelliti I-4: i servizi Inmarsat su standard 3G (BGAN e Fleetbroadband) sono quindi disponibili oggi in tutto il mondo con la sola esclusione delle calotte polari. I satelliti sono adesso cos\u00ec posizionati:\nGlobal Xpress banda larga via satellite a 50 Mb/s.\nPer il 2014 \u00e8 previsto il lancio di una nuova costellazione di satelliti denominata Inmarsat-5 (I-5) che verr\u00e0 realizzata dalla societ\u00e0 americana Boeing che si \u00e8 aggiudicata il contratto per la costruzione della nuova rete. La nuova costellazione I-5 sar\u00e0 composta da tre satelliti con orbita geostazionaria e rappresenter\u00e0 la base tecnologica per il lancio di Inmarsat Global Xpress: una nuova serie di servizi satellitari voce e banda larga fino a 50 Mb/s.\nTerminali Terrestri BGAN.\nWideye Sabre 1: terminale portatile voce e dati 240/384 kb/s\nT&amp;T Explorer 300: terminale portatile voce e dati 240/384 kb/s\nT&amp;T Explorer 500: terminale portatile voce e dati 448/464 kb/s\nT&amp;T Explorer 700: terminale portatile voce e dati 492/492 kb/s\nT&amp;T Explorer 700: terminale veicolare voce e dati 432/432 kb/s\nHughes HNS 9201: terminale portatile voce e dati 492/492 kb/s\nTerminali Veicolari BGAN.\nT&amp;T Explorer 325: terminale veicolare voce e dati 384/384 kb/s\nT&amp;T Explorer 727: terminale veicolare voce e dati 432/432 kb/s\nTerminali Marini Fleetbroadband.\nT&amp;T Sailor 150: terminale fisso voce e dati 150/150 kb/s\nT&amp;T Sailor 250: terminale fisso voce e dati 284/284 kb/s\nT&amp;T Sailor 500: terminale fisso voce e dati 432/432 kb/s\nSatLink FB 250: terminale fisso voce e dati 284/284 kb/s\nTerminali Palmari IsatPhone.\nIsatPhone Pro: telefono satellitare palmare solo voce"}
{"id": "274983", "revid": "380654", "url": "https://it.wikipedia.org/wiki?curid=274983", "title": "Tipi di match di wrestling", "text": "Questa voce \u00e8 una lista di tutti i tipi di match di wrestling, detti stipulazioni. Per ognuno di questi \u00e8 presente una breve descrizione.\nS.\nsqualifica, per interferenza o per uso di oggetti condundenti o no contest in caso di eventi eccezionali che portano a considerare l'incontro senza un vincitore tra cui una doppia squalifica, un doppio count out oppure eventi eccezionali."}
{"id": "274985", "revid": "339392", "url": "https://it.wikipedia.org/wiki?curid=274985", "title": "Frederyk Chopin", "text": ""}
{"id": "274988", "revid": "6923", "url": "https://it.wikipedia.org/wiki?curid=274988", "title": "Channichthyidae", "text": "I Channichthyidae, chiamati comunemente pesci ghiaccio (dall'inglese \"icefish\") o pesci ghiaccio coccodrillo (dall'inglese \"crocodile icefish\"), sono una famiglia di pesci marini appartenenti all'ordine Perciformes.\nDistribuzione e habitat.\nSono tra i pochi pesci che vivono nelle acque dell'Antartide.\nDescrizione.\nPresentano un corpo allungato che si affina verso la coda. La testa \u00e8 grossa con muso appuntito e occhi molto grandi. Le pinne pettorali sono ben sviluppate, le ventrali sono lunghe e rigide (spesso utilizzate come sostegno per appoggiarsi al fondo) la pinna anale \u00e8 sottile e poco visibile, la coda ampia e muscolosa. Sul dorso presentano due pinne dorsali, la prima con forti raggi sviluppati. I cannictidi mancano di vescica natatoria. I pesci ghiaccio sono insoliti sotto diversi aspetti, mancando di scaglie e avendo ossa trasparenti, ma ci\u00f2 che pi\u00f9 il contraddistingue tra i vertebrati \u00e8 il loro \"sangue bianco\" privo di emoglobina.\nBiologia.\nQuesti pesci riescono a sopravvivere nelle acque antartiche, la cui temperatura oscilla tra -1 e -2\u00a0\u00b0C, poich\u00e9 il loro sangue presenta una ridotta viscosit\u00e0. Per ridurre la viscosit\u00e0 del sangue (che comporterebbe un maggior dispendio di energia per l'organismo) i cannictidi si sono evoluti eliminando sia i globuli rossi che l'emoglobina, approfittando del fatto che in acqua a bassa temperatura l'ossigeno \u00e8 molto pi\u00f9 solubile e tende ad essere assorbito dal sangue branchiale con pi\u00f9 facilit\u00e0. Inoltre questi pesci attuano una \"respirazione cutanea\": presentano una fitta rete di capillari vicino alla cute, sprovvista di scaglie, dove pu\u00f2 quindi avvenire un ulteriore scambio di gas con l'ambiente.\nNel genoma di una specie di pesce ghiaccio (Chaenocephalus aceratus) sono stati riscontrati adattamenti evolutivi fondamentali per la loro sopravvivenza. Alcuni erano comuni ai pesci a sangue rosso che vivono nelle acque antartiche, come la presenza di geni supplementari coinvolti nella protezione da danni causati dal congelamento, come glicoproteine antigel e proteine della zona pellucida. Altri erano pi\u00f9 strettamente legati alla mancanza di globuli rossi, come geni che codificando enzimi attivi nel controllo dello stato ossidoriduttivo cellulare, tra i quali membri delle famiglie genetiche \"sod3\" e \"nqo1\" che proteggono i tessuti dall'ossigeno libero altamente reattivo presente nel sangue.\nRiproduzione.\nLa fecondazione \u00e8 esterna, le uova (giallo-arancioni, di 2\u20133\u00a0mm di diametro) vengono fecondate al momento della deposizione. All'inizio del 2022 \u00e8 stata scoperta una gigantesca colonia che si estende sul fondale della parte meridionale del Mare di Weddell per circa 240 chilometri quadrati. Si \u00e8 stimanta la presenza di circa 60 milioni di nidi di pesci ghiaccio ad una profondit\u00e0 tra i 420 e i 535 metri in una zona con acque di circa 2 \u00b0C pi\u00f9 calde rispetto alle aree circostanti \nAlimentazione.\nI cannictidi si nutrono di krill, copepodi e piccoli pesci."}
{"id": "274992", "revid": "149485", "url": "https://it.wikipedia.org/wiki?curid=274992", "title": "Short track ai XVII Giochi olimpici invernali", "text": "Ai XVII Giochi olimpici invernali del 1994 a Lillehammer (Norvegia), vennero assegnate medaglie in sei specialit\u00e0 dello short track. "}
{"id": "274994", "revid": "2059295", "url": "https://it.wikipedia.org/wiki?curid=274994", "title": "Short track ai XVI Giochi olimpici invernali", "text": "Ai XVI Giochi olimpici invernali del 1992 ad Albertville (Francia), vennero assegnate medaglie in quattro specialit\u00e0 dello short track. \nPartecipanti.\nHanno preso parte alla competizione atleti provenienti da sedici comitati olimpici nazionali."}
{"id": "274995", "revid": "1155", "url": "https://it.wikipedia.org/wiki?curid=274995", "title": "Icefish", "text": ""}
{"id": "274996", "revid": "124888973", "url": "https://it.wikipedia.org/wiki?curid=274996", "title": "La Cinq", "text": "La Cinq \u00e8 stata una rete televisiva francese fondata dal gruppo mediatico italiano Fininvest. \nInizi\u00f2 le trasmissioni il 20 febbraio 1986 e le concluse il 12 aprile 1992.\nFu la prima emittente privata gratuita francese a carattere nazionale.\nStoria.\nDopo aver introdotto su larga scala in Italia la televisione commerciale a diffusione nazionale (con la trasformazione di Telemilanocavo in Canale 5), a met\u00e0 anni ottanta l'imprenditore Silvio Berlusconi inizi\u00f2 a cercare un mercato estero su cui investire e poter replicare il suo modello di business.\nL'occasione si present\u00f2 nel 1985 in Francia, allorquando l'allora presidente della Repubblica, il socialista Fran\u00e7ois Mitterrand, mettendo in conto la possibile sconfitta del suo partito alle successive elezioni regionali e legislative, decise a sorpresa di riformare il sistema delle concessioni radiotelevisive nazionali. Con l'aiuto dell'esecutivo guidato dal premier Laurent Fabius, egli riusc\u00ec dunque a creare due nuove licenze a disposizione di altrettante emittenti, a carattere privato e in chiaro, in modo che queste potessero arrivare ad un vasto pubblico (a differenza di ci\u00f2 che succedeva gi\u00e0 con Canal+, canale criptato e a pagamento). Lo scopo era quello di ampliare il panorama televisivo transalpino, con l'auspicio che le nuove stazioni adottassero una linea pi\u00f9 vicina al partito di governo.\nIl gruppo Fininvest si present\u00f2 tra gli acquirenti interessati, assieme alla societ\u00e0 Chargeurs del produttore J\u00e9r\u00f4me Seydoux (indicato come azionista di maggioranza relativa), riuscendo infine ad aggiudicarsi le frequenze.\nLe prime trasmissioni.\nIl 20 novembre 1985 il governo francese, superando i veti e le perplessit\u00e0 di alcuni ministri e autorit\u00e0, accord\u00f2 una concessione della durata di 18 anni alla holding France 5 (compartecipata da Berlusconi e Seydoux), che venne cos\u00ec autorizzata ad impiantare una nuova rete televisiva a diffusione nazionale: il contratto includeva altres\u00ec alcune clausole di protezione del concessionario dall'eventuale concorrenza di altre reti e i nulla osta per effettuare liberamente la raccolta pubblicitaria. La seconda licenza and\u00f2 al canale TV6.\nDue giorni dopo, i due comproprietari convocarono una conferenza stampa volta a presentare pubblicamente il progetto del nuovo canale: in tale sede Berlusconi, replicando a una parte dell'opinione pubblica transalpina che l'aveva accusato di voler creare una \"t\u00e9l\u00e9vision Coca-Cola\" (cio\u00e8 fortemente sbilanciata su pubblicit\u00e0 e produzioni di consumo importate dall'estero), afferm\u00f2 ironicamente di immaginare la futura rete come una \"t\u00e9l\u00e9vision beaujolais et champagne le samedi\", laddove i nomi di celebri vitigni autoctoni suggerirono un intrattenimento \"frizzante\" e \"nazionalpopolare\" di marca francese, promettendo inoltre l'ingaggio di vari personaggi di chiara fama del mondo dello spettacolo e televisivo d'oltralpe.\nIl canale inizi\u00f2 ufficialmente le sue trasmissioni il 20 febbraio 1986 con un sontuoso e costoso gala d'inaugurazione, che venne registrato a Milano negli studi Fininvest e che vide la partecipazione di molti nomi illustri dello spettacolo francese; la programmazione risent\u00ec all'inizio dell'impronta italiana, a partire dal logo del canale, molto simile a quello di Canale 5 (le uniche differenze sono una stella al posto del fiore e la scritta \"LA CINQ\" al posto della testa del biscione), per arrivare alle figure che occupavano i ruoli dirigenziali (il direttore del canale era Carlo Freccero e la responsabile del palinsesto era Fatma Ruffini) e i molti format importati dall'Italia e registrati nei medesimi studi milanesi della Fininvest, tra cui il quiz \"Pentathlon\" (in onda al gioved\u00ec) o il variet\u00e0 \"W le donne\" (ribattezzato \"Cherchez la Femme\", in onda al sabato sera e condotto da Amanda Lear, che ne presentava anche la versione italiana). Anche molte serie TV e film, vero punto di forza della rete, erano inizialmente in comune e alcune di esse erano ancora inedite in Francia (ad esempio \"Supercar\" e alcune stagioni di \"Happy Days\"). Tra l'altro, la sigla francese dell'anime giapponese \"Lovely Sara\" venne cantata da Cristina D'Avena mentre i successivi adattamenti di sigle saranno eseguiti tutti dalla stessa cantante, la belga Claude Lombard.\nIl canale trasmetteva su un numero limitato di frequenze, rese disponibili dal CSA (il \"Conseil sup\u00e9rieur de l'audiovisuel\", l'organo di controllo competente in materia, nato in contemporanea all'apertura del mercato televisivo transalpino), dovendo far fronte a ovvi e, a volte, clamorosi buchi nella copertura: ad esempio, solo alcuni quartieri di Tolosa, la quarta citt\u00e0 francese, furono in grado di vedere il sontuoso show inaugurale. Alcuni noti personaggi televisivi francesi si lasceranno nel frattempo attirare dal canale e vi lavoreranno, salvo abbandonarlo poco dopo per i bassi ascolti registrati dalle loro trasmissioni, dovuti alla scarsit\u00e0 di copertura del segnale di La Cinq.\nAlle elezioni del 1986 il Partito Socialista sub\u00ec una grave sconfitta, e la destra torn\u00f2 al governo, con a capo Jacques Chirac; questi chiese la revisione delle due licenze televisive recentemente concesse, e in particolare fece pressione per un cambio azionario a La Cinq. Alla fine, l'editore Robert Hersant rilev\u00f2 la quota di maggioranza nel febbraio 1987.\nA settembre del 1987, dopo l'entrata nell'azionariato di Hersant, nacque il telegiornale, condotto dal giornalista Jean-Claude Bourret, proveniente da TF1 e che rester\u00e0 a La Cinq fino alla sua chiusura, diventandone uno dei capisaldi (oltre a impegnarsi in prima persona e fino all'ultimo per salvarla). Un anno dopo, la programmazione di La Cinq arriv\u00f2 a coprire l'intera giornata, iniziando a investire nello sport dopo aver trasmesso il Gran Premio di Pau (allora parte della Formula 3000) e comprato per una notevole cifra la semifinale di Coppa delle Coppe Bordeaux-Lipsia, oltre a mandare in onda il Rally Dakar (mantenuto fino alla chiusura).\nSempre in quegli anni, La Cinq sfrutter\u00e0 sistematicamente e con successo il Minitel, una sorta di antenato di Internet, sviluppato in Francia sul Videotex: al codice \"3615 La Cinq\" si potevano reperire concorsi, notizie e sondaggi.\nAvvicendamento al vertice.\nNel 1990 Hersant, travolto dai debiti e dalla guerra contro Berlusconi per il controllo societario, cedette la maggioranza dell'emittente al gruppo Hachette guidato da Jean-Luc Lagard\u00e8re, il quale sperava da tempo di acquisire il controllo di una rete nazionale dopo aver fallito la conquista di TF1: dichiar\u00f2, al momento dell'accordo, che credeva fosse possibile salvare La Cinq. Il canale sub\u00ec cambiamenti profondi, a partire dal logo\u00a0\u2013 un complesso design di numeri sovrapposti nel quale spicca in evidenza il 5, creato dallo stilista Jean-Paul Goude ispiratosi a Jasper Johns\u2013 che sostitu\u00ec quello ideato da Berlusconi e ispirato al logo di Canale 5. Anche i quadri societari cambiarono, con l'uscita di Freccero; tuttavia Berlusconi rimase azionista e vicepresidente.\nLa bancarotta.\nIl 1991 fu un anno difficile, iniziato in perdita (ventidue trasmissioni lanciate e la maggior parte di queste chiuse, insieme alla crisi del mercato pubblicitario) seppur con pochi momenti positivi (la conquista dei diritti televisivi della Formula 1 per il triennio 1991-1993, l'arrivo del telefilm \"Twin Peaks\" e di tanti film della Disney e il crescente apprezzamento del pubblico per l'informazione, come dimostrato dall'ampia copertura della Guerra del Golfo), che si concluse con 576 licenziamenti (e relativo sciopero del personale) e un bilancio in rosso per 1 miliardo di franchi (pari a circa 150 milioni di euro attuali), accumulando un debito complessivo di 3 miliardi di franchi. Sul fronte ascolti, pur essendo in calo La Cinq mantenne il terzo posto con il 10,9%, superando France 3 e M6 (anch'essa costretta a una politica d'austerit\u00e0 a causa di cospicue perdite in bilancio). Il canale fin\u00ec in amministrazione controllata per tre mesi e Jean-Claude Bourret, presagendo il rischio della chiusura, cre\u00f2 un'associazione ad hoc per difenderlo, che ebbe in poco tempo 800.000 aderenti, per poi toccare quota 1,3 milioni. Lo scopo dell'associazione era quello di salvare il canale ricorrendo a un sistema di azionariato popolare, da attuare con la messa in vendita di azioni a 250 franchi. Tali iniziative furono promosse con una massiccia campagna pubblicitaria, ma senza sortire l'effetto sperato.\nNel frattempo, Berlusconi cerc\u00f2 di mettere sul piatto un aumento di capitale, rinunciandovi poco dopo per mancanza del supporto necessario.\nLa fine delle trasmissioni.\nIl 3 aprile 1992, in apertura dell'edizione serale del telegiornale, Bourret annunci\u00f2 che la rete era stata messa in liquidazione per l'eccesso di passivo in bilancio e che avrebbe chiuso di l\u00ec a poco, precisamente alla mezzanotte del 12 aprile, parlando poi di pressioni politiche ed economiche mirate a sopprimere il canale.\nDopo l'annuncio del 3 aprile, Bourret continu\u00f2 a ribadire che la lotta per salvare La Cinq sarebbe proseguita e lanci\u00f2 appelli al pubblico nella speranza di ottenere ulteriore supporto alla causa di difesa del canale.\nCome preannunciato, il 12 aprile alle 20:45, dopo l'ultimo telegiornale, and\u00f2 in onda l'ultima trasmissione, dal titolo \"Vive La Cinq\", presentata da Gilles Schneider insieme all'anchorwoman Marie-Laure Augry, al direttore delle news Patrice Duhamel (poi passato a France 24) e allo stesso Bourret; vi presero parte tutti i personaggi legati all'emittente e venne annunciata la creazione, da parte dell'associazione di difesa, di un settimanale d'informazione intitolato \"Cinq Plus\".\nIn poco pi\u00f9 di tre ore vennero ripercorsi tutti i sei anni d'attivit\u00e0 dell'emittente, con una lunga serie di messaggi d'addio letti in diretta da volti noti che avevano in passato lavorato per il canale. A mezzanotte, part\u00ec un conto alla rovescia e, arrivati allo zero, la telecamera si sofferm\u00f2 sulla mano di un tecnico che, tirando una leva, di fatto spense le trasmissioni del canale. Venne trasmessa allora una breve animazione di un'eclissi totale di luna, accompagnata dalle note di \"Cos\u00ec parl\u00f2 Zarathustra\". Allorch\u00e9 l'eclissi divenne totale, l'audio and\u00f2 via via scemando lasciando il posto a un effetto stillicidio. Lo schermo divent\u00f2 nero e apparve la frase \"La Cinq vous prie de l'excuser pour cette interruption d\u00e9finitive de l'image et du son\" (La Cinq vi prega di scusarla per quest'interruzione definitiva dell'immagine e del suono), che lasci\u00f2 poi il posto a un breve ma eloquentissimo messaggio tacitiano: \"C'est fini\" (\u00c8 finita). L'audience della serata aveva registrato in quel momento circa 7 milioni di telespettatori, una percentuale di \"share\" altissima se si calcola che, alla fine della sua esistenza, il canale raggiungeva una copertura pari all'80% del territorio nazionale francese, ma ormai era troppo tardi.\nMitterrand, a cui tanti si erano appellati perch\u00e9 intervenisse a favore di La Cinq, nata proprio grazie alla sua iniziativa di apertura del mercato televisivo francese, espresse il suo disappunto per la chiusura della rete, definendola \"un canale di grande classe e talento, con delle eccellenti trasmissioni\", ma ribadendo come il dissesto finanziario dell'azienda fosse troppo alto per consentirne il salvataggio.\nDopo La Cinq.\nNei mesi successivi, nelle guide dei programmi televisivi sulle riviste francesi, al posto di La Cinq compariva la dicitura \"L'\u00e9cran noir\" (\"Lo schermo nero\"). Le frequenze liberate furono poi parzialmente assegnate al canale Arte (acronimo di \"Association Relative \u00e0 la T\u00e9l\u00e9vision Europ\u00e9enne\", Associazione Relativa alla Televisione Europea), un canale culturale franco-tedesco a vocazione europea di servizio pubblico, che part\u00ec con le proprie trasmissioni nella serata del 28 settembre 1992. Nel 1994 le ore diurne furono riempite dal nuovo canale pubblico \"La Cinqui\u00e8me\" (oggi France 5), scelta criticata da molti e considerata come un \"furto\" nei confronti di chi voleva creare un'altra emittente privata a carattere nazionale.\nDopo che La Cinq pose fine alle sue trasmissioni, Jean-Claude Bourret continu\u00f2 a portare avanti la battaglia per la rinascita del canale con la sua \"association de d\u00e9fense\", che esiste a tutt'oggi e nel frattempo ha cambiato nome in \"TV Libert\u00e9\".\nEredit\u00e0.\nTra le invenzioni dell'emittente vi fu senza dubbio \"Le journal permanent\", una trasmissione di notizie fornite ogni 15 minuti la mattina; questo ha probabilmente ispirato l'analogo programma italiano \"Prima Pagina\", ancora in onda su Canale 5 al mattino. Un'altra innovazione fu la conduzione uomo-donna del telegiornale. Inoltre, La Cinq aveva inventato un programma domenicale, \"Face \u00e0 France\", dove un politico si confrontava con alcuni francesi comuni scelti dalla societ\u00e0 di sondaggi IPSOS, in modo da ricalcare l'insieme del tessuto sociale francese; tale concetto sar\u00e0 ripreso da un programma di TF1, da uno della TVE, da uno di France 2 e da uno di RTP.\nCuriosit\u00e0.\nLa Cinq non fu il primo canale nazionale generalista a chiudere in diretta nella storia della televisione francese: nel 1987, infatti, la stessa sorte tocc\u00f2 al canale televisivo TV6, che venne trasformato in M6. L'animazione conclusiva delle due emittenti presentava molte analogie: quella di TV6, mostr\u00f2 infatti l'esplosione di un pianeta con il marchio dell'emittente, causata da un Dart Fener (nel quale veniva identificato il governo gollista dell'epoca capeggiato da Chirac e Balladur) che si congratula con la vittoria dell'Impero (identificato con la Lyonnaise des Eaux/Compagnie Luxembourgeoise de T\u00e9l\u00e9diffusion) sui ribelli (identificati con Publicis/NRJ), il tutto accompagnato dalle musiche di \"Guerre stellari\". Una sequenza molto simile all'eclissi totale di La Cinq ma, a differenza di quest'ultimo, pass\u00f2 sotto silenzio, sia perch\u00e9 TV6 era riuscita a malapena a conquistare una propria fetta di pubblico solo tra i giovani sia perch\u00e9 M6 la rimpiazz\u00f2 nel giro di appena undici ore.\nAll'ultimo \"duello politico\" (la rubrica che chiudeva l'edizione delle 12:45 del telegiornale) prese parte il futuro presidente della Repubblica francese Nicolas Sarkozy, allora sindaco di Neuilly-sur-Seine."}
{"id": "274997", "revid": "799504", "url": "https://it.wikipedia.org/wiki?curid=274997", "title": "Massimo Campigli", "text": "Biografia.\nMax Ihlenfeldt (poi Massimo Campigli), figlio naturale di genitori tedeschi, nasce a Berlino il 4 luglio 1895.\nLa madre, Anna Paolina Luisa Ihlenfeldt, appena diciottenne e di origine alto borghese, lo affida alle cure della nonna materna che vive a Settignano, presso Firenze, dove la giovane donna e il bambino si trasferiscono. Agli occhi del mondo Anna Paolina risulta essere una sua zia.\nNel 1899 Anna Paolina sposa Giuseppe Bennet, cittadino britannico, rappresentante di una ditta inglese di colori. Si trasferiscono in piazza Beccaria a Firenze, dove vanno a vivere portando con loro il piccolo Max sempre sotto mentite spoglie. La famiglia si trasferisce successivamente in via Cittadella, poi, nel 1909 a Milano, in via Guerrazzi. Qui il ragazzo, ormai quattordicenne, prende i primi contatti con i futuristi e inizia la sua avventura pittorica.\nNel 1910 Max apprende in modo casuale, attraverso uno scritto trovato in casa, di essere il figlio naturale di \"zia\" Anna.\nNel 1911 muore Giuseppe Bennet, la madre rimane sola con Max e le due figlie avute dal suo matrimonio con Bennet.\nGli esordi come giornalista.\nNel 1914 Max viene assunto al Corriere della Sera come segretario particolare di Renato Simoni. Max in quel periodo si avvicina alla corrente futurista milanese conoscendo Umberto Boccioni e Carlo Carr\u00e0, e con lo pseudonimo di Massimo Campigli pubblica sulla rivista Lacerba un saggio, \"Parole in libert\u00e0\", che lui stesso definir\u00e0 anni dopo, nel manoscritto \"Scrupoli\", essere stato uno \"sciocchezzaio futurista\".\nL'esperienza bellica.\nAll'ingresso in guerra dell'Italia contro gli Imperi Centrali, Campigli si arruola volontario nell'esercito italiano, avendo prima fatto richiesta di cittadinanza, ma senza successo. Inviato prima presso il 54\u00ba Fanteria ad Ivrea, combatte con il grado di sottotenente col 133\u00ba Fanteria sull'Isonzo e sul Carso.\nNell'agosto 1916 viene fatto prigioniero e rinchiuso nella fortezza di Sigmundsherberg, a nord di Vienna. Riesce a fuggire dalla prigionia e raggiunge Mosca nel giugno 1917, dopo aver attraversato l'Ungheria, la Moldavia e l'Ucraina. Da Mosca, allo scoppio della \"Rivoluzione d'Ottobre\", si trasferisce a Murmansk da cui raggiunger\u00e0 in ottobre Londra.\nNel 1918, tornato a Milano, gli viene concessa la cittadinanza italiana per valor militare e viene riassunto dal Corriere della Sera.\nIl primo periodo parigino.\nNel mese di giugno 1919 viene inviato dal Corriere della Sera a Parigi e in qualit\u00e0 di corrispondente si appoggia alla redazione del \"Matin\".\nA Parigi Campigli si appassiona alla pittura, vive alcuni anni intensissimi facendo il pittore di giorno ed il giornalista di notte.\nIl giornale gli passa uno stipendio decoroso, ma per poter vivere la sua doppia vita da giornalista e da pittore, ed aiutare anche la famiglia a Firenze, \u00e8 costretto a vivere prima in uno squallido studio in Rue Daguere e poi in Rue d'Alesia.\nAbitando a Montparnasse, frequenta il \"Caf\u00e8 D\u00f4me\", ritrovo di artisti dell'\u00c9cole de Paris.\nL'inizio della carriera artistica.\nRivelatosi un ottimo pittore, gi\u00e0 dal 1921 partecipa al \"Salon d'Automne\" con il dipinto \"L'arrotino\".\nNel 1922 vende alcune sue opere al noto mercante d'arte parigino L\u00e9once Rosenberg.\nNel gennaio 1923 per la prima volta espone a Roma, con una prefazione di Emilio Cecchi, alla \"Casa d'aste Bragaglia\". Nello stesso anno partecipa nuovamente a Parigi al \"Salon d'Automne\".\nNel 1925 sar\u00e0 presente al \"Salon des Ind\u00e8pendants\", al \"Salon des Tuileries\", e al \"Salon d'Automne\".\nNel 1926 espone a Milano alla \"Prima Mostra del Novecento\".\nNel mese di dicembre si sposa con la prima moglie, la pittrice rumena Magdalena Radulescu detta: \"Dutza\".\nNel 1927 Massimo Campigli, che ormai pu\u00f2 vivere delle sue opere, lascia l'incarico al Corriere della Sera per dedicarsi interamente alla pittura. Espone a Parigi, Zurigo, Dresda, Amburgo e Amsterdam.\nForma (con Giorgio de Chirico, Mario Tozzi, Gino Severini, Filippo De Pisis, Renato Paresce e Alberto Savinio) il gruppo denominato \"I sette di Parigi\" (detto anche \"Italiens de Paris\"), sodalizio durato fino al 1932.\nLa fascinazione etrusca.\nNel 1928 fa un viaggio in Italia con la moglie Dutza per visitare i parenti a Firenze; in estate si reca a Roma e, visitando il Museo nazionale etrusco di Villa Giulia, rimane affascinato dall'Arte Etrusca.\nEvidentemente impressionato dagli affreschi antichi il pittore modifica il suo modo di dipingere, avvicinando la sua tecnica pittorica all'affresco, utilizzando pochi colori e geometrizzando figure ed oggetti.\nIl cammino artistico del pittore lo porta a ripudiare le precedenti esperienze pittoriche, che lui stesso definir\u00e0 \"tentativi contraddittori\", fino a ridipingere le sue vecchie tele.\nTrascorre poi la fine dell'estate in Romania.\nSempre nel 1928 Campigli \u00e8 invitato alla Biennale veneziana con una sala, mentre una mostra a Parigi nel 1929 alla \"Galleria Jeanne Boucher\", intorno alla quale gravitano gli artisti pi\u00f9 impegnati dell'epoca, ne decreta la sua fortuna internazionale e il suo successo.\nPartecipa inoltre alla Seconda mostra del Novecento italiano, presenta una Personale alla galleria Barbaroux ed alla Galleria del Milione a Milano, continuando negli anni successivi a produrre ed a esporre senza sosta nelle maggiori citt\u00e0 del mondo (a Lipsia, Parigi, Madrid e a Mosca). Il suo dipinto del 1925 \"Le cucitrici\" viene acquistato ed esposto a Mosca al Museo d'Arte Occidentale (sar\u00e0 quindi esposto a partire dal 1948 al Museo dell'Ermitage di San Pietroburgo).\nCampigli nel 1936 a Milano sposa, in seconde nozze, la scultrice Giuditta Scalini (1912-1966). In gennaio espone a New York alla \"Julian Levy Gallery\" e il successo ottenuto gli procura una serie di ritratti da parte dei suoi collezionisti americani.\nLa pittura murale.\nCampigli, firmatario nel 1933 con Carr\u00e0 e Funi del \u201cManifesto della pittura murale\u201d di Sironi, nello stesso anno decora, insieme a Funi, De Chirico, Sironi e Severini, il salone delle cerimonie alla Triennale di Milano (ora distrutto), una delle prime esperienze di pittura parietale.\nDel 1937 \u00e8 invece una decorazione per la Societ\u00e0 delle Nazioni a Ginevra, \"I costruttori\" (opera che per\u00f2 lo stesso Campigli definir\u00e0 \"tecnicamente interessante, ma poco ispirata\").\nSuccessivamente inizia la decorazione del padiglione italiano dell'Esposizione universale di New York.\nNel 1938 rientra in Italia con il transatlantico Vulcania per eseguire un grande affresco al Palazzo di Giustizia di Milano, intitolato \"Non uccidere\".\nDel 1939-40 \u00e8 invece la grande decorazione dell'atrio del Palazzo Liviano di Padova che ricopre trecento metri quadrati di superficie, a cui Campigli, aiutato da Giuditta, lavora per pi\u00f9 di cinque mesi.\nL'artista scriver\u00e0 nel 1940:\nLa guerra e il dopoguerra.\nNel 1942 Campigli e Giuditta aspettano un figlio e, per sottrarsi ai bombardamenti di Milano, si recano a Venezia ospiti del poeta Diego Valeri.\nA Venezia, il 23 gennaio 1943, Giuditta d\u00e0 alla luce il figlio Nicola.\nAl termine della guerra, ritornati a Milano, Campigli si dedica molto alla litografia. Illustra le \"Poesie\" di Paul Verlaine per le edizioni della \"Conchiglia\".\nDopo l'esposizione del 1946 alla Galleria del Cavallino di Venezia, Campigli tiene la prima importante personale allo Stadelijk Museum di Amsterdam che, nell'occasione, acquista alcuni suoi quadri.\nPartecipa inoltre alla \"Esposizione d'Arte Contemporanea\" alla Galleria d'Arte Moderna di Roma.\nNel 1948 la Galleria dell'Obelisco di Roma organizza la sua prima Retrospettiva che ripercorre vent'anni di lavoro dell'artista.\nIl secondo periodo parigino.\nNel 1949 lascia Milano per trasferirsi con tutta la famiglia a Parigi in Rue Delambre, nel cuore di Montparnasse.\nMassimo Campigli, che ormai \u00e8 pittore internazionale, fa della \"Galerie de France\" a Parigi la base espositiva dei suoi lavori, e a giugno espone al MOMA di New York sei importanti dipinti comparendo accanto ai nomi pi\u00f9 prestigiosi dell'arte italiana nella rassegna: \"Twenty-century Italian Art\".\nNel periodo 1949-50 accetta di partecipare alla formazione dell'importante collezione Verzocchi sul tema del lavoro, e realizza, insieme ad un autoritratto, \"L'architrave\". La Collezione Verzocchi \u00e8 conservata oggi al Palazzo Romagnoli di Forl\u00ec.\nNel 1950 \u00e8 nuovamente presente alla Biennale di Venezia, mentre espone a Parigi, Londra, Manchester e Boston.\nProseguendo la sua intensissima attivit\u00e0, partecipa alle Biennali di Venezia negli anni 1952, 1954, 1958 e con una sala personale nel 1962.\nNel 1955 Massimo Campigli espone nuovamente, fra un grandissimo interesse, allo Stedelijk Museum di Amsterdam, e nel 1956 alla Tate Gallery di Londra.\nNel mese di giugno 1958 espone a Copenaghen e poi alla\nGalleria Nazionale d'Arte Moderna di Roma, mentre la Civica Galleria d'Arte Moderna di Torino gli organizza nel 1959 una mostra personale.\nOrmai Campigli frequenta sempre pi\u00f9 lo studio di Saint-Tropez.\nI riconoscimenti.\nNel mese di ottobre 1958 viene nominato dal Presidente della Repubblica Giovanni Gronchi \"Commendatore al Merito della Repubblica\".\nNel mese di maggio 1961 a Parigi esce la monografia di A. Chastel intitolata \"Les Idoles de Campigli\" in occasione della mostra alla Galerie de France.\nMarcel Arland espone le ultime litografie alla \"Galerie La Hune\".\nLa rassegna biennale \"France - Italie\" dedica a Campigli il posto d'onore con una grande antologica.\nAd aprile 1963 una nuova mostra alla Galleria dell'Obelisco di Roma.\nLa mostra pi\u00f9 importante del 1963 sar\u00e0 per\u00f2 una grande Antologica a Venezia nelle sale dell'Ala Napoleonica in Piazza San Marco.\nSeguiranno le personali di Monaco di Baviera, di Melbourne, di Sydney e di Parigi.\nGi\u00e0 da tempo Accademico della \"Reale Accademia del Belgio\", gli viene conferita a Roma nel 1965 la nomina di: \"Accademico di San Luca\".\nGli ultimi anni.\nIl 1966 \u00e8 un anno molto difficile per Campigli: Giuditta muore, in luglio, a Saint-Tropez, dopo una lunga malattia.\nIl successo \u00e8 ormai cosa acquisita, mostre personali a: Tokyo, Osaka, Parigi, Roma e Milano. Le sue opere sono esposte nelle principali rassegne internazionali.\nDal 1967 Campigli divide la sua vita tra lo studio di Saint-Tropez e quello di Roma, mentre Parigi viene sempre pi\u00f9 abbandonata.\nPrepara con entusiasmo la seguitissima Antologica che Milano gli dedicher\u00e0 al Palazzo Reale nel mese di giugno.\nLa sera del 31 maggio 1971 \u00e8 stroncato da attacco cardiaco a Saint-Tropez."}
{"id": "275004", "revid": "251174", "url": "https://it.wikipedia.org/wiki?curid=275004", "title": "Copertura ADSL in Italia", "text": "Con la locuzione copertura ADSL si intende la possibilit\u00e0 di collegamento a Internet ad alta velocit\u00e0 di trasmissione (banda larga) mediante la tecnologia ADSL.\nCaratteristiche tecniche.\nIl segnale che arriva alla centrale non giunge in tutti i borghi, frazioni, ecc. del comune; arriva a una certa distanza dalla centrale che non coincide n\u00e9 col confine del comune n\u00e9 col raggio d'azione di una centrale vicina. Di conseguenza per un comune essere coperto non implica necessariamente l'estensione di tale copertura a tutti i suoi abitanti.\nTeoricamente la velocit\u00e0 di trasmissione decresce linearmente con la distanza dalla centrale per effetto della diminuzione del SNR a causa dell'attenuazione del segnale utile nel canale: al raddoppiare della distanza dallo stadio di linea (SL), la velocit\u00e0 disponibile si dimezza. Nella realt\u00e0 accade che il segnale decade (perde qualit\u00e0) ancora pi\u00f9 rapidamente a causa anche delle interferenze dei cavi vicini (\"near-end crosstalk\" o diafonia) nell'ultimo miglio (problema dell'ultimo miglio).\nUn segnale ADSL con banda da 24 megabit/s raggiunge 1\u00a0km di doppino in rame dalla centrale (ovvero il 30% delle utenze), da 20 megabit/s raggiunge 1,6\u00a0km (il 60% delle utenze), da 12 megabit/s raggiunge 2,5\u00a0km (l'85% delle utenze), da 8 megabit/s 3\u00a0km (88% delle utenze), da 4 megabit/s 3,9\u00a0km (93% delle utenze), da 2 megabit/s 4,7\u00a0km (il 96% delle utenze).\nUna ADSL da 640\u00a0kBit/s raggiungerebbe i 10\u00a0km di distanza dalla centrale. Per distanze superiori continua il dimezzamento, ma sotto i 640 non ha pi\u00f9 senso parlare di banda larga (gi\u00e0 la maggior parte dei provider commercializzano ADSL da un taglio minimo di 2\u00a0Mbit) e non vengono commercializzate ADSL di taglio inferiore.\nDa notare che dopo 10\u00a0km diventano numerosi gli errori di trasmissione e decade la banda disponibile.\nTenuto conto che quasi sempre un comune corrisponde ad una centrale, servirebbe che la popolazione abitasse all'interno di un cerchio di raggio pari a 7\u00a0km per definirsi ancora banda larga.\nLa disponibilit\u00e0 di ADSL richiede l'installazione di vari apparati (es. DSLAM) e la rimozione di altri che sono invece di impedimento, posti vent'anni fa quando la tecnologia era gi\u00e0 commercializzata all'estero, mentre lo \u00e8 da soli 10 anni in Italia. A questi apparati si aggiunge la necessit\u00e0 della fibra ottica a partire dalla prima centrale (Stadio di Linea) fino alla centrale Telecom (Stadio di Gruppo) per raccogliere su di s\u00e9 tutte le bande larghe dei doppini dei vari utenti.\nA questi vincoli tecnici, uguali per tutti gli operatori, se ne aggiunge uno di natura economica che dipende dalle scelte commerciali dell'operatore ISP e richiede un minimo di utenze collegabili in centrale per coprire almeno i costi di investimento iniziale dell'opera. Nel caso di Telecom tale vincolo sulla densit\u00e0 abitativa \u00e8 pi\u00f9 stringente e prevale sul primo vincolo tecnico. Infatti vengono coperti prima i comuni con una densit\u00e0 di popolazione maggiore rispetto a quelli con densit\u00e0 minore.\nL'acquisto e installazione di un DSLAM \u00e8 di fatto un costo marginale rispetto all'acquisto, scavo e posa di un mezzo (doppino in rame o fibra ottica) per il collegamento a banda larga delle centrali telefoniche.\nMolte centrali telefoniche non dispongono quindi di collegamento ADSL a causa di apparati quali MUX e UCR, posti dalla vecchia SIP vent'anni fa, e che dovrebbero essere rimossi a favore dei DSLAM, oppure per la mancanza di un collegamento in fibra ottica a una centrale vicina all'interno di una rete di centrali collegati in fibra fino al centro Telecom pi\u00f9 vicino.\nProblemi di divario digitale.\nQueste a oggi rappresentano le principali cause del cosiddetto divario digitale, che rendono difficile l'ammodernamento della rete di telecomunicazioni esistente e la necessit\u00e0 di by-passarla con una rete ex novo meno costosa, come per esempio quella Wi-Fi o Wi-Max.\nNel 2010, una famiglia italiana su due non ha un collegamento e solo una su tre possiede una connessione Internet a banda larga. Il numero di italiani \"del tutto\" privi di copertura on line \u00e8 di 2,3 milioni, un numero che raggiunge quota 23 milioni (il 38% della popolazione) se si considera come minima copertura l'accesso alla banda ultralarga ovvero connessioni pari o maggiori ai 100 megabit per secondo.\nA fine 2011, secondo un sondaggio del Sole 24 Ore, la richiesta minima di banda di molte aziende italiane, soprattutto delle aziende con contatti e partnership all'estero, \u00e8 quantificabile in almeno un collegamento da 20, 30, o addirittura 100 megabit. Hanno meno bisogno di tal quantit\u00e0 di banda, le attivit\u00e0 produttive che costruiscono oggetti a basso contenuto tecnologico, quindi di maggior rilevanza locale. In ogni caso, anche per loro la banda larga comincia a essere un'esigenza, secondo l'idea che \"pi\u00f9 banda migliora la produttivit\u00e0\".\nMappatura di Infratel.\nInfratel Italia, societ\u00e0 partecipata dal Ministero Sviluppo Economico e specializzata in reti spente (scavi, cavidotti e stende la fibra), su mandato del Governo ha realizzato una vasta consultazione pubblica in 95.000 aree, per aggiornare la mappatura delle zone servite da banda larga FTTB/FTTH/FTTDP con relativa percentuale di copertura locale.\nMappatura di Telecom Italia.\nLa prima colonna indica il numero di centrali/armadi dotati di DSLAM (velocit\u00e0 massima 8 megabit/s in download, anche se l'offerta commerciale Alice si attesta attorno ai 7 megabit/s), mentre la terza colonna fornisce il numero di centrali/armadi dotati di MINIDSLAM (velocit\u00e0 massima 640 kilobit/s). Infine, la seconda e la quarta colonna indicano il numero di centrali/armadi \"saturi\". Con tale termine si intende le centrali in cui tutte le porte dei blocchi sono occupate dai doppini, per cui non \u00e8 possibile fornire il servizio ADSL ad altri utenti che ne facciano richiesta.\nI numeri sopra riportati devono essere presi con molta cautela in quanto la fonte \u00e8 la stessa Telecom (che \u00e8 una delle pi\u00f9 complete e una delle poche banche dati disponibili), il numero di utenti che una centrale copre varia moltissimo: da svariate migliaia per le centrali in citt\u00e0 a qualche centinaio per quelle in campagna. Inoltre, bisogna tenere presente che una parte degli utenti coperti da una centrale dotata di DSLAM potrebbe essere comunque scoperto dal servizio a causa di qualche apparato limitante quali MUX, UCR e concentratori di linea. \u00c8 quindi molto difficile calcolare con precisione il numero degli utenti coperti dal servizio.\n\u00c8 difficile anche calcolare il numero dei comuni effettivamente coperti in quanto un comune pu\u00f2 essere coperto da una o pi\u00f9 centrali o non avere nessuna centrale in quanto si aggancia alla centrale di un comune adiacente. A complicare ulteriormente il conteggio, spesso le centrali Telecom non rispecchiano i confini comunali. Oltretutto, in Italia \u00e8 frequente che una frazione disti molto meno dal capoluogo di un altro comune limitrofo, rispetto a quello di appartenenza."}
{"id": "275005", "revid": "119094918", "url": "https://it.wikipedia.org/wiki?curid=275005", "title": "Crocifisso", "text": "Il crocifisso, o crocefisso (ant. crucifisso), \u00e8 la rappresentazione della figura di Ges\u00f9 Cristo messo in croce ed \u00e8 uno dei simboli pi\u00f9 diffusi del Cristianesimo, in particolare cattolico, anglicano e ortodosso orientale. Ha significato soteriologico e rappresenta per i cristiani il paradigma ermeneutico (cio\u00e8 la chiave di lettura) della Bibbia.\nCaratteristiche.\nLa composizione classica di un crocefisso cattolico e anglicano consiste in una croce latina alla quale \u00e8 applicato un corpo umano, di sesso maschile, seminudo e senza vita, rappresentante Ges\u00f9 Cristo, con il capo reclinato sulla spalla, cinto da una corona di spine e con le mani inchiodate ai bracci della croce, i piedi inchiodati al fusto, e il costato trafitto. Sopra il capo, posto sull'asse verticale della croce, vi \u00e8 la scritta I.N.R.I.(cio\u00e8 il \"Titulus crucis\"). Le dita della mano destra indicano il numero due, simboleggiando che l'uomo \u00e8 la seconda persona della SS. Trinit\u00e0. \nI crocefissi vengono generalmente realizzati in legno, metallo e altri materiali anche preziosi, nelle pi\u00f9 svariate tecniche artistiche (pittura, bassorilievo, cesellatura..) e rivestono un consistente capitolo nella storia dell'arte, con esemplari realizzati da innumerevoli artisti, da Giotto a Michelangelo, da Cimabue a Donatello e moltissimi altri. Le dimensioni sono molto variabili, andando dai pochi millimetri a decine di metri, a seconda se l'oggetto sia destinato alle funzioni di monile devozionale, gioiello, arredo sacro o monumento.\nPatronati e feste dedicate al SS. Crocifisso.\nGes\u00f9 Crocifisso \u00e8 invocato come patrono di molti paesi e citt\u00e0. Le feste a Lui dedicate si svolgono, solitamente, intorno al 3 maggio, che nell'antica liturgia era il giorno dell'invenzione della croce, o al 14 settembre, giorno dell'esaltazione della Croce, o ancora in occasione del venerd\u00ec santo, giorno in cui Cristo fu crocifisso.\nIl Santissimo Crocifisso \u00e8 patrono di:\nEsposizione del crocifisso in spazi pubblici.\nIn alcuni paesi di religione cristiana \u00e8 radicata l'usanza di esporre il crocefisso in alcuni spazi o uffici pubblici, come, ad esempio, le scuole. Quest'ultimo, ad esempio, \u00e8 il caso dell'Italia, in cui ne \u00e8 prevista l'esposizione nelle aule scolastiche. Tale usanza ha suscitato negli ultimi anni numerose polemiche: nel 2001 la madre di due studenti di una scuola media di Abano Terme (PD) cominci\u00f2 una battaglia legale contro l'esposizione del simbolo che dur\u00f2 dieci anni, fino a una sentenza della Corte Europea; nel 2003 Adel Smith chiese di rimuovere il crocefisso da una scuola elementare di Ofena (AQ); nel 2008 la stessa cosa accadde anche in una scuola superiore di Ivrea (TO): in questo caso fu per\u00f2 un'insegnante a rimuoverlo, e il consiglio d'istituto si mosse rapidamente per riammettere il simbolo nelle classi. La sentenza emessa dalla Corte Europea in relazione ai fatti accaduti ad Abano Terme, descrive il crocefisso non solo come un simbolo religioso, ma anche \u00ab...identitario [...], frutto e simbolo dell'evoluzione storica della comunit\u00e0 italiana e di un'antichissima e ininterrotta tradizione ancora oggi attuale e fondata sui principi e sui valori democratici e umanitari delle civilt\u00e0 occidentali\u00bb."}
{"id": "275006", "revid": "106990", "url": "https://it.wikipedia.org/wiki?curid=275006", "title": "In nome del Papa Re", "text": "In nome del Papa Re \u00e8 un film italiano del 1977 diretto da Luigi Magni.\n\u00c8 il secondo della trilogia iniziata con \"Nell'anno del Signore\" (1969) e proseguita con \"In nome del popolo sovrano\" (1990); film nei quali ricorre il tema del rapporto tra il popolo e l'aristocrazia romana con il potere pontificio, tra gli sconvolgimenti accaduti nel periodo risorgimentale.\nIl film, liberamente ispirato a \"I misteri del processo Monti e Tognetti\" (di Gaetano Sanvittore, Milano, 1869), rappresenta una rilettura romanzata dell'ultima condanna a morte decretata dall'autorit\u00e0 papale, il 22 ottobre 1867: Magni venne accusato di anticlericalismo ma il regista rispose di essere semplicemente contrario al potere temporale dei pontefici e ai processi fatti senza ragioni.\nA questo film si \u00e8 ispirata la miniserie televisiva \"L'ultimo papa re\", andata in onda su Rai 1 l'8 e 9 aprile 2013.\nTrama.\nNell'ottobre del 1867, la Roma papalina guidata da Pio IX viene sconvolta da un attentato dinamitardo nelle fogne della caserma Serristori, dove perdono la vita venticinque zuavi pontifici francesi. La contessa Flaminia, madre segreta del rivoluzionario Cesare Costa, accusato insieme agli amici Giuseppe Monti e Gaetano Tognetti di aver compiuto tale strage, si rivolge a un giudice della Sacra Consulta, monsignor Colombo da Priverno, giudice del tribunale pontificio, affinch\u00e9 la aiuti.\nPer vincere la resistenza del monsignore gli rivela che \u00e8 il padre dell'arrestato, nato da una fugace relazione nel 1849. Il prelato riuscir\u00e0 a liberarlo e nasconderlo in casa sua insieme alla fidanzata, ma non a intervenire in favore degli altri due arrestati, che verranno condannati a morte dal tribunale ecclesiastico, nonostante la celebre arringa di monsignor Colombo, il quale sar\u00e0 redarguito dal padre generale dei gesuiti.\nIl giovane verr\u00e0 per\u00f2 ucciso in un'imboscata tesa dal marito della contessa ritenendolo l'amante della moglie. Infine, Colombo vorrebbe scrivere una lettera piena di amarezza e risentimento al Papa, senza riuscirci, perch\u00e9 il suo perpetuo piange per il dispiacere, e rompe con il generale della Compagnia di Ges\u00f9, a cui durante la Messa non concede la santa comunione.\nStile.\nIl film descrive con accenti grotteschi la decrepitezza del potere temporale e delle sue leggi nella Roma papalina dove, dopo la citata arringa di monsignor Colombo, uno degli anziani vescovi viene risvegliato dal sonno per il tempo necessario a votare la condanna a morte dei due patrioti. Tale potere cadr\u00e0 tre anni dopo con la breccia di porta Pia."}
{"id": "275009", "revid": "1005847", "url": "https://it.wikipedia.org/wiki?curid=275009", "title": "Patto di desistenza", "text": "Il patto di desistenza \u00e8 l'accordo con il quale una lista rinuncia a presentarsi in uno o pi\u00f9 collegi elettorali allo scopo di far convergere il proprio elettorato su un'altra lista concorrente in quel collegio. Si tratta tipicamente di un accordo concluso tra partiti politici che, sebbene distanti dal punto di vista politico, ideologico o programmatico, perseguono lo scopo di non danneggiarsi reciprocamente per ragioni di strategia elettorale o in base ad una qualche affinit\u00e0 di fondo.\nApplicazioni.\nLa desistenza \u00e8 stata, ad esempio, applicata nelle elezioni politiche italiane del 1996 tra il partito della Rifondazione Comunista e le forze politiche riunite nella coalizione di centrosinistra de l'Ulivo, guidata da Romano Prodi. In virt\u00f9 di questo patto di desistenza, l'Ulivo avrebbe rinunciato a presentarsi in 45 collegi maggioritari \"sicuri\", lasciandoli al PRC che per\u00f2 si sarebbe presentato col vecchio simbolo dell'Alleanza dei Progressisti.\nUn altro patto di desistenza si realizz\u00f2, sempre in occasione delle politiche del 1996, tra il Polo per le Libert\u00e0 da un lato e il Movimento Sociale Fiamma Tricolore e la Lista Pannella-Sgarbi dall'altro in alcuni collegi uninominali della Sicilia per l'elezione di due senatori, in modo da sottrarre tali seggi a quelli che l'Ulivo avrebbe ottenuto mediante il recupero proporzionale."}
{"id": "275021", "revid": "842", "url": "https://it.wikipedia.org/wiki?curid=275021", "title": "Copertura ADSL", "text": ""}
{"id": "275028", "revid": "2110845", "url": "https://it.wikipedia.org/wiki?curid=275028", "title": "Wilfred Pelletier", "text": "Conosciuto con il nome tribale di \"Baibomseh\", che significa pressappoco \"Colui che cammina senza fermarsi\", era considerato uomo saggio fra gli indiani Odawa.\nBiografia.\nNacque nella Riserva di Wikwemikong, sull'Isola Manitoulin nell'Ontario, il 16 ottobre 1927 e mor\u00ec il 2 luglio 2000 a Ottawa. Nei suoi libri e nelle sue conferenze volle esprimere, come Alce Nero, l'unit\u00e0 di tutte le forme di vita con la Terra, e con un'eloquenza pacata e accattivante seppe coinvolgere ascoltatori di et\u00e0 e sfondi culturali assai diversi. Particolarmente interessato ai problemi educativi, propose strade di apprendimento alternative a quelle della tradizione pedagogica occidentale. Durante gli anni sessanta condusse alcune sperimentazioni didattiche nel Rochdale College di Toronto. Fu co-direttore al Nishvabe Institute, un progetto educativo e culturale nell'ambito della cultura indiana e fece parte di una rete di Anziani che si occup\u00f2 di studiare i rapporti fra la tradizionale visione del mondo dei Nativi americani e i problemi del XX secolo. Fu associato all'Universit\u00e0 di Carleton a Ottawa in qualit\u00e0 di consulente culturale per pi\u00f9 di vent'anni.\nHa partecipato come consulente alla realizzazione del film \"Grey Owl\" del 1998, del regista inglese Richard Attenborough, interpretato da Pierce Brosnan.\nRecentemente la \"Warner Brothers Entertainment\" ha devoluto diecimila dollari al \"Wilfred Peltier Memorial Scholarship\", istituito presso la \"Carleton University\" di Ottawa, con la quale Peltier collabor\u00f2 per pi\u00f9 di vent'anni. Con questa donazione la prestigiosa casa produttrice esprime la sua gratitudine per la preziosa collaborazione storica e culturale prestata da Wilfred Peltier nella realizzazione del film \"Grey Owl\".\nTra i suoi libri, \"No foreign land: the biography of a North American Indian\", New York, Pantheon Books, 1973, e \"Le silence d'un cri\", Sainte-Foy [Quebec] Editions A. Sigier, 1985.\nLuigi Bairo e Gianni Milano, prendendo spunto da un inedito di Peltier dal titolo \"Childhood in an Indian Village\", hanno pubblicato nel 2003 \"Mi hanno allevato gli Indiani\", Edizioni Sonda.\nBibliografia.\nTesti in italiano su Wilfred Pelletier:"}
{"id": "275045", "revid": "124682344", "url": "https://it.wikipedia.org/wiki?curid=275045", "title": "Italo Foschi", "text": "Biografia.\nFiglio di Maria Addolorata e del maestro elementare Emanuele Celestino Foschi, Italo nacque a Corropoli in Abruzzo (1884). Suo fratello Vittorugo divenne ingegnere e professore universitario di meccanica applicata alla facolt\u00e0 di ingegneria della Sapienza, mentre dal matrimonio della sorella Italia con Mauro Zingarelli nacque Italo Zingarelli, poi affermatosi come produttore cinematografico e regista.\nAdesione al fascismo.\nSportivo praticante (lotta greco-romana in particolare, ma anche scherma e calcio), approd\u00f2 al fascismo dopo aver militato durante la prima guerra mondiale nelle file dell'interventismo e del nazionalismo, venendo ferito in un paio di occasioni, affrontando numerosi duelli e subendo anche l'arresto prima dell'avvento del regime. Il calcio fu comunque la sua passione dominante e partecip\u00f2 alla fondazione sia della (1923, per fusione di altre tre squadre) sia della Societ\u00e0 Sportiva Giuliese, la prima societ\u00e0 calcistica di Giulianova (1924).\nScelto da Farinacci nel 1923 come federale dell'Urbe, fu, insieme a Umberto Guglielmotti, fondatore e condirettore del settimanale del Fascio romano Roma fascista (fondato il 19 luglio 1924 come organo del Fascio romano e diventato dal gennaio 1935 giornale del GUF) e si distinse nella campagna antimassonica condotta inizialmente da quel periodico. In quegli stessi anni, \"fu coinvolto in numerose aggressioni contro gli avversari politici del fascismo, fungendo, tramite C. Rossi, da punto di riferimento di B. Mussolini per l'organizzazione di azioni squadriste nella capitale\". A Roma si dedic\u00f2, oltre che alla penetrazione delle idee e pratiche fasciste nei quartieri popolari, in cui avevano scarso appoggio, anche alla riorganizzazione e allo sviluppo delle attivit\u00e0 sportive, istituendo l'Ispettorato Sportivo della Federazione dell'Urbe. Continu\u00f2 a occuparsi assiduamente del calcio contribuendo, come rappresentante del CONI, all'elaborazione della Carta di Viareggio insieme con il bolognese Paolo Graziani e il presidente degli arbitri Giovanni Mauro. Pubblicato il 2 agosto 1926, il documento ridisegn\u00f2 l'intera organizzazione calcistica ristrutturando la FIGC e il campionato (riunione delle due leghe, Nord e Sud, in un'unica Divisione Nazionale), introducendo il professionismo, il calciomercato e il blocco degli stranieri (dando cos\u00ec origine al fenomeno degli oriundi).\nLa ristrutturazione voluta dalla Carta di Viareggio contribu\u00ec ulteriormente all'altro fenomeno, gi\u00e0 avviato con l'avvento del fascismo, delle fusioni tra singole societ\u00e0 cittadine per poter allestire squadre in grado di competere a livello nazionale (come avvenne a Napoli, Firenze, Bari, Taranto, Genova). A Roma, Foschi divenne presidente della Societ\u00e0 Fascista Fortitudo Pro Roma e nella primavera del 1927 avvi\u00f2 con l'Alba Audace del deputato Ulisse Igliori e con il Roman Football Club dell'avvocato Vittorio Scialoja le trattative per la fusione di tre squadre capitoline: il 7 giugno a Roma, nella palazzina acquistata dalla Famiglia Foschi nel 1911, sita in Via Forl\u00ec 16 (adiacente a Viale Regina Elena), fu ratificato l'accordo che diede vita all'Associazione Sportiva Roma (il primo ordine del giorno con la divisione delle cariche societarie fu stilato il 22 luglio 1927, in via degli Uffici del Vicario 35), di cui venne nominato primo presidente lo stesso Italo Foschi.\nLasciata il 17 dicembre 1926 la carica di federale, nel 1928 dovette rinunciare anche alla presidenza della Roma perch\u00e9 nominato membro del direttorio federale alla Spezia. La carriera politica gli riserv\u00f2 poi incarichi di prefetto a Macerata, Pola (1931-1933, dove si scontr\u00f2 con il vescovo di Trieste Luigi Fogar sulla questione linguistica), Taranto (1934-1936), Treviso e Trento (1939-1943), ove incontr\u00f2, a Termeno sulla Strada del Vino nel febbraio del 1941, l'Obersturmbannf\u00fchrer delle SS Wilhelm Luig e Wolfram Sievers dell'Ahnenerbe, nel contesto delle Opzioni in Alto Adige e assistendo assieme a Luig e Sievers al tradizionale Egetmann, rappresentazione autorizzata per l'occasione.\nRuolo nella RSI.\nAder\u00ec alla Repubblica Sociale Italiana, e dal 24 settembre al 21 novembre 1943 divent\u00f2 prefetto della provincia di Belluno. Venne quindi collocato a \"disposizione del Ministero dell'Interno\" e, nel 1944, definitivamente messo \"a riposo\".\nIl secondo dopoguerra e la morte.\nDopo la Liberazione fu processato per la sua attiva adesione alla RSI, ma assolto. \nAmava cos\u00ec tanto la sua Roma, che il 20 marzo del 1949, dopo aver assistito alla partita della disputata allo Stadio Nazionale, alla notizia data dagli altoparlanti della sconfitta della Roma a Genova, contro la , si accasci\u00f2 sul seggiolino da dove aveva assistito alla partita.\nSoccorso immediatamente, arriv\u00f2 cadavere all'ospedale."}
{"id": "275047", "revid": "9", "url": "https://it.wikipedia.org/wiki?curid=275047", "title": "Premio David di Donatello", "text": ""}
{"id": "275052", "revid": "767487", "url": "https://it.wikipedia.org/wiki?curid=275052", "title": "Luigi Bairo", "text": "Da anni si occupa soprattutto di tematiche ambientali e in particolare della diffusione della cosiddetta \"filosofia della bicicletta\". Il suo libro d'esordio \"Bici e Libert\u00e0. L'arte del viaggio in bicicletta\" viene pubblicato nel (1997) nella collana Millelire dell'editrice Stampa Alternativa.\nOltre a testi e resoconti di viaggio, ha pubblicato libri di argomento pedagogico: \"Mi hanno allevato gli Indiani\" (2003), ispirato al testo \"Childhood in an Indian village\" del filosofo nativo canadese della nazione Odawa Wilfred Pelletier, e \"Capitan Nuvola\" (2001), entrambi in collaborazione con il poeta e pedagogista Gianni Milano.\nLibri di narrativa per ragazzi: \"John Arp e la tinca volante\", un thriller ispirato a \"Le tentazioni di Sant'Antonio\" di Hieronymus Bosch (2002) e il romanzo di fantascienza \"Tod giocattolo ribelle\" (2003). Nel 2011 ha pubblicato \"Novecento piemontese. Storie di sconosciuti illustri dalla provincia torinese\" per la casa editrice torinese Ananke. \nDal 2005 collabora con il settimanale del Canavese \"Il Risveglio\". Dal 2018 \u00e8 autore per la rivista Canaveis.\nCollegamenti esterni.\nTesti reperibili gratuitamente nella rete in formato e-book e altre risorse:"}
{"id": "275054", "revid": "22166", "url": "https://it.wikipedia.org/wiki?curid=275054", "title": "Cocuncio", "text": ""}
{"id": "275057", "revid": "1442080", "url": "https://it.wikipedia.org/wiki?curid=275057", "title": "Nodo prusik", "text": "Il nodo prusik, che appartiene alla categoria dei nodi \"autobloccanti\" (come il nodo machard), \u00e8 molto utilizzato soprattutto in campo arrampicatorio e alpinistico. La prerogativa di questa tipologia di nodi \u00e8 quella di entrare in funzione automaticamente quando siano messi in tensione o sotto carico. Il prusik, in particolare, ha la caratteristica di essere un bloccante \"bidirezionale\", ossia di svolgere la propria funzione sia che venga sollecitato verso l'alto, sia verso il basso.\nViene solitamente utilizzato insieme a uno o pi\u00f9 moschettoni a ghiera.\nUtilizzo e funzionamento.\nIl nodo prusik, se correttamente eseguito, ha la caratteristica di poter \"scivolare\" lungo la corda sulla quale \u00e8 montato, fintanto che non venga sottoposto a forte trazione. Nel caso il nodo venga sottoposto a un carico (per esempio il corpo di un arrampicatore o alpinista che vi si appende), le sue spire si stringono (e tanto maggiore \u00e8 il carico, tanto pi\u00f9 si stringono) e bloccano il nodo in posizione. Il nodo prusik pu\u00f2 dunque essere utilizzato come bloccante per risalire una corda, oppure per vincolarla temporaneamente ad un punto di ancoraggio. Viene altres\u00ec utilizzato in alcune manovre di auto-soccorso della cordata (sia su roccia, sia su ghiaccio) e, sebbene sia da preferirgli il nodo machard, anche come auto-assicurazione durante le discese in corda doppia. \nPer un suo funzionamento ottimale il nodo prusik dovrebbe essere effettuato con un cordino di diametro notevolmente inferiore rispetto a quello della corda su cui viene eseguito, poich\u00e9 il principio del suo funzionamento si basa sull'attrito tra cordino e corda: infatti, tanto pi\u00f9 simili sono i diametri delle due corde, tanto maggiore risulter\u00e0 il numero delle spire necessarie a far funzionare correttamente il nodo; ma la gestione, lo scorrimento e lo sbloccaggio di un nodo con un numero eccessivo di spire sono molto pi\u00f9 difficoltosi.\nEsecuzione.\nIl nodo prusik pu\u00f2 essere eseguito sostanzialmente in due modi. In modo \"classico\" , disponendo di un anello di cordino chiuso; in modo \"infilato\", disponendo di un ramo di cordino aperto. La realizzazione del nodo in quest'ultima modalit\u00e0 pu\u00f2 risultare piuttosto complicata e richiede una buona manualit\u00e0 e una certa esperienza. Viceversa, con l'esecuzione classica ci troviamo di fronte a uno dei pochi nodi arrampicatori e alpinistici facilmente eseguibili (con un minimo di esperienza) anche con una sola mano. "}
{"id": "275060", "revid": "767487", "url": "https://it.wikipedia.org/wiki?curid=275060", "title": "Diaporama", "text": "Diaporama \u00e8 un termine coniato in Francia, intorno agli anni cinquanta, per significare un audiovisivo fotografico, un'opera realizzata attraverso la proiezione in dissolvenza incrociata di immagini diapositive sincronizzate manualmente o su supporto magnetico con una colonna sonora realizzata ad hoc.\nIn italiano il termine significa \u00abaudiovisivo fotografico\u00bb.\nLa parola \u00abdiaporama\u00bb condivide le stesse radici etimologiche con le parole \u00abdiorama\u00bb e \u00abpanorama\u00bb, dato che tutte e tre sono composte sulla parola greca \"horama\", che significa \u00abvista\u00bb.\nLa giornalista Camille Paglia del sito Salon.com ha usato il termine gi\u00e0 nel marzo 2008, quando scrisse: \u00abA proposito di Edie Sedgwick, ho trovato questo tributo \"diaporama\" per lei ... insieme ad una canzone composta e cantata da \u00c9tienne Daho.\u00bb"}
{"id": "275061", "revid": "5497", "url": "https://it.wikipedia.org/wiki?curid=275061", "title": "Terawattora", "text": ""}
{"id": "275062", "revid": "1522738", "url": "https://it.wikipedia.org/wiki?curid=275062", "title": "Sinistra giovanile", "text": "La Sinistra giovanile era l'organizzazione che raccoglieva i giovani fino a 30 anni nel Partito Democratico della Sinistra e poi dei Democratici di Sinistra.\nCon lo scioglimento dei DS, confluiti nel Partito Democratico, anche la Sg si \u00e8 sciolta, per dare vita ai Giovani Democratici.\nL'organizzazione era dotata di una struttura rappresentativa centrale: la Direzione Nazionale e il Consiglio Nazionale, con funzione rispettivamente direttiva e deliberativa. Inoltre si estendeva sul territorio attraverso le venti Unioni regionali, le Federazioni provinciali e i Circoli territoriali.\nLa Sinistra giovanile aderiva alla Ecosy e IUSY, che rispettivamente raccolgono le organizzazioni giovanili socialiste europee e mondiali.\nStoria.\nLa Sg nasce il 22 dicembre 1990 contestualmente allo scioglimento dell'organizzazione giovanile del Partito Comunista Italiano, la FGCI.\nNel Congresso di scioglimento della Fgci, fu costituito il Comitato promotore della Sinistra Giovanile, e si promuove allo stesso tempo con un patto federativo la nascita di associazioni giovanili tematiche: \"A Sinistra-Associazioni studentesche\" coordinata da Nicola Zingaretti, \"Universit\u00e0 futura\" coordinata da Stefano Fassina, \"La citt\u00e0 futura\" (volontariato e attivit\u00e0 culturali) coordinata da Sergio Duretti, \"Lavoro nuovo\" coordinata da Nicola Oddati, \"Tempi Moderni\" (sui temi del lavoro), \"Nero e non solo!\" (associazione contro le discriminazioni razziali), \"Anagrumba\" (gruppi musicali).\nIl primo segretario della Sinistra Giovanile, che guid\u00f2 l'organizzazione in questa fase, fu Gianni Cuperlo, gi\u00e0 ultimo segretario della FGCI che era succeduto a Pietro Folena.\nIn questo periodo iniziale, la Sg rimane indipendente dal Partito Democratico della Sinistra (PDS), poi vi ader\u00ec nell'Assemblea nazionale del 12 gennaio 1992 prendendo il nome di \"Sinistra giovanile nel Pds\". Segretario dell'organizzazione fu eletto Nicola Zingaretti, che poi diventer\u00e0 il primo Presidente italiano della IUSY.\nAl Congresso del 1997, svoltosi nel quartiere Corviale di Roma, sotto la guida di Giulio Calvisi, si deliberer\u00e0 la nascita della nuova \"Sinistra giovanile\" come incontro della \"Sinistra Giovanile del Pds\", dei \"Giovani Laburisti\", dei \"Giovani Cristiano Sociali\" e dei \"Giovani Comunisti Unitari\", anticipando il processo di convergenza che porter\u00e0 alla fondazione dei DS.\nAl contempo la Sg passa sotto la guida di Vinicio Peluffo, il quale assume per la prima volta il titolo di presidente nazionale, anzich\u00e9 di segretario, e struttura la Sg in dipartimenti e per campagne tematiche (ebbero risalto sui mass media quelle per la riduzione dell'I.V.A. sul prezzo dei CD e di altri beni di consumo culturale, per l'abolizione degli Ordini professionali, contro il razzismo, ed infine quella per la legalizzazione delle droghe leggere), ricoprendo tale carica fino al 21 ottobre 2001.\nLa \"Sinistra giovanile\" nel febbraio 1998, con gli Stati generali di Firenze, \u00e8 soggetto cofondatore dei Democratici di Sinistra e adotta come proprio simbolo la rosa del socialismo europeo.\nNel II Congresso a Chiusi (19-21 ottobre 2001) \u00e8 stato eletto segretario Stefano Fancelli che, riconfermato nel III Congresso del 2005 svoltosi dal 4 al 6 marzo presso il Palanord a Bologna, \u00e8 rimasto in carica fino al 2007.\nIV Congresso nazionale.\nIl IV Congresso Nazionale si \u00e8 riunito a Roma dal 2 al 4 marzo 2007. Durante le tre giornate sono intervenuti parte dei ministri del governo e altri dirigenti nazionali dei Democratici di Sinistra.\nPrima dell'assise nazionale si erano riuniti i congressi territoriali che, secondo quanto previsto dal regolamento congressuale nazionale, oltre a eleggere gli organismi dirigenti locali, avevano potuto confrontarsi sul documento politico nazionale redatto in 24 tesi, sugli emendamenti presentati a livello nazionale al documento stesso e su due tesi alternative intitolate \"Ecco il nostro Partito Democratico\" (alternativa alle tesi 5 e 6) e \"Alla fine c'era da salvare la terra\" (alternativa alle tesi 5,6 e 7). Inoltre, secondo il regolamento congressuale nazionale, i congressi locali potevano approvare ulteriori emendamenti e tesi alternative da discutere poi nell'assemblea nazionale.\nDurante la prima giornata dei lavori congressuali la presidenza del Congresso ha comunicato che un ordine del giorno, presentato da alcuni componenti della Commissione congressuale nazionale, proponeva la rimodulazione dell'organizzazione sulla base del modello utilizzato dai Democratici di Sinistra. In altri termini l'approvazione dell'Ordine del giorno, avrebbe comportato la creazione della carica di Segretario nazionale e del Consiglio nazionale, con una riorganizzazione dei poteri e delle responsabilit\u00e0 interne: al Presidente nazionale il compito di convocare Direzione nazionale, Consiglio nazionale, assemblea congressuale; al Segretario nazionale la guida politica, il compito di proporre le segreteria, la rappresentanza in Italia e all'estero dell'organizzazione, la responsabilit\u00e0 sull'uso del simbolo.\nL'ordine del giorno fu approvato con voto palese per alzata di mano.\nDurante il secondo giorno dei lavori congressuali, scanditi da numerosi interventi di delegati e delegate provenienti da tutta Italia, l'assemblea ha eletto Roberto Speranza alla carica di Presidente nazionale con voto palese per alzata di mano.\nIl terzo e ultimo giorno \u00e8 stato caratterizzato dall'intervento del Segretario nazionale dei Democratici di Sinistra Piero Fassino, dalla proclamazione del risultato del voto per schede per l'elezione del Segretario nazionale della Sinistra giovanile e dalla votazione finale dei documenti elaborati dalle commissioni del congresso. Durante quest'ultima fase viene annunciato dalla Presidenza che il Presidente nazionale e il neoeletto Segretario nazionale Fausto Raciti (eletto con l'89,8% di voti favorevoli a scrutinio segreto) erano primi firmatari di un Ordine del giorno che proponeva alcune ulteriori riflessioni sul tema del \"Partito democratico\", tematica su cui, peraltro, si erano centrati gran parte degli interventi dei delegati. Tale Ordine del giorno, se approvato, avrebbe assorbito le tesi 5,6 e 7 del documento politico nazionale e tutti gli emendamenti e le tesi contrapposte a queste riferite.\nLa Presidenza pose ai voti l'Ordine del giorno in contrapposizione alla tesi alternativa \"Alla fine c'era da salvare la terra\" i cui contenuti venivano giudicati in antitesi. Parte dei delegati non partecip\u00f2 alla votazione, ma l'approvazione dell'Ordine del giorno non fu unanime. Non fu unanime nemmeno la votazione sugli organi dirigenti dell'organizzazione. Alcuni delegati, inoltre, al momento del voto abbandonarono la sala dopo la denuncia di presunte irregolarit\u00e0, connesse alla scelta dei rappresentanti della minoranza in direzione nazionale.\nCritiche.\nDa segnalare gli accenti polemici utilizzati dai Giovani della Margherita, che dopo la prima giornata di Congresso accusano con un comunicato stampa, ripreso sulle pagine di Repubblica, la Sg di \"scarso spirito unitario\" e di essere pi\u00f9 vicini a Fernando Rossi e Franco Turigliatto (i due Senatori fuoriusciti da PRC e PDCI che avevano messo in crisi il Governo Prodi una settimana prima) che a Romano Prodi, nonostante molte delle iniziative per la giovanile del Partito Democratico siano state organizzate da questo organismo.\nCongressi nazionali.\nComitato promotore Sinistra Giovanile\nSinistra Giovanile nel PDS\nSinistra giovanile"}
{"id": "275066", "revid": "599013", "url": "https://it.wikipedia.org/wiki?curid=275066", "title": "Mary Onyali-Omagbemi", "text": "In carriera pu\u00f2 vantare due medaglie di bronzo olimpiche, a nella staffetta 4\u00d7100 metri e ad nei 200 metri piani, oltre a due ori ai Giochi del Commonwealth 1994."}
{"id": "275071", "revid": "212348", "url": "https://it.wikipedia.org/wiki?curid=275071", "title": "Torchio", "text": "Il termine torchio si riferisce ad un sistema per concentrare la pressione su uno spazio limitato. Esistevano macchinari di diverso tipo dedicati alle pi\u00f9 svariate applicazioni. Tra i pi\u00f9 importanti si possono citare:"}
{"id": "275072", "revid": "200568", "url": "https://it.wikipedia.org/wiki?curid=275072", "title": "Tensione ammissibile", "text": "La tensione ammissibile \u00e8, secondo il metodo alle tensioni ammissibili utilizzato in ingegneria civile ed in ingegneria meccanica per il progetto di costruzioni, la massima tensione a cui un materiale pu\u00f2 essere sottoposto con sicurezza nelle condizioni operative.\nEssa si ottiene dalla tensione di rottura (nei materiali fragili) oppure da quella di snervamento (per i materiali duttili) dividendo per un opportuno coefficiente di sicurezza."}
{"id": "275078", "revid": "1745361", "url": "https://it.wikipedia.org/wiki?curid=275078", "title": "Salute mentale", "text": "Il concetto di salute mentale si riferisce ad una condizione di sanit\u00e0, benessere e/o equilibrio di tipo psicologico ed emotivo. Una condizione che permette all'individuo \u00abdi sfruttare le sue capacit\u00e0 cognitive o emozionali, esercitare la propria funzione all'interno della societ\u00e0, rispondere alle esigenze quotidiane della vita di ogni giorno, stabilire relazioni soddisfacenti e mature con gli altri, partecipare costruttivamente ai mutamenti dell'ambiente, adattarsi alle condizioni esterne e ai conflitti interni\u00bb. L'ambito di riferimento \u00e8 la psichiatria e la psicologia.\nDefinizione e caratteristiche.\nOgni definizione di salute mentale dipende dalle differenze culturali, da valutazioni soggettive e dalle diverse teorie di riferimento relative al funzionamento psichico. La maggior parte degli esperti conviene comunque sul fatto che \"salute mentale\" da un lato sia \"assenza di malattia mentale\", \"normalit\u00e0\", \"adattamento sociale\", \"felicit\u00e0\" dall'altro non siano necessariamente sinonimi o concetti direttamente correlati: in altri termini, la mera assenza di malattie mentali non implica necessariamente la condizione di salute mentale. A tal proposito pu\u00f2 essere utile ricordare la definizione che la stessa Organizzazione mondiale della sanit\u00e0 d\u00e0 di \"salute\" in genere: \"uno stato di completo benessere fisico, psichico e sociale, e non semplicemente assenza di malattia o infermit\u00e0\".\nSecondo la definizione del dizionario Merriam-Webster, la salute mentale \u00e8 \"uno stato di benessere emotivo e psicologico nel quale l'individuo \u00e8 in grado di sfruttare le sue capacit\u00e0 cognitive o emozionali, esercitare la propria funzione all'interno della societ\u00e0 e rispondere alle esigenze quotidiane della vita di ogni giorno\".\nAlcune delle competenze caratteristiche della condizione di salute mentale sono:\nLa salute mentale nel mondo.\nIn Italia.\nIn Italia, il punto di svolta nella legislazione relativa alla salute mentale \u00e8 la legge 180/78 (detta legge Basaglia), i cui postulati fondamentali possono essere cos\u00ec riassunti:\nLa Federazione mondiale per la salute mentale nel 1992 ha istituito la Giornata mondiale della salute mentale, celebrata il 10 ottobre di ogni anno\nDopo l'avvento della legge 180/1978, poi recepita nella legge 833/78 sul riordino del servizio sanitario nazionale (SSN), la \"salute mentale\" intesa in senso lato ha ampliato la prospettiva del solo intervento clinico-psichiatrico come paradigma dell'azione sanitaria in questo campo. In tale quadro di riferimento, si sono poi succeduti due Progetti Obiettivo, il primo del 1994 che definisce l'organizzazione delle strutture del SSN in maniera dipartimentale, ponendo al centro dell'operare psichiatrico il centro di salute mentale (struttura sanitaria territoriale, non ospedaliera) e il secondo del 1999, che sottolinea le priorit\u00e0 da affrontare per favorire e tutelare la salute mentale dei cittadini.\nSuccessivamente \u00e8 stato approvato un nuovo Progetto Obiettivo \"Tutela della salute mentale per gli anni 1998-2000\", in cui si focalizzava l'attenzione sul rischio connesso al mancato coordinamento tra le varie figure professionali.\nNel documento dell'Organizzazione mondiale della sanit\u00e0 \"La strategia della salute per tutti entro l'anno 2000\", si fa esplicito riferimento alla \"Riduzione dei disturbi mentali e dei suicidi\", obbiettivo che secondo l'OMS pu\u00f2 essere raggiunto attraverso le seguenti fasi:\nTra le iniziative che si rilevano nella tutela della salute mentale nel Piano sanitario nazionale 2003-2005, appare, oltre all'obbiettivo di una pi\u00f9 omogenea distribuzione dei servizi sul territorio nazionale, anche l'introduzione di forme di coordinamento fra i servizi sociali e sanitari per l'et\u00e0 evolutiva, i servizi per gli adulti ed i servizi per la popolazione anziana.\nRapporto sulla salute mentale.\nIl Rapporto sulla salute mentale rappresenta un'analisi a livello nazionale dei dati rilevati attraverso il Sistema informativo per la salute mentale (SISM).\nPatologie.\nI tassi relativi ai disturbi schizofrenici, ai disturbi di personalit\u00e0, ai disturbi da abuso di sostanze e al ritardo mentale sono maggiori nel sesso maschile rispetto a quello femminile, mentre l\u2019opposto avviene per i disturbi affettivi, nevrotici e depressivi. In particolare per la depressione il tasso degli utenti di sesso femminile \u00e8 quasi doppio rispetto a quello del sesso maschile (29,2 per 10.000 abitanti nei maschi e 48,6 per 10.000 abitanti nelle femmine).\nAccessi in Pronto Soccorso.\nNel 2018 il numero complessivo di accessi al Pronto Soccorso per patologie psichiatriche ammonta a 617.326, che costituiscono il 3,0% del numero totale di accessi al pronto soccorso a livello nazionale (n = 20.853.449). Il 13,3% del totale degli accessi in Pronto Soccorso per problemi psichiatrici esita in ricovero, di cui oltre la met\u00e0 nel reparto di psichiatria. Inoltre il 26,2% dei ricoveri per problemi psichiatrici registra una diagnosi di Schizofrenia e altre psicosi funzionali. Il 74,2% del totale degli accessi in Pronto Soccorso per problemi psichiatrici esita a domicilio.\nIl personale.\nLa dotazione complessiva del personale all\u2019interno delle unit\u00e0 operative psichiatriche pubbliche, nel 2018, risulta pari a 26.216 unit\u00e0. Di queste il 18,9% \u00e8 rappresentato da medici (psichiatri e con altra specializzazione), il 6,3% da psicologi, il personale infermieristico rappresenta la figura professionale maggiormente rappresentata (45,1%), seguita dagli OTA/OSS con il 10,4%, dagli educatori professionali e tecnici della riabilitazione psichiatrica pari al 7,1% e dagli assistenti sociali con il 4,1%. Il personale part time, rappresenta il 6,4% del totale del personale dipendente e il 4,4% del totale del personale ha un rapporto di lavoro a convenzione con il DSM. L\u2019ammontare complessivo del personale che opera nelle strutture sanitarie convenzionate con il Dipartimento di Salute Mentale nel 2018 \u00e8 pari a 12.066 unit\u00e0.\nLe strutture.\nNel 2018 il sistema informativo salute mentale ha rilevato dati di attivit\u00e0 di 1.374 servizi territoriali, 2.220 strutture residenziali e 879 strutture semiresidenziali che si riferiscono a circa il 95% dei DSM. Nel 2018 il numero dei SPDC attivi \u00e8 pari a 323 con complessivi 4.113 posti letto per ricoveri ordinari e 302 posti letto per ricoveri in day hospital; le strutture ospedaliere in convenzione che erogano attivit\u00e0 di assistenza psichiatrica sono pari a 18 con un totale di posti letto per degenza ordinaria pari a 797 e a 15 posti per day hospital. Per il totale Italia, l\u2019offerta per i posti letto in degenza ordinaria, \u00e8 di 9,7 ogni 100.000 abitanti maggiorenni.\nProspettive sulla salute mentale.\nIl settore di intervento della salute mentale mostra un grado di complessit\u00e0 elevata, richiede la gestione di problematiche multidimensionali e l'integrazione di approcci socio-psicologici e sanitari. I problemi di salute mentale sono oggi visti come problemi di salute che possono essere curati o gestiti con opportuni interventi integrati, e in relazione a cui \u00e8 opportuno o necessario intervenire anche sui determinanti sociali connessi alla malattia stessa: esclusione, emarginazione, scarso inserimento nella rete sociale."}
{"id": "275080", "revid": "92723", "url": "https://it.wikipedia.org/wiki?curid=275080", "title": "Tutsi", "text": "I Tutsi (Abatutsi in kirundi ed in kinyarwanda, impropriamente noti anche come Vatussi o Watussi) (IPA: ) sono, insieme a Twa e Hutu, una delle tre etnie delle nazioni di Ruanda e Burundi nella regione africana dei Grandi laghi.\nClassificazione.\nIn Burundi, gli Abatutsi sono suddivisi in due gruppi ben distinti: gli Abanyaruguru e gli Abahima. Gli Abanyaruguru (in kirundi, \"Quelli in alto\") sono localizzati nella regione di Muramvya. Nel Burundi tradizionale erano coloro che erano investiti di cariche regali importanti ed il re poteva scegliere tra essi la propria sposa. Gli Abahima, chiamati anche \"quelli di Bururi\" perch\u00e9 abitano in quella zona, sono considerati una sottoclasse e possedevano solo cariche marginali, erano tenuti in disparte ed erano colpiti da numerosi divieti, tra cui quello di non poter offrire una moglie al re. I primi presidenti della repubblica, a partire da Michel Micombero nel 1966, erano Hima.\nI Baganwa, la dinastia regale, sono detti \"Inda y'ingoma\", cio\u00e8 figli del tamburo (il tamburo in Burundi \u00e8 il simbolo della regalit\u00e0), e sono i principi di sangue reale. Essi erano nati per il potere; oltre a fornire il \"mwami\", governavano buona parte delle terre del regno, per\u00f2 quelle lontane dalle capitali reali. Talvolta sono considerati una classe a parte, anzi al di sopra delle altre; talvolta una classe tutsi, talvolta una classe Hutu discendente dal clan Muhanza.\nUn altro clan a s\u00e9 stante sono i Basapfu. Originariamente erano degli Hima di statuto gerarchico elevato. La tradizione tramanda che vennero massacrati tutti dal clan Abongera su ordine del re, omettendo per\u00f2 di specificare il motivo. Solo un ragazzo si salv\u00f2, nascondendosi in un canneto (\"sapfu\" in kirundi); egli, scoperto, venne portato a corte e messo sotto protezione di Ntare, che lo chiam\u00f2 \"Musapfu\". Oggi i Basapfu non sono considerati n\u00e9 Banyaruguru, n\u00e9 Bahima e godono di alta considerazione sociale, anche se il loro prestigio \u00e8 stato oscurato da alleanze con Michel Micombero; Artemon Simbananiye, ministro ed artefice del famigerato \"plan Simbananiye\" per lo sterminio dei Bahutu, era un musapfu.\nLa questione razziale.\nOggi la validit\u00e0 del termine Tutsi come indicativo di un'etnia distinta da quella Hutu \u00e8 oggetto di un considerevole dibattito. Alcuni ricercatori credono che ci sia poca o nessuna differenza tra i due gruppi e che le differenze esistenti possano essere spiegate dalle strutture sociali nella regione dei Grandi Laghi. La maggior parte delle differenze tra i gruppi sono sociali, economiche e culturali, e sono riconducibili a diverse professioni: gli hutu sono tradizionalmente considerati agricoltori, mentre i tutsi sono allevatori di bestiame. Sebbene siano una minoranza, i tutsi sono stati definiti da una letteratura coloniale come una classe sociale elevata, a causa dell'alto valore che la loro cultura assegna al bestiame. Nonostante questo, la maggior parte dei ruandesi si qualifica oggi come tutsi o hutu.\n\"Tutsi\" non \u00e8 in verit\u00e0 una parola, ma un radicale. Nella lingua kinyarwanda ed in kirundi un singolo tutsi \u00e8 chiamato \"umututsi\" e pi\u00f9 di uno (il plurale) \u00e8 \"abatutsi\". Il \"Bututsi\" \u00e8 una regione del Burundi in provincia di Bururi.\nDifferenze di statura.\nI Tutsi sono stati definiti dalla letteratura coloniale di statura alta, mentre i Twa sono tradizionalmente ritratti bassi e gli Hutu sono di statura media. Queste differenze possono essere attribuite a fattori nutrizionali. Differenze fisiche esistono quasi altrettanto all'interno del gruppo Twa, che tra Tutsi e Hutu. Oggi, anche agli occhi di un abitante del Burundi o del Rwanda, non \u00e8 possibile distinguere la differenza somatica tra un hutu o un tutsi: la differenza viene riconosciuta dall'origine familiare.\nCultura.\nVi \u00e8 poca differenza tra la cultura dei Tutsi e quella degli Hutu e i due gruppi parlano la stessa lingua, praticano la stessa religione, vivono l'uno accanto all'altro. Queste significative somiglianze portano molti a concludere che Tutsi \u00e8 un'espressione di classe o di casta, piuttosto che di etnia. Gli esperti discutono ancora se queste somiglianze tra Hutu e Tutsi derivino da un'origine comune, oppure da un elevato tasso di matrimoni misti.\nTradizionalmente il re, l'\"umwami\", appartenente al clan tutsi degli \"Abaganwa\", regn\u00f2 a partire dal XV secolo fino al 1961, quando la monarchia fu abolita dai Belgi, dietro la spinta sia dei Tutsi che degli Hutu.\nTradizionalmente il tasso di matrimoni misti \u00e8 stato molto alto e le relazioni tra i gruppi erano generalmente pacifiche fino al Ventesimo secolo.\nCon la scomparsa della monarchia, il Ruanda \u00e8 stato governato da un presidente hutu, mentre il Burundi da presidenti tutsi della famiglia \"Bahima\", che si sono succeduti mediante colpi di stato.\nColonialismo, indipendenza e genocidio.\nSia la Germania (anteriormente alla Prima guerra mondiale), che il Belgio dominarono l'area in regime coloniale. Furono i colonialisti belgi a creare le nozioni di due diverse razze, anzich\u00e9 caste. Quando i Belgi rilevarono la colonia dai Tedeschi, nel 1916, pensarono che essa sarebbe stata meglio governata se avessero organizzato gerarchicamente le diverse razze. Consideravano gli Hutu alla stregua di bambini bisognosi di una guida e videro dunque nei Tutsi una possibile e opportuna \"razza\" superiore.\nCuriosamente, nel 1959 la gerarchia sociale stabilita dai belgi fu capovolta e furono gli Hutu ad essere considerati il gruppo pi\u00f9 elevato. Nel 1962 il Burundi ottiene la piena indipendenza: si svolgono libere elezioni. La tensione sociale, dopo il ritiro dei Belgi, \u00e8 altissima. Fra il 24 e il 28 dicembre del 1963 in Ruanda avvenne ci\u00f2 che Bertrand Russell indic\u00f2 come \"i massacri pi\u00f9 atroci cui siamo venuti a conoscenza dai tempi dello sterminio degli Ebrei\": migliaia (forse decine di migliaia) di Tutsi furono sterminati dagli Hutu, per gli stessi motivi che avrebbero scatenato il genocidio del 1994. Nel Burundi tradizionale non si hanno invece notizie di conflitti \"etnici\": i soli conflitti riguardavano la spartizione del potere ed erano tutti interni al succitato clan, che non ha mai dato prova di coesione."}
{"id": "275083", "revid": "5296", "url": "https://it.wikipedia.org/wiki?curid=275083", "title": "Antigeni", "text": ""}
{"id": "275089", "revid": "1929803", "url": "https://it.wikipedia.org/wiki?curid=275089", "title": "Snowboard ai XIX Giochi olimpici invernali", "text": "Nello snowboard ai XIX Giochi olimpici invernali, che si svolsero nel 2002 a Salt Lake City (Stati Uniti), vennero assegnate medaglie in quattro specialit\u00e0. Le gare si disputarono a Park City.\nLa pista per lo Slalom gigante parallelo era lunga 914\u00a0m e con un dislivello di 178\u00a0m. La pista per l'halfpipe era lunga 160\u00a0m, larga 16,8\u00a0m e con un'altezza di 4,5\u00a0m."}
{"id": "275090", "revid": "1924342", "url": "https://it.wikipedia.org/wiki?curid=275090", "title": "Kronos Quartet", "text": "Kronos Quartet \u00e8 un quartetto d'archi fondato nel 1973 dal violinista David Harrington. Dal 1978 il quartetto ha sede a San Francisco. Tra i vari riconoscimenti, il gruppo ha ottenuto diversi Grammy Award per la sezione della musica contemporanea.\nIl Kronos Quartet esegue musica del '900 (da Bartok a Webern), contemporanea e minimalista (da John Cage a Steve Reich), diverse composizioni scritte appositamente da autori come Henryk G\u00f3recki, Philip Glass, e Witold Lutos\u0142awski, oltre a riproporre riletture jazz (Thelonious Monk e Bill Evans) e rock (Jimi Hendrix), fino alle esecuzioni insieme ad Astor Piazzolla, Bob Ostertag, Bj\u00f6rk e a gruppi di percussionisti africani.\nLa formazione pi\u00f9 longeva (1978\u20131999) era composta da Harrington e John Sherba al violino, Hank Dutt alla viola e Joan Jeanrenaud al violoncello.\nQuando nel 1999 Joan Jeanrenaud abbandon\u00f2 il quartetto per intraprendere una carriera da solista, la violoncellista Jennifer Culp ha preso il suo posto. Jeffrey Zeigler l'ha poi sostituita nel 2005, per essere sostituito, a sua volta, dalla violoncellista Sunny Yang, nel 2013.\nIl quartetto ha inoltre contribuito assieme a Clint Mansell alla realizzazione della colonna sonora di \"Requiem for a Dream\" e \"The Fountain - L'albero della vita\"."}
{"id": "275091", "revid": "767487", "url": "https://it.wikipedia.org/wiki?curid=275091", "title": "Snowboard ai XVIII Giochi olimpici invernali", "text": "Nello snowboard ai XVIII Giochi olimpici invernali, che si svolsero nel 1998 a Nagano (Giappone), vennero assegnate medaglie in quattro specialit\u00e0. Si tratt\u00f2 del debutto olimpico per questo sport."}
{"id": "275093", "revid": "125760175", "url": "https://it.wikipedia.org/wiki?curid=275093", "title": "Cianosi", "text": "La cianosi (dal greco \u03ba\u03c5\u03ac\u03bd\u03c9\u03c3\u03b9\u03c2, \"ky\u00e0nosis\", formato su \u03ba\u03cd\u03b1\u03bd\u03bf\u03c2, \"ky\u00e0nos\", \"azzurro, livido\") \u00e8 uno stato di colorazione bluastro della pelle e delle mucose, dovuta o alla presenza nel sangue di pi\u00f9 di di emoglobina ridotta (emoglobina non ossigenata) o di composti anomali emoglobinici come la metaemoglobina o la solfoemoglobina.\n\u00c8 segno di disturbi circolatori o respiratori. La concentrazione critica sar\u00e0 raggiunta pi\u00f9 difficilmente da soggetti anemici e pi\u00f9 facilmente da chi ha un'alta concentrazione di emoglobina nel sangue, poich\u00e9, a parit\u00e0 di quantit\u00e0 di ossigeno nel sangue, nell'individuo con molta emoglobina la quantit\u00e0 di Hb ridotta (che cio\u00e8 non viene ossigenata) sar\u00e0 maggiore. Viceversa nell'individuo con poca Hb rester\u00e0 poca Hb non legata all'ossigeno (ridotta).\nNormalmente la concentrazione di emoglobina ridotta nel sangue venoso \u00e8 di , e varia linearmente con aumenti o diminuzioni della concentrazione di emoglobina totale.\nDa notare che nell\u2019avvelenamento da monossido di carbonio, c\u2019\u00e8 molta emoglobina deossigenata, ma trasportante il monossido di carbonio, per cui l\u2019emoglobina ridotta \u00e8 presente solo in piccole quantit\u00e0, insufficienti a dare cianosi.\nLa cianosi viene valutata mediante ispezione delle labbra, congiuntiva palpebrale, padiglione auricolare e palmo delle mani.\nSintomi che spesso si associano a cianosi sono:"}
{"id": "275094", "revid": "188323", "url": "https://it.wikipedia.org/wiki?curid=275094", "title": "Ripartitore di frenata", "text": "Il ripartitore di frenata o ripartitore elettronico di frenata (in inglese detto anche EBD \"Electronic Brakeforce Distribution\") \u00e8 un dispositivo presente nelle automobili che ha lo scopo di rendere la frenata pi\u00f9 sicura, prende anche il nome di modulatore di frenata, correttore di frenata o limitatore di frenata oppure come regolatore di carico.\nFunzionamento.\nDurante la frenata il carico sulle ruote dell'autovettura spesso non \u00e8 eguale, specie se la decelerazione \u00e8 elevata; questo pu\u00f2 provocare un possibile bloccaggio delle ruote posteriori che essendo pi\u00f9 \u201cscariche\u201d hanno una minore aderenza con l'asfalto.\nSe tale fenomeno dovesse dunque verificarsi porterebbe a una completa mancanza di direzionalit\u00e0 della vettura con conseguente testa-coda.\nIl ripartitore di frenata evita questo inconveniente, specie in curva, alleggerendo la forza frenante su una o entrambe le ruote posteriori evitandone il bloccaggio. Questa funzione \u00e8 normalmente presente su vetture dotate di ABS essendo elemento di completezza di tale dispositivo di sicurezza automobilistica.\nPrima della diffusione del sistema elettronico, esisteva anche una versione meccanica del ripartitore di frenata, costituito da un rubinetto, che parzializza i condotti idraulici e determina la resistenza del circuito, tale rubinetto veniva gestito in modo automatico dall'altezza del ponte posteriore, in quanto all'estensione del ponte significa una minore pressione delle ruote a terra e di conseguenza veniva ridotta la sezione di passaggio per il fluido diretto alle ruote posteriori.\nTipi.\nI ripartitori di frenata possono essere:\nRipartizione.\nInoltre questi sistemi possono avere una partizione:"}
{"id": "275098", "revid": "123611853", "url": "https://it.wikipedia.org/wiki?curid=275098", "title": "Goa trance", "text": " Goa trance (o semplicemente goa o con il numero 604) \u00e8 un genere di musica elettronica che si svilupp\u00f2 nello stesso periodo in cui i generi Trance e techno divennero popolari in Europa e con essi cominciarono a nascere i primi rave. Questo specifico genere inizi\u00f2 tra la fine degli anni ottanta e l'inizio degli anni novanta nello stato indiano di Goa, trovando l'apice del successo nel periodo che va dal 1994 al 1998, e da allora ha diminuito sia nella produzione che nel consumo, essendo rimpiazzata dai successori, \"psy-trance\" (o \"psychedelic trance\"). Molti degli artisti goa trance degli inizi stanno ancora facendo musica, ma riferiscono il proprio stile di musica semplicemente come \"psychedelic electronica\".\nLa goa trance \u00e8 strettamente correlata all'emersione della psytrance durante la fine degli anni novanta e gli inizi del 2000, periodo in cui i due generi si mescolarono assieme. Nella cultura popolare, la distinzione tra i due generi spesso rimane largamente una questione di opinione (essi sono considerati da alcuni come sinonimi; altri dicono che la psytrance \u00e8 pi\u00f9 \"cibernetica\" e che la goa trance \u00e8 pi\u00f9 \"organica\", e ancora altri mantengono l'opinione che ci sia una chiara differenza tra le due). Gli stili sono semplici da differenziare nell'Europa Centrale e dell'Est (Germania, Svizzera, Austria, Ungheria, Romania) dove i goa trance parties sono molto pi\u00f9 popolari degli Psy-Trance parties - avviene l'esatto opposto in Gran Bretagna e in Olanda. Psy-trance ha una nota pi\u00f9 aggressiva nel bassline mentre il goa tende ad evitare il triplet-style nelle bass lines. Tra di esse tuttavia, sia la psy-trance che la goa trance sono sonicamente distinte da altre forme di trance sia nella qualit\u00e0 del tono, che nella struttura. In molti paesi esse sono generalmente pi\u00f9 underground e meno commerciali che altre forme di musica trance.\nTra le prime compilazioni o album nei quali si sente la goa trance, opposta alla musica trance \"normale\", vi sono i progetti della Dragonfly Records \"Project II Trance\" ed i suoi successori \"Order Odonata\". Molti di questi artisti stanno ancora producendo musica psichedelica elettronica, che viene spesso chiamata \"classic psy\" all'interno della scena.\nStoria.\nLa musica ha le proprie radici, nella popolarit\u00e0 dello Stato di Goa acquisita tra la fine degli anni sessanta e gli inizi degli anni settanta, che la definirono come la mecca degli hippie, e sebbene gli sviluppi musicali furono incorporati elementi di musica elettronica, industrial music ed EBM con la cultura spirituale in India attraverso gli anni ottanta, l'attuale stile goa trance style non appar\u00ec fino ai primi anni novanta. Mentre l'influsso turistico dato dagli hippie si limit\u00f2 a caratterizzare gli anni settanta e ottanta, un gruppo di musicisti rimase a Goa, concentrandosi sullo sviluppo della musica assieme ad altri elementi come lo yoga e l'uso di droghe psichedeliche. La musica che sarebbe poi stata conosciuta come goa trance non si evolse da un singolo genere, ma fu ispirata principalmente dalla musica Industrial/EBM dei Front Line Assembly e A Split-Second, acid house (The KLF's \"What time is love?\" in particolare) e psychedelic rock come Ozric Tentacles, Steve Hillage e Ash Ra Tempel. In aggiunta a queste, la musica folk orientale divenne anche fonte di ispirazione, poich\u00e9 appunto era da una localit\u00e0 orientale che aveva origine la goa trance. Un primo esempio (1974) della relazione tra psy-rock e la musica che sar\u00e0 poi conosciuta come\u00a0s goa trance \u00e8 The Cosmic Jokers (una collaborazione tra Ash Ra Tempel e Klaus Schulze) altamente sperimentale e psichedelica nell'album \"Galactic Supermarket\", che consiste in occasionali ritmi 4/4 correlati con elementi di psy-rock, i primi analogue synth e percussioni tribali.\nL'introduzione della techno e delle sue tecniche a Goa port\u00f2 a quella che poi divenne lo stile goa trance; primi pionieri del genere sono DJs Fred Disko, Laurent, Goa Gil, e Amsterdam Joey. Molti \"parties\" (generalmente simili ai rave ma con uno spirito pi\u00f9 mistico, all'inizio degli anni novanta) a Goa furono caratterizzati esclusivamente da questo nuovo genere di musica. In altri Paesi, Goa \u00e8 spesso suonato ai raves, festivals e parties assieme ad altri stili trance e techno.\nOggi la goa trance ha un seguito significante in Israele, portata in quel paese dai soldati che tornavano dai party post-army tenuti a Goa nei primi anni novanta. Un grosso ramo di goa trance (o ora, pi\u00f9 accuratamente, psy-trance) \u00e8 prodotto in Israele, ma la produzione ed il consumo sono un fenomeno mondiale. I nuovi luoghi clou di oggi \"hot-spots\" includono il Brasile, il Giappone ed il Sudafrica.\nIl sound goa trance originale ha fatto nascere un gran numero di sotto generi che evolsero da esso fin dal 1997. Dal 1997 fino al 2000 la scena goa trance non aveva un fine particolare. Gli artisti sperimentavano in molti modi tra cui il combinare la goa trance con breakbeats per creare un genere di goa trance e minimal techno (che pi\u00f9 tardi fu denominata progressive/minimal psy-trance). Il compito principale durante questo periodo era di sperimentare in nuovi modi e creare qualcosa di differente al sound goa trance che era cos\u00ec popolare e si era espanso in tutto il mondo durante la met\u00e0 degli anni novanta. Come risultato, ad un party Goa si poteva ascoltare di tutto. Dopo il 2000, nuovi stili erano nati, furono fissati e sopravvivono ancora adesso, con alcuni di essi divenuti commerciali e che hanno acquisito molto successo nei club, per esempio la \"full-on\" psy-trance. Oggi un sacco di musica che \u00e8 etichettata \"Goa Trance\" ha davvero poco a che fare con il sound originale della goa trance, tuttavia, acquisite un sound psichedelico (sia questo organico o cibernetico) \u00e8 detto rimanere l'obiettivo che i produttori di questa musica hanno in mente di portare a compimento.\nUn particolare genere underground che scatur\u00ec dal goa trance \u00e8 chiamato suomisaundi (\"Sound Finlandese\"), che origin\u00f2 appunto in Finlandia. Una delle proprie composizioni originali \u00e8 il riferimento alla musica goa trance classica di inizio/met\u00e0 anni novanta, e questo genere viene spesso suonato durante parties che si svolgono nella scena della foresta finlandese. A questi party, si pu\u00f2 sentire per lo pi\u00f9 goa trance e Suomi-style psy-trance.\nOggi, rimangono molto pochi artisti ed etichette discografiche che ancora producono goa trance. Quelli meglio conosciuti sono: \"Suntrip Records\", \"Tranceform Records\". Artisti come\u00a0s Afgin, Artha, Astrancer, Diaks, Ethereal, \"Filteria\", Goasia, Ka-Sol, Khetzal, Merr0w, Mindsphere, RA ed Ypsilon 5, sono tra quelli che hanno portato questo sound nel XXI secolo.\nIl sound goa trance.\nGoa trance \u00e8 essenzialmente \"dance-trance\" music (fu riferito alla \"Trance Dance\" nei suoi anni di formazione), il compito originale era quello di assistere i danzatori nello sperimentare uno stato collettivo di trascendenza corporale, simile a quello dei rituali di danza degli antichi sciamani, attraverso l'uso di melodie e ritmi ipnotici e pulsanti. Come tale essa ha un energico beat, quasi sempre in 4/4 time e principalmente consistente della 16\u00aa o 32^ nota suonate sia con il synth e parti di percussione. Un brano tipico porter\u00e0 generalmente ad un movimento pi\u00f9 energetico nella seconda met\u00e0 che diminuisce piuttosto velocemente verso la fine. I battiti al minuto sono nel rango di 130 - 150, sebbene alcuni pezzi possono avere BPM minori di 110 o fino a 160. Generalmente la lunghezza \u00e8 di 8-12 minuti, i pezzi goa trance tendono a focalizzare nel costruire stabilmente un'energia attraverso l'uso del suono, usando cambiamenti nelle percussioni e synth pi\u00f9 intricati e stratificati man mano che la musica progredisce per costruire una sensazione intensa ipnotica.\nIl tamburo \u00e8 spesso un lento, cadenzato suono con una grossa quantit\u00e0 di frequenze sub-bass, e si pensa che questa sia l'origine del termine \"doof\", un'etichetta di musica dance e goa trance in particolare. La musica molto spesso incorpora un gran numero di effetti, molto pi\u00f9 che altre forme di dance music, e questi effetti sono spesso creati attraverso la sperimentazione con i sintetizzatori. Un sound ben conosciuto che origin\u00f2 dalla goa trance e divenne molto prevalente attraverso i propri successori, la psy-trance, \u00e8 il suono organico \"squelchy\" (di solito l'onda di una sega che \u00e8 fatta correre attraverso un filtro high-pass resonance), conosciuto come sound particolarmente buono da sentire sotto l'influsso di droghe psichedeliche.\nAltri importanti pezzi di equipaggiamento usati nella goa trance includono analogue synthesizers popolari come il Roland TB-303, Roland Juno-60/106, Novation Bass Station, Korg MS-10, e notoriamente il Roland SH-101. Hardware samplers fabbricati da Akai, Yamaha ed Ensoniq furono anche popolari per il campionamento e l'immagazzinamento degli effetti per la loro manipolazione.\nUn elemento popolare di goa trance \u00e8 l'uso di strani samples, presi spesso da film di fantascienza. Questi samples principalmente contengono riferimenti all'uso di droghe leggere e pesanti, alla parapsicologia, agli extraterrestri, all'esistenzialismo, esperienze extra sensoriali, sogni, scienza, spiritualit\u00e0 e altre cose che possono essere qualificate come \"misteriose\" e \"non convenzionali\".\nGoa Trance party.\nGoa trance party iniziarono alla fine degli anni ottanta nello stato di Goa, India ed avevano luogo in posti inusuali come per esempio spiagge, o nel mezzo di una foresta sebbene non fosse raro che fossero tenuti anche nei luoghi convenzionale come i club. Ci sono stati dei tentativi di formalizzare i party, come quelli tenuti alla Bamboo Forest, in eventi commerciali, questo incontr\u00f2 resistenze. Il bisogno di pagare la polizia locale baksheesh significa che questi si tenevano generalmente nei pressi di un bar, sebbene questo fosse solo un luogo temporaneo in attesa di spostarsi in una foresta o in una spiaggia.\nI party che si tenevano il giorno del Nuovo Anno tendono ad essere i pi\u00f9 caotici con autobus carichi di persone che venivano da ogni luogo per parteciparvi Mumbai, Delhi, Bangalore e dal mondo intero. Viaggiatori, mendicanti e sadhu da tutta l'India passavano per raggiungerlo.\nTuttavia con la proliferazione della goa trance attraverso il globo, i party ora si tengono in vari luoghi in tutto il mondo. Tra i pi\u00f9 noti vi sono il Full Moon Party che si tiene mensilmente a Ko Pha Ngan, Thailandia e alcuni altri eventi a Byron Bay, Australia cos\u00ec come in Israele, Giappone, Sudafrica e Scandinavia.\nGoa parties hanno anche un aspetto visuale particolare - l'uso del \"fluoro\" (fluorescente nei dipinti) \u00e8 comune nei vestiti e nelle decorazioni cos\u00ec come nella tappezzeria. La grafica di queste decorazioni \u00e8 di solito legata ad argomenti come la vita extraterrestre, l'induismo, altre religioni orientali immagini, funghi (e altra arte psichedelica), Sciamanesimo e tecnologia.\nGoa trance nella cultura di massa.\nPer un breve periodo nella met\u00e0 degli anni novanta la goa trance acquis\u00ec un notevole successo commerciale grazie al supporto di DJs come Paul Oakenfold, che pi\u00f9 tardi inizi\u00f2 ad assistere nello sviluppo di uno stile pi\u00f9 specifico. Solo alcuni artisti riuscirono a divenire delle goa trance \"stars\", guadagnando fama a livello internazionale. Tra i pi\u00f9 noti ci sono gli \"Infected Mushroom\", \"Eat Static\", \"Astral Projection\", \"Man With No Name\", \"Hallucinogen\", \"Cosmosis\" e \"Doof\". Il duo goa trance \"Juno Reactor\" ebbe la propria musica rappresentata in molti film Hollywood come Mortal Kombat, The Matrix, e Once Upon a Time in Mexico; tuttavia che questi appartengano alla goa trance \u00e8 occasione di dibattito, ma essi ricadono nella supercategoria di Psy che comprende diversi sottogeneri. Kox Box dalla Danimarca hanno pezzi goa trance nella colonna sonora del film Pusher si sa che il pezzo: Fuel On, che fu anche messo nella compilation: Distance To Goa 4. Pi\u00f9 di recente il Gran Tourismo 4: Kicks Soundtrack fu fatto per intero da artisti Goa/Psychedelic trance artists, e la ESPN ha messo una clip di ~30 secondi durante l'intervallo dei tempi tra un game e l'altro.\nGoa trance rimane essenzialmente una forma underground di musica e con l'eccezione di artisti molto popolari come Infected Mushroom, Hallucinogen o Juno Reactor, gli album goa trance di solito non sono venduti nei negozi pi\u00f9 importanti di dischi e pu\u00f2 essere difficile trovarli in vinile nei negozi locali, tuttavia, sono disponibili da alcuni siti online come Psyshop e Saiko Sounds.\nSimon Reynolds commenta che \"Per tutti i culti mistici dell'Oriente che porta in s\u00e9 la goa trance \u00e8 sonoramente pi\u00f9 bianca del bianco. Tutta la creativit\u00e0 \u00e8 al livello top con non molta cura per la sezione ritmica. La scena goa trance \u00e8 una sorta di versione cruda della techno\". (1999:176) Mentre questo tipo di opinioni non \u00e8 comune, alcuni veterani della scena Goa vi diranno che la musica \u00e8 usata per fare da punto di partenza per espandere la coscienza umana, cos\u00ec come viene menzionato nel film Liquid Crystal Vision."}
{"id": "275099", "revid": "1522738", "url": "https://it.wikipedia.org/wiki?curid=275099", "title": "Goa", "text": "Goa (konkani: \u0917\u094b\u0902\u092f ; marathi: \u0917\u094b\u0935\u093e ; portoghese: \"Goa\") \u00e8 il pi\u00f9 piccolo Stato federato dell'India in termini di superficie e il quart'ultimo in termini di popolazione dopo Sikkim, Mizoram e Arunachal Pradesh. Si trova sulla costa occidentale dell'India, nella regione nota come Konkan, e confina con il Maharashtra a nord, con il Karnataka a est e a sud, mentre a ovest si affaccia sul mar Arabico. I portoghesi giunsero a Goa come mercanti all'inizio del XVI secolo, la conquistarono nel giro di pochi anni e la regione fece parte dell'Impero portoghese per circa 450 anni. Fu uno dei pi\u00f9 antichi e duraturi domini coloniali della storia, finch\u00e9 non fu occupata dall'India nel 1961.\nLa capitale dello Stato \u00e8 Panaji, mentre Mormugao (un tempo nota come \"Vasco da Gama\") ne \u00e8 la citt\u00e0 pi\u00f9 popolosa. La capitale economica \u00e8 considerata Margao, antica citt\u00e0 che presenta numerose tracce della colonizzazione portoghese. Rinomata per le spiagge e per l'architettura coloniale portoghese, Goa \u00e8 visitata ogni anno da centinaia di migliaia di turisti indiani e stranieri. Il territorio, ricco di flora e fauna, si trova nella regione dei Ghati occidentali, considerata uno dei 21 hotspot di biodiversit\u00e0 del mondo. L'aeroporto di Dabolim, l'unico presente nello Stato, \u00e8 sia militare sia civile e si trova nei pressi di Vasco da Gama. Tra i vari piatti tipici della raffinata cucina goana vi \u00e8 il vindaloo. Lo Stato ha dato il nome al sottogenere musicale \"Goa trance\" (o pi\u00f9 comunemente soltanto \"goa\") nata qui alla fine degli anni 1980 a partire dalla scoperta della techno da parte degli hippie giunti negli anni sessanta-settanta.\nOrigine del nome.\nIl nome \"Goa\" \u00e8 portoghese ma la sua origine precisa non \u00e8 chiara. Potrebbe derivare dalla parola konkani \"goy\", che significa mazzo di erbe alte. Il poema epico indiano \"Mah\u0101bh\u0101rata\" si riferisce a questa zona chiamandola \"Goparashtra\" o \"Govarashtra\", che significa \"nazione di mandrie di mucche\". I nomi \"Gopakapuri\" o \"Gopakapattanam\" furono usati in alcuni antichi testi in Sanscrito e in altri sacri testi ind\u00f9 come l\"Harivansa\" e lo \"Skanda Pur\u0101\u1e47a\". Goa \u00e8 anche conosciuta come \"Gomanchala\", \"Gove\", \"Govapuri\", \"Gopakpattan\", \"Gomantak\" e \"Gomant\", altri nomi che compaiono in iscrizioni e testi come il \"Pur\u0101\u1e47a\".\nNel III secolo a.C., Goa era conosciuta come \"Aparantha\", ed \u00e8 menzionata dal geografo greco Tolomeo. Alcuni altri nomi storici per Goa sono \"Sindapur\", \"Sandabur\" e \"Mahassapatam\".\nStoria.\nLa storia conosciuta di Goa parte dal III secolo a.C., quando faceva parte dell'Impero Maurya. Fu poi governata tra il II secolo a.C. e il II secolo dalla dinastia Satavahana di Kolhapur. A partire dal 150 si succedettero le satrapie occidentali, a cui subentrarono i governanti Ahir del Maharashtra e gli Yadav del Gujarat. Entr\u00f2 quindi a far parte dell'Impero Chalukya occidentale, che la controll\u00f2 dal 580 al 750. Venne poi governata dai Silhara, dai Kadamba e dalla dinastia Chalukya occidentale dell'altopiano del Deccan.\nNel 1312 Goa pass\u00f2 sotto il governo del Sultanato di Delhi, un debole Stato che fu sottomesso nel 1370 da Harihara I, il fondatore dell'Impero di Vijayanagara. Rimase sotto il controllo dell'impero fino al 1469, quando se ne appropri\u00f2 il Sultanato di Bahmani di Gulbarga. Dopo la caduta di tale sultanato, l'area cadde nelle mani di \u02bf\u0100dil Sh\u0101h\u012b, sultano di Bijapur che stabil\u00ec la capitale nella citt\u00e0 conosciuta oggi come \"Goa Vecchia\". Nel 1510 i portoghesi sconfissero i re di Bijapur con l'aiuto degli alleati locali Timayya, e fondarono un insediamento stabile a \"Goa Velha\". \nGli europei incoraggiarono la conversione al Cattolicesimo, spesso attraverso misure repressive che costrinsero una parte consistente della popolazione a convertirsi. Le ripetute guerre dei portoghesi con i Maratha e con i sultani del Deccan, assieme alle loro repressioni religiose, portarono a una forte emigrazione di Goani verso le regioni confinanti.\nNel 1843 la capitale fu portata da Goa Vecchia a Panaji. Verso la met\u00e0 dell'Ottocento l'area della colonia si era espansa fino a comprendere quasi tutto l'odierno territorio di Goa. In quel periodo i portoghesi persero alcuni possedimenti nel sub-continente indiano e quando tracciarono i confini dell'India portoghese, Goa rappresentava la maggior parte del territorio.\nDopo che l'India guadagn\u00f2 l'indipendenza dalla Gran Bretagna nel 1947, il Portogallo rifiut\u00f2 di negoziare il trasferimento dei propri territori coloniali sotto la sovranit\u00e0 dello Stato indiano. Il 12 dicembre 1961, con l'operazione Vijay dell'esercito indiano, Goa fu occupata e annessa all'Unione indiana. Assieme a Daman e Diu divenne un cosiddetto \"territorio dell'Unione\" indiana. Il 30 maggio 1987 Goa divenne il venticinquesimo Stato indiano, mentre Daman e Diu rimasero territori dell'Unione.\nGeografia e clima.\nGoa ricopre un'area di (). Si trova tra le latitudini nord 14\u00b053'54\" e 15\u00b040'00\" e le longitudini est 73\u00b040'33\" e 74\u00b020'13\". Le sue spiagge fanno parte della lunga costa di Konkan, una depressione formatasi sul lato occidentale della catena montuosa dei Ghati occidentali, che separa Goa dall'Altopiano del Deccan. Il punto pi\u00f9 elevato si trova a Sonsogor, con un'altitudine di , e la costa misura .\nI fiumi principali sono il Mandovi, lo Zuari, il Terekhol, il Chapora e il Sal. Il comune di Mormugao, sulla foce del fiume Zuari, \u00e8 uno dei maggiori porti naturali dell'Asia meridionale. Lo Zuari e il Mandovi garantiscono allo Stato le principali fonti di sostentamento. Nella costa sono presenti pi\u00f9 di quaranta estuari e otto isole marine, mentre nei fiumi vi sono altre novanta isole. I fiumi di Goa sono navigabili per . Nel territorio sono stati scavati oltre trecento stagni di irrigazione durante il dominio della dinastia Kadamba e vi sono circa un centinaio di localit\u00e0 termali.\nLa maggior parte del terreno \u00e8 composto da laterite, ricca di ossido di ferro e alluminio di colore rossiccio. Il suolo non roccioso \u00e8 per lo pi\u00f9 di tipo alluvionale, composto da limo ed \u00e8 ricco di minerali e \"humus\", che lo rendono molto fertile. Alcune delle rocce pi\u00f9 antiche del subcontinente indiano si trovano a Goa, tra le localit\u00e0 di Molem e Anmod, al confine con il Karnataka. Tali rocce sono classificate come gneiss di circa 3.600 milioni di anni fa, datate dal rubidio con metodo di datazione radiometrica e un campione \u00e8 esposto all'Universit\u00e0 di Goa.\nTrovandosi nella zona tropicale e vicino al mare Arabico, Goa ha un clima caldo e umido per la maggior parte dell'anno. Il mese di maggio \u00e8 il pi\u00f9 caldo, le temperature possono superare i () e vi \u00e8 un'alta percentuale di umidit\u00e0. I monsoni arrivano all'inizio di giugno e aiutano ad alleviare la calura. La maggior parte delle precipitazioni atmosferiche \u00e8 costituita da queste piogge torrenziali che durano fino alla fine di settembre.\nLa breve stagione temperata dura dalla met\u00e0 di dicembre fino a febbraio. Questi mesi sono costituiti da notti fresche con temperature attorno ai e giorni caldi sui con umidit\u00e0 moderata. Pi\u00f9 verso l'interno, a causa dell'altitudine, le notti sono leggermente pi\u00f9 fresche. Nel marzo del 2008 vi furono forti piogge e venti, e per la prima volta in 29 anni si \u00e8 vista la pioggia nel mese di marzo.\nSuddivisioni.\nLo Stato si divide nei due distretti di Goa Nord e Goa Sud. Panaji, la capitale dello Stato, \u00e8 anche il capoluogo del distretto del nord, mentre Margao lo \u00e8 di quello del sud. Ogni distretto \u00e8 governato da un amministratore distrettuale delegato dal governo indiano.\nI distretti sono divisi in undici comuni, localmente detti \"taluka\". I comuni di Goa Nord sono Bardez, Bicholim, Pernem, Ponda, Sattari e Tiswadi, quelli di Goa Sud sono Canacona, Mormugao, Quepem, Salcete e Sanguem. Capoluoghi dei rispettivi comuni sono Mapusa, Bicholim, Pernem, Ponda, Valpoy, Panjim, Chaudi, Vasco, Quepem, Margao e Sanguem.\nI cittadini di Goa hanno diritto a essere rappresentati nella Lok Sabha, la camera bassa del Parlamento indiano, da due delegati, uno per ogni distretto, e da uno solo nella Rajya Sabha, la camera alta.\nCitt\u00e0 principali.\nDi seguito la tabella delle citt\u00e0 pi\u00f9 popolose di Goa, secondo il censimento del 2001:\nFlora e fauna.\nLa foresta a Goa si estende per , la maggior parte dei quali \u00e8 di propriet\u00e0 del governo centrale indiano. I possedimenti governativi forestali sono stimati in mentre quelli privati in . La maggior parte delle foreste dello Stato si trovano all'interno, nelle regioni orientali di Goa, sulle pendici dei Ghati occidentali, riconosciuti come uno dei 21 hotspot di biodiversit\u00e0 del mondo. Nel numero di febbraio del 1999 del \"National Geographic Magazine\", Goa fu paragonata all'Amazzonia e al Bacino del Congo in termini di biodiversit\u00e0 tropicale.\nNello Stato sono state documentate pi\u00f9 di specie di piante, oltre 275 specie di uccelli e oltre 60 generi di rettili. Il mammifero simbolo dello Stato di Goa \u00e8 il gaur, l'uccello \u00e8 il \"passero giallo dalla gola color rubino\", che \u00e8 una variante specifica del \"bulbul dalla cresta nera\", e l'albero \u00e8 l'asan.\nI pi\u00f9 importanti prodotti della foresta sono le canne di bamb\u00f9, le cortecce di alcuni alberi e e la \"garcinia indica\", un frutto simile al mangostano. Le palme da cocco sono ovunque cos\u00ec come la vegetazione decidua composta da alberi di teak, sal, anacardo e mango. Tra i frutti pi\u00f9 diffusi vi sono il jackfruit, il mango e l'ananas.\nEconomia.\nIl P.I.L. di Goa per il 2004 \u00e8 stato stimato in 3 miliardi di dollari. Goa \u00e8 uno degli Stati indiani pi\u00f9 ricchi con il secondo reddito pro capite pi\u00f9 elevato pari a due volte e mezzo quello medio del paese, e uno dei tassi pi\u00f9 veloci di crescita: 8,23% (circa all'anno dal 1990 al 2000)..\nIl turismo \u00e8 l'attivit\u00e0 economica pi\u00f9 importante di Goa: qui arriva il 12% del totale dei turisti stranieri in India. Le principali stagioni turistiche sono l'inverno e l'estate. Durante l'inverno, i turisti stranieri (principalmente europei) si recano a Goa per approfittare dello splendido clima. In estate (che a Goa corrisponde alla stagione delle piogge), sono invece i turisti del resto dell'India a venire a passare le vacanze. I soggiorni avvengono perlopi\u00f9 nell'area costiera di Goa, mentre le presenze turistiche nell'entroterra sono scarse. Nel 2004, pi\u00f9 di due milioni di turisti hanno visitato Goa, dei quali stranieri.\nIl territorio lontano dalla costa \u00e8 ricco di minerali e le miniere costituiscono la seconda attivit\u00e0 economica pi\u00f9 importante dello Stato. Le pi\u00f9 importanti sono quelle di ferro, bauxite, manganese, ghiaia, calcare e silice. Dal porto di Mormugao sono state spedite 31,69 milioni di tonnellate nei cargo del 2004, e circa il 39% delle esportazioni di ferro dell'India intera. Le maggiori industrie del ferro della zona sono la \"Sesa Goa\" (ora posseduto da \"Vedanta\") e la \"Dempo\".\nL'attivit\u00e0 di estrazione del ferro si svolge in modo non regolamentato e sta mettendo in serio pericolo l'equilibrio delle foreste di Goa e la salute della popolazione locale. Le industrie metallurgiche estraggono illegalmente in alcune aree senza i permessi necessari.\nL'agricoltura ha avuto un'importanza rilevante a partire dagli anni settanta e offre ora lavoro part-time a buona parte della popolazione. Il riso \u00e8 il prodotto agricolo principale, seguito dall'areca, l'anacardio e il cocco. La pesca offre lavoro a circa quarantamila goani, sebbene si sia registrato un declino nel settore sia per la diminuzione del pescato, sia per l'aumento della pesca su scala industriale.\nIndustrie di media dimensione producono fitofarmaci, fertilizzanti, pneumatici, tubi, canne da pesca, tessuti, acciaio, scarpe, altro materiale della chimica e della farmaceutica. Importanti sono le aziende che lavorano e inscatolano i prodotti del grano, la frutta e la birra.\nLe \"Zuari Industries\" (reddito lordo del 2005 pari a milioni di rupie) e la \"Sesa Goa\" (reddito lordo del 2005 pari a milioni di rupie) sono due \"S&amp;P CNX 500\" conglomerati industriali che hanno uffici a Goa. Il governo di Goa ha deciso di non concedere pi\u00f9 nel territorio le Zone Economiche Speciali (ZES), in forte contrasto a quanto succede in altri Stati dell'India. Le ZES garantivano proventi e favorivano la creazione di posti di lavoro per la popolazione locale, in virt\u00f9 della bassa tassazione rispetto alle aree non speciali. Nel 2007 erano rimaste 16 aree ZES a Goa. La decisione \u00e8 stata presa dal governo locale in seguito alla forte opposizione alle ZES da parte dei partiti politici locali e della Chiesa cattolica.\nGoa \u00e8 anche nota per i costi contenuti dei liquori dovuti alla tassazione bassa sull'alcool. Un'altra grossa fonte di reddito per lo Stato \u00e8 costituita dalle rimesse dei cittadini che lavorano all'estero e inviano denaro alle loro famiglie.\nInfrastrutture e trasporti.\nL'aeroporto di Dabolim, l'unico di Goa, \u00e8 sia militare sia civile e vi fanno scalo voli nazionali e internazionali. Oltre ai voli di linea, l'aeroporto ha diversi voli charter. Tra le destinazioni internazionali vi sono Dubai, Sharjah e Kuwait nel Medio Oriente e Inghilterra, Germania e Russia durante la stagione turistica. Il Dabolim \u00e8 servito dalle seguenti compagnie aeree: Air India, Air Deccan, Go Air, SpiceJet oltre a voli charter della Thomas Cook e altre compagnie private.\nIl trasporto pubblico \u00e8 fornito per lo pi\u00f9 da bus di compagnie private e collegano le principali citt\u00e0 dello Stato alle aree rurali. Gli autobus del governo, della \"Kadamba Transport Corporation\", collegano le strade di maggior percorrenza con alcune remote parti dello Stato. Nelle maggiori citt\u00e0 come Panaji e Margao, c'\u00e8 anche un servizio di bus cittadini. Il trasporto pubblico a Goa \u00e8 poco sviluppato e i residenti dipendono fortemente dai propri mezzi di trasporto, di solito motociclette. Le due autostrade che attraversano lo Stato sono la NH-17, che corre lungo la costa ovest dell'India e collega Goa a Bombay verso nord e a Mangalore verso sud, e la NH-4A, che attraversa lo Stato verso est e collega la capitale Panaji a Belgaum e alle citt\u00e0 del Deccan. La NH-17A collega la NH-17 al porto di Mormugao da Cortalim, e la nuova NH-17B, una volta completata, sar\u00e0 un'autostrada a quattro corsie che collega il porto di Mormugao alla NH-17 e a Verna, passando per l'aeroporto di Dabolim. Goa ha un totale di di autostrade, di strade statali e di strade distrettuali.\nAltre forme di trasporto a noleggio includono i taxi senza tassametro e, nelle aree urbane, gli auto rickshaw. Una forma di trasporto tipica di Goa sono i mototaxi, guidati da motociclisti chiamati localmente \"pilots\", che possono trasportare un singolo passeggero per volta. Le corse sono di solito negoziate prima e dopo il viaggio (conviene chiedere ai locali sul corretto costo del viaggio prima di negoziare). In alcuni fiumi sono in servizio traghetti operati dai dipartimenti per la navigazione dei fiumi. Goa ha due linee ferroviarie \u2014 una gestita dalla South Western Railway e l'altra gestita dalla Konkan Railway. La linea gestita dalla South Western Railway fu costruita durante l'epoca coloniale per collegare la citt\u00e0 portuale di Vasco da Gama a Hubli in Karnataka via Margao. La linea gestita dalla Konkan Railway, che fu costruita durante gli anni novanta, corre parallela alla costa collegando Mumbai alla costa di Malabar.\nDal porto di Mormugao vicino alla citt\u00e0 di Vasco vengono spediti minerali, petrolio, carbone e altri materiali con container. La maggior parte delle spedizioni consiste in minerali proveniente dall'interno di Goa. Panaji, che si trova sulle rive del Mandovi, ha un porto minore, che veniva usato per il trasporto passeggeri su nave a vapore tra Goa e Mumbai fino alla fine degli anni ottanta.\nSociet\u00e0.\nEvoluzione demografica.\nUn nativo di Goa \u00e8 chiamato \"goan\" in inglese, \"goenkar\" in lingua konkani, \"go\u00eas\" (maschile) o \"goesa\" (femminile) in portoghese, e \"govekar\" in marathi. Con una popolazione di di residenti nel 2011 e un territorio di , per una densit\u00e0 di popolazione di 393,77 ab./km\u00b2, \u00e8 il quarto Stato meno popolato dell'India dopo Sikkim, Mizoram e Arunachal Pradesh e il pi\u00f9 piccolo. La popolazione \u00e8 cresciuta a un tasso del 14,9% per decade. Il 49,77% della popolazione vive nelle aree urbane. La popolazione \u00e8 costituita da 960 femmine ogni maschi. Il tasso di natalit\u00e0 era di 15,70 per persone nel 2007.\nInduismo (65,8%), Cristianesimo (26,7%) e Islamismo (6,8%) sono le tre principali religioni a Goa. La Chiesa cattolica romana arriv\u00f2 ai tempi della colonizzazione, che inizi\u00f2 nel 1498 quando l'esploratore portoghese Vasco da Gama arriv\u00f2 sulla costa del Malabar. Con l'arrivo dell'Inquisizione nel 1560, una vasta parte della locale popolazione divenne cattolica. I cattolici goani costituiscono la maggiore comunit\u00e0 cristiana dello Stato, in cui si trova anche una piccola comunit\u00e0 ebraica.\nLe maggiori citt\u00e0 di Goa sono Vasco da Gama, Margao, Mormugao, Mapusa e Panaji, la capitale. A seguito dello sviluppo demografico e urbanistico degli ultimi decenni, la regione che collega le ultime quattro citt\u00e0 \u00e8 considerata \"de facto\" una conurbazione, o un'area urbana pi\u00f9 o meno continua.\nLingue e dialetti.\nLa lingua konkani scritta in alfabeto devanagari \u00e8 la lingua ufficiale di Goa, secondo il \"The Goa, Daman and Diu Official Language Act\" del 1987. Tale provvedimento riconosce valore legale anche alla lingua marathi e alla lingua inglese, che possono essere usate per tutti gli scopi ufficiali."}
{"id": "275100", "revid": "123716042", "url": "https://it.wikipedia.org/wiki?curid=275100", "title": "Diffusore acustico", "text": "Un diffusore acustico, o anche semplicemente diffusore, \u00e8 un trasduttore o un insieme di trasduttori che trasformano il segnale elettrico proveniente da un amplificatore audio in suono.\nStoria.\nNel corso degli anni sono stati sviluppati metodi e tecnologie costruttive diverse. Il metodo pi\u00f9 semplice tuttora usato \u00e8 costituito da una cassa a forma di parallelepipedo con una delle facciate (detta \"baffle\") utilizzata per alloggiare gli altoparlanti.\nFin dagli anni quaranta per la riproduzione della musica si \u00e8 usato un diffusore chiamato Bass Reflex, una cassa dotata di fori e/o tubi di accordo che sfrutta un principio fisico chiamato risuonatore di Helmholtz, questo tipo di cassa offre in genere una buona efficienza in bassa frequenza con potenza elettrica relativamente bassa, per contro, deve avere dimensioni piuttosto grandi. Di dimensioni ancora maggiori sono i diffusori caricati da un condotto a tromba, che pu\u00f2 essere dritto o ripiegato, disposto frontalmente all'altoparlante oppure posteriormente. Celebre per gli appassionati il \"Klipschorn\", un modello di diffusore a tromba ripiegata interamente in legno, in produzione da oltre mezzo secolo.\nNegli anni cinquanta col diffondersi di apparecchi ad alta fedelt\u00e0, si ebbe l'esigenza di avere casse con dimensioni compatibili all'ambiente d'ascolto domestico, si inizi\u00f2 a usare il sistema a \"sospensione pneumatica\", una piccola cassa chiusa ermeticamente, contenente altoparlanti di nuova generazione. Nonostante le ridotte dimensioni, questo sistema presenta una buona linearit\u00e0, il principale svantaggio \u00e8 la bassa efficienza all'estremo inferiore della banda riprodotta, che impone l'utilizzo di maggior potenza di amplificazione a parit\u00e0 di volume sonoro generato rispetto al \"bass reflex\".\nUn altro esempio di diffusore passivo \u00e8 il diffusore di Schroeder Questo particolare diffusore non ha trasduttori elettromeccanici e appartiene alla famiglia dei sistemi di correzione acustica architettonica.\nDiffusore attivo (amplificato) e passivo (preamplificato).\nPer le esigenze del mercato alcuni costruttori hanno integrato all'interno della cassa anche l'amplificatore definendo il sistema \"diffusore attivo\" o \"diffusore amplificato\".\nIl diffusore attivo \u00e8 molto apprezzato da chi lo utilizza spesso per allestimenti temporanei, giacch\u00e9 \u00e8 un sistema singolo \"pronto all'uso\" che necessita solo di corrente e del segnale da amplificare (per altro ulteriori elementi che hanno gratificato questo sistema sono state le recenti innovazioni \"accessibili\" nell'ambito dei collegamenti wireless, e i gruppi di energia a batteria di ridotte dimensioni con - in proporzione - discreta durata); per contro in certi ambiti risulta negativo il suo peso maggiore (contenendo anche tutta l'amplificazione) e la necessit\u00e0 di portare il pericoloso cavo corrente e il fragile cavo segnale in luoghi in cui il solo (robusto) cavo di amplificazione sarebbe preferibile (es: palco di concerti, installazioni all'aperto o in altezza).\nNel mercato \"dei consumatori\" e \"amatoriale\" questo tipo di diffusore \u00e8 apprezzato ovviamente per il suo ridotto ingombro complessivo e la questioni di peso e di cablaggio risultano meno importanti data la generale tipologia di installazione fissa (e al chiuso) quale sistema audio semi-pro casalingo o di home-video da pc.\nLa qualit\u00e0 del suono in un diffusore attivo e uno passivo \u00e8 potenzialmente identica, essendo inoltre la sistemazione dell'amplificatore all'interno oppure all'esterno del diffusore percettivamente difficile da cogliere in contesti normali, una differenza molto marcata \u00e8 l'ingombro in quanto le casse amplificate avendo l'amplificatore e filtri all'interno della stessa permette di risparmiare spazio e facilitarne il posizionamento, anche se questo comporta un minore volume interno della cassa e un'ipotetica differenza nella risposta acustica.\nLe casse amplificate, per il fatto che sono sistema di altoparlanti, pilotato da un sistema di equalizzazione e amplificazione espressamente studiato per lui, rende la risposta in frequenza della cassa pi\u00f9 affidabile, in quanto ogni singolo altoparlante pu\u00f2 essere pilotato con la sola gamma di frequenze specifiche e dedicate, evitando sovrapposizioni con le altre e migliorando la copertura del segnale.\nI sistemi passivi o preamplificati, in cui i pi\u00f9 disparati modelli di casse a pi\u00f9 altoparlanti possono essere pilotati dai pi\u00f9 disparati amplificatori ed equalizzatori, richiedono un'adeguata calibrazione di potenza e di risposta in frequenza, rendendoli di fatto sistemi adatti a soggetti esperti o con buona dimestichezza e conoscenza, ma non adatti a principianti non istruiti sull'argomento, di contro un sistema con amplificatore esterno permette di migliorare la resa nel tempo, in quanto permette di compensare una sostituzione degli altoparlanti della cassa con modelli e caratteristiche differenti, permettendo una maggiore versatilit\u00e0 del sistema.\nTecniche costruttive.\nLe tecnologie adottate nei diffusori sono le pi\u00f9 varie. Gli altoparlanti magnetodinamici, in cui una bobina percorsa dalla corrente di segnale, solidale alla membrana che cos\u00ec sollecitata emette il suono, \u00e8 immersa in un flusso magnetico generato da un magnete permanente, montati in cassa chiusa o variamente accordata sono i pi\u00f9 usati. L'elettrostatica, gi\u00e0 in uso negli anni quaranta, viene impiegata ancora oggi; in generale una sottile membrana di diverse dimensioni \u00e8 preposta alla riproduzione di alcune frequenze. La membrana \u00e8 posta tra due griglie che sono alimentate con un differenziale elettrico di alcune migliaia di volt, mentre la membrana stessa che presenta una superficie conduttiva \u00e8 alimentata dalla sola tensione del segnale elettrico destinato a generare il suono. Il vantaggio di questa soluzione \u00e8 quello di una membrana acustica pilotata in ogni suo punto, di contro ci sono diverse limitazioni ma in generale da molti appassionati il suono elettrostatico in particolare riferito alla riproduzione delle note medio alte \u00e8 considerato impareggiabile.\nNel 1969, Jim Winey, progettista di sistemi elettrostatici e fondatore della societ\u00e0 statunitense Magnepan, brevetta la tecnologia definita \"isodinamica\" (il prefisso \"iso\" sta a significare che il campo magnetico \u00e8 distribuito uniformemente su tutta la membrana). Questa non necessita di tensioni di polarizzazione, in quanto il campo magnetico necessario \u00e8 generato da una serie di magneti permanenti distribuiti su tutta l'area della membrana, \u00e8 quindi un metodo a met\u00e0 strada tra quello elettrostatico e quello magnetodinamico. L'altoparlante \u00e8 costituito (per le frequenze basse e medie) da un foglio di mylar dello spessore di 12 micron, sul quale, in corrispondenza dei magneti permanenti, \u00e8 incollato un lungo sottile filo di alluminio disposto geometricamente a greca, anche per riprodurre le frequenze alte \u00e8 impiegato l'alluminio, sotto forma di nastro dello spessore di 25 micron, anch'esso posto tra magneti.\nVi sono poi altoparlanti a nastro o planari realizzati con tecnologie particolari anche molto diverse tra loro.\nIl mobile che costituisce un diffusore costruito con altoparlanti magnetodinamici deve avere caratteristiche di buona rigidit\u00e0 e insensibilit\u00e0 alle sollecitazioni meccaniche cui \u00e8 sottoposto dai trasduttori. Il materiale pi\u00f9 usato \u00e8 il legno nelle sue molteplici variet\u00e0, materie plastiche composite, miscele di resine con aggiunta di polvere di marmo, grafite. Negli anni cinquanta "}
{"id": "275106", "revid": "466539", "url": "https://it.wikipedia.org/wiki?curid=275106", "title": "Battaglia di Saratoga", "text": "La battaglia di Saratoga nel settembre e ottobre 1777 fu la fase decisiva della cosiddetta campagna di Saratoga combattuta durante la Guerra d'indipendenza americana. Lo scontro termin\u00f2 con una schiacciante vittoria delle truppe delle tredici colonie americane che costrinsero alla resa il corpo di spedizione anglo-tedesco del generale John Burgoyne.\nLa vittoria americana favor\u00ec l'entrata nel conflitto della Francia al fianco delle colonie ribelli, protesse gli stati settentrionali da nuovi attacchi nemici provenienti dal Canada e imped\u00ec l'isolamento del New England.\nSotto il nome di battaglia di Saratoga in realt\u00e0 nella storiografia tradizionale europea si accomunano due diverse battaglie, combattute a diciotto giorni di distanza nella stessa zona: la battaglia di Freeman's Farm, del 19 settembre, conclusa con il successo parziale delle truppe anglo-tedesche, e la battaglia di Bemis Heights, del 7 ottobre, terminata, grazie soprattutto all'azione di comando del generale Benedict Arnold, con una decisiva vittoria americana.\nLa maggior parte degli scontri ebbero luogo a Stillwater, nella contea di Saratoga, mentre negli ultimi sette giorni si combatt\u00e9 nella vicina Saratoga.\nIn quella localit\u00e0 il 17 ottobre 1777 il corpo di spedizione al comando del generale Burgoyne, costituito da truppe britanniche, indiani e mercenari tedeschi, si arrese alle milizie americane guidate dal generale Horatio Gates.\nContesto strategico.\nNella primavera 1777, secondo anno della Guerra d'indipendenza americana, il governo britannico di Lord North, sotto la spinta principale dell'energico ministro delle Colonie George Germain, aveva deciso di dare inizio ad un nuovo ciclo di operazioni per raggiungere finalmente una vittoria decisiva sui ribelli e soffocare l'insurrezione delle Tredici colonie. Il comandante in capo del corpo di spedizione in America, generale William Howe, era stato autorizzato a intraprendere un'offensiva contro la citt\u00e0 di Filadelfia, la capitale dei ribelli, mentre l'ambizioso generale John Burgoyne, comandante di un secondo corpo di spedizione schierato in Canada, ricevette l'approvazione ai suoi piani di attacco lungo la valle del fiume Hudson in direzione di Albany. Questa seconda offensiva mirava a tagliare in due parti il territorio dei ribelli e isolare il New England che era il principale centro politico e militare della insurrezione.\nIl ministro Germain era consapevole che il generale Howe, essendo deciso a sferrare il suo grande attacco via mare a Filadelfia, non avrebbe potuto realmente cooperare e supportare la difficile avanzata di Burgoyne nel cuore del territorio nemico, ma diede ugualmente la sua approvazione formale; il generale Howe da parte suo era pienamente fiducioso e riteneva che se l'esercito principale nemico del generale Washington fosse stato attirato a sud per difendere Filadelfia, il generale Burgoyne non avrebbe incontrato grandi ostacoli alla sua avanzata lungo la valle dell'Hudson. Burgoyne infine diede inizio alla marcia del suo corpo di spedizione il 20 giugno; il generale era estremamente ottimista, sottovalutava le milizie nemiche, considerate militarmente impreparate, e non riteneva necessario un aiuto da parte di Howe; l'11 luglio giunse al punto di scrivere a Germain che egli sperava di schiacciare totalmente la ribellione entro l'inverno del 1777.\nIl generale Burgoyne stabil\u00ec un piano in base al quale tre colonne britanniche (due provenienti dalla regione dei grandi laghi e una dalla zona di New York) si sarebbero ricongiunte presso Albany. La colonna di New York fu respinta presso West Point, quella pi\u00f9 occidentale, poco numerosa, dopo alcuni successi perse forza a causa della diserzione degli alleati indiani e si ritir\u00f2.\nAl comando della colonna centrale e ignorando il destino delle altre colonne, Burgoyne avanz\u00f2 in profondit\u00e0 disturbato dalle forze di Gates. Poco lontano da Saratoga gli statunitensi avevano fortificato una posizione collinosa sul cammino inglese. Burgoyne, in attesa dei presunti rinforzi, non attacc\u00f2, nonostante la sua momentanea superiorit\u00e0 numerica. La situazione fu capovolta dall'arrivo del generale Benedict Arnold, con parte delle forze dalla regione dei laghi, che port\u00f2 gli americani ad avere la superiorit\u00e0 numerica, sia pur con poca artiglieria.\nLa battaglia.\nRipresa dell'avanzata del generale Burgoyne.\nIl 13 settembre 1777 il generale Burgoyne decise, nonostante le crescenti difficolt\u00e0, di riprendere l'avanzata lungo la valle dell'Hudson dopo aver accumulato rifornimenti sufficienti per trenta giorni di operazioni; le truppe iniziarono ad attraversare il fiume e marciarono lungo la sponda occidentale; le comunicazioni con la base di operazioni furono interrotte e la colonna si inoltr\u00f2 nel cuore del territorio nemico. Il comandante in capo del corpo di spedizione anglo-tedesco non ignorava i pericoli a cui esponeva le sue forze; egli sapeva che tutte le prospettive iniziali della campagna era cambiate: la popolazione del New England era estremamente ostile e opponeva resistenza, gli indiani si era dimostrati brutali e inaffidabili, le milizie americane irregolari minacciavano e attaccavano le sue linee di comunicazione e le sue retrovie.\nLe sue forze inoltre si stavano indebolendo a causa della sconfitta a Bennington, del fallimento del sistema di rifornimento, della fatiche di una campagna combattuta in un territorio impervio e inospitale e della necessit\u00e0 di distaccare una parte delle truppe a Fort Ticonderoga; Burgoyne era anche consapevole di non poter fare conto su aiuti n\u00e9 dalla valle del fiume Mohawk dove il generale St. Leger era stato sconfitto e respinto, n\u00e9 dal settore di New York dove il generale Clinton era rimasto con deboli forze mentre il generale Howe era impegnato con il grosso a Filadelfia. Nonostante tutti questi elementi che rendevano la situazione strategica estremamente rischiosa per il suo esercito, il generale Burgoyne decise ugualmente di proseguire l'avanzata; egli dopo i fatti ha motivato la sua decisione affermando che egli aveva precise direttive del ministro Germain e del governo britannico che gli imponevano in modo tassativo di continuare l'offensiva per \"conseguire a tutti i costi il congiungimento con sir William Howe ad Albany\"; il generale Burgoyne arriv\u00f2 al punto di affermare che le sue istruzioni prevedevano la possibilit\u00e0 teorica di \"sacrificare\" l'intero corpo di spedizione se le circostanze lo avessero richiesto. In realt\u00e0 le direttive di Germain non contenevano affatto queste disposizioni imperative e non richiedevano una condotta spericolata delle operazioni; sembra che la decisione di proseguire a tutti i costi fu presa consapevolemente e autonomamente da Burgoyne soprattutto per motivi di prestigio personale. L'ambizioso generale considerava umiliante una ritirata e, dopo le sue affermazioni ottimistiche delle settimane precedenti, riteneva disastroso per la sua reputazione e per la sua carriera rinunciare a proseguire l'avanzata verso Albany.\nSeconda battaglia di Saratoga.\nIl generale Gates, che disponeva di oltre 11.000 uomini e quindi era in netta superiorit\u00e0 numerica, fece muovere verso il nemico l'avanguardia del colonnello Morgan seguita dalle brigate dei generali Poor e Learned. Alle ore 15.00 furono i soldati del New Hampshire della formazione del generale Enoch Poor che entrarono per primi in contatto con i britannici; il maggiore Acland schier\u00f2 i suoi granatieri e cerc\u00f2 di contrattaccare, ma il tiro dei britannici fu impreciso e gli americani ebbero rapidamente la meglio, sbaragliarono i granatieri britannici e catturarono alcuni cannoni. Contemporaneamente i soldati del Massachusetts della brigata del generale Ebenezer Learned attaccarono i tedeschi del generale Riedesel che opposero forte resistenza ma furono a loro volta respinti e persero altri due cannoni.\nRitirata e accerchiamento finale del corpo di spedizione anglo-tedesco.\nDopo la drammatica sconfitta a Bemis Heights, il generale Burgoyne decise di dare inizio nella notte dell'8 ottobre alla ritirata; dopo aver abbandonato i feriti nell'ospedale campale, le imbarcazioni con i materiali discesero lentamente lungo il corso fiume Hudson e le truppe si misero in marcia, precedute dall'avanguardia comandata dal generale Riedesel. La ritirata prosegu\u00ec con esasperante lentezza, i reparti, dopo la marcia notturna, rimasero fermi fino al pomeriggio successivo e solo la sera del 9 ottobre raggiunsero, dopo aver percorso appena otto miglia, il territorio di Saratoga dove si raggrupparono sulla riva settentrionale del fiume Fishkill.\nLa situazione dell'esercito anglo-tedesco stava diventando sempre pi\u00f9 difficile; le truppe erano ferme in uno spazio angusto compreso tra il fiume Hudson e l'affluente Fishkill; le forze americane erano vicine e premevano soprattutto da sud, ma dal tiro del fuoco dei cannoni nemici era evidente che gli americani erano presenti in forze anche a nord. La sera dell'11 ottobre il generale Burgoyne si incontr\u00f2 con i generale Riedesel e Phillips per valutare la situazione; egli afferm\u00f2 che riteneva impossibile sia prendere l'iniziativa e attaccare sia rimanere fermi sulle posizioni sotto gli attacchi nemici. Di fronte a queste disastrose notizie il generale Riedesel propose misure radicali: l'esercito doveva battere subito in ritirata; l'armata avrebbe dovuto abbandonare tutti bagagli e gli equipaggiamenti, attraversare in qualche modo l'Hudson e marciare verso nord attraverso la foresta fino a raggiungere la salvezza a Fort George.\nLa resa finale.\nFallita la manovra di accerchiamento del New England e lontani dalle basi di partenza, con l'inverno alle porte e il nemico superiore di numero, Burgoyne non pot\u00e9 fare altro che arrendersi. La vittoria dei coloni spinse la Francia a scendere ufficialmente in campo a sostegno dei ribelli."}
{"id": "275107", "revid": "163662", "url": "https://it.wikipedia.org/wiki?curid=275107", "title": "Pietro Verri", "text": "Biografia.\nPietro Verri nacque a Milano (allora appartenente all'impero asburgico) il 12 dicembre 1728 dal conte Gabriele, magistrato e politico conservatore e da Barbara Dati della Somaglia, membri della nobilt\u00e0 milanese. Ha tre fratelli: Alessandro, Carlo e Giovanni.\nAvviati gli studi nel Collegio dei gesuiti di Brera, frequenta negli anni '50 l'Accademia dei Trasformati, dove conosce tra gli altri Giuseppe Parini. Fra il 1759 e il 1760 si arruola nell'esercito imperiale e prende parte brevemente alla Guerra dei Sette Anni (1756-1763).\nFermatosi a Vienna, intraprende la redazione delle \"Considerazioni sul commercio nello Stato di Milano\", pubblicate poi nel 1763, che gli varranno il primo incarico di funzionario governativo; lo stesso anno pubblica anche le \"Meditazioni sulla felicit\u00e0\".\nRientrato frattanto a Milano, nel 1761 vi fonda, insieme al fratello Alessandro Verri e agli amici Cesare Beccaria, Alfonso Longo, Pietro Secchi, Giambattista Biffi e Luigi Stefano Lambertenghi, la cosiddetta Accademia dei Pugni, iniziale nucleo redazionale del foglio periodico \"Il Caff\u00e8\", destinato a diventare il punto di riferimento del riformismo illuministico italiano. \"Il Caff\u00e8\" inizia le sue pubblicazioni nel giugno 1764 ed esce ogni dieci giorni, fino al maggio 1766, quando viene raccolto in due volumi. Tra gli articoli pi\u00f9 importanti di Pietro Verri per \"Il Caff\u00e8\" vanno ricordati almeno gli \"Elementi del commercio\" (volume I, foglio 3), \"La commedia\" (I, 4-5), \"La medicina\" (I, 18), \"Su i parolai\" (II, 6).\nGli illuministi milanesi, e tra loro Verri, hanno rapporti epistolari anche con gli enciclopedisti francesi, tra cui Diderot, Voltaire e d'Holbach, mentre d'Alembert verr\u00e0 anche a Milano per incontrare il circolo del \"Caff\u00e8\".\nParallelamente all'impresa editoriale, Verri intraprende, con alcuni dei suoi sodali, la scalata politico-amministrativa del governo viennese di Milano, allo scopo di mettere in opera le riforme propugnate nella rivista. Nel gennaio 1764 \u00e8 fatto membro della Giunta per la revisione della \"ferma\" (appalto delle imposte ai privati) e nel 1765 del Supremo Consiglio dell'Economia. Quest'ultimo, presieduto da Gian Rinaldo Carli, altro collaboratore del \"Caff\u00e8\", assegna a Cesare Beccaria la cattedra di Economia pubblica e ad Alfonso Longo quella di Diritto pubblico ecclesiastico nelle Scuole Palatine. Nel 1778 Verri, Beccaria, Frisi e Secchi danno luogo alla Societ\u00e0 patriottica milanese.\nRisalgono a questi anni le \"Meditazioni sull'economia politica\" (1771), il \"Discorso sull'indole del piacere e del dolore\" (1773), che affronta temi sensistici che avranno grande importanza per Giacomo Leopardi, i \"Ricordi a mia figlia\" e le \"Osservazioni sulla tortura\" (1777). Il suo \u00e8 uno stile asciutto e libero, pieno di trattenuto vigore.\nCon la successione di Giuseppe II al trono d'Austria (1780), gli spazi per i riformisti milanesi si riducono, e a partire dal 1786 Verri lascia ogni incarico pubblico, assumendo un atteggiamento sempre pi\u00f9 critico nei confronti del figlio di Maria Teresa. Pubblica frattanto la \"Storia di Milano\" (1783).\nAll'arrivo di Napoleone (1796), Verri sessantottenne prende parte, con i compagni di giovent\u00f9 Alfonso Longo (1738-1804) e Luigi Lambertenghi (1739-1813), alla fondazione della Repubblica Cisalpina (1797), culla del tricolore italiano.\nMuore il 28 giugno del 1797, poco dopo aver presieduto la commissione che assegna a Melchiorre Gioia il premio del concorso di idee sul futuro italiano, durante una seduta notturna della Municipalit\u00e0 milanese, della quale era membro assieme a personalit\u00e0 come Giuseppe Parini. Le sue spoglie sono conservate nella cappella di famiglia, visibile al pubblico, che si trova a latere del Santuario della Beata Vergine del Lazzaretto, nel comune di Ornago (MB).\nIl fratello minore Giovanni, secondo alcuni sarebbe il padre naturale di Alessandro Manzoni, figlio di Giulia Beccaria e nipote di Cesare.\nMeriti e pensiero filosofico ed economico di Pietro Verri.\nGrazie alla sua opera come autore e come organizzatore Milano divenne il pi\u00f9 importante centro dell'Illuminismo italiano. L'ipotesi di civilt\u00e0 che scaturiva dalla figura intellettuale di Pietro Verri era forse troppo avanzata per poter essere adeguatamente raccolta dalla nostra cultura; e comunque lo colloca a pieno titolo tra le espressioni pi\u00f9 alte dell'Illuminismo italiano.\nIl grande merito storico di Pietro Verri consiste nel fatto di aver creato in Lombardia un grande centro di aggregazione illuminista, la rivista \"Il Caff\u00e8\". Ci\u00f2 che desta curiosit\u00e0 rimane il titolo con cui Pietro Verri scelse di intitolare la sua testata, dovuta al rilevante fenomeno della diffusione di caff\u00e8 (bar), come luoghi dove poter intraprendere un libero e attuale dibattito culturale, politico e sociale.\nCon i suoi scritti sul dolore e il piacere, Verri sottoscrisse le teorie di Helv\u00e9tius, nonch\u00e9 il sensismo di Condillac, fondando sulla ricerca della felicit\u00e0 e del piacere l'attivit\u00e0 dell'uomo. L'uomo, per Verri, tendeva a s\u00e9 stesso, al piacere, quindi secondo Verri l'uomo \u00e8 pervaso dall'idea del dolore, e il suo piacere non \u00e8 altro che una momentanea interruzione di questo dolore; questa tesi \u00e8 riscontrabile anche in Schopenhauer e in Leopardi e quest'ultimo potrebbe averla derivata da quella del Verri, essendo ispirato spesso dalla filosofia sensistica settecentesca. Per Verri quindi, la vera felicit\u00e0 dell'uomo non \u00e8 quella personale, ma \u00e8 quella a cui partecipa il collettivo, quasi fosse eutimia o atarassia. Anche Kant e Nietzsche apprezzeranno questa tesi.\nPer quanto riguarda la politica e l'economia, il pensiero di Pietro Verri \u00e8 controverso. Per quanto riguarda l'ambito economico, negli \"Elementi del Commercio\" (1769) e nella sua pi\u00f9 grande opera economica \"Meditazioni sull'economia politica\" (1771), enunci\u00f2 (anche, per primo, in forma matematica) le leggi di domanda e offerta, spieg\u00f2 il ruolo della moneta come \"merce universale\", appoggi\u00f2 il libero scambio e sostenne che l'equilibrio nella bilancia dei pagamenti \u00e8 assicurato da aggiustamenti del prodotto interno lordo (quantit\u00e0) e non del tasso di cambio (prezzo). Di conseguenza, pu\u00f2 essere visto come precursore di Adam Smith, del marginalismo e persino di John Maynard Keynes; altri per\u00f2 notano come assuma atteggiamenti di difesa del concetto di propriet\u00e0 privata e del mercantilismo.\nEgli ritiene che solo la libera concorrenza tra eguali possa distribuire la propriet\u00e0 privata: tuttavia pare favorevole principalmente alla piccola propriet\u00e0, per evitare il risorgere delle disuguaglianze.\n\"Osservazioni sulla tortura\".\nPietro Verri con le \"Osservazioni sulla tortura\" esprime la sua contrariet\u00e0 all'uso della tortura, definendo ingiusto e antistorico un modello cos\u00ec efferato di giurisprudenza e auspicando l'abolizione di questi metodi. Verri cominci\u00f2 la stesura dell'opuscolo gi\u00e0 nel 1760, ma non lo pubblic\u00f2 per non inimicarsi, con le pesanti critiche alla magistratura in esso contenute, il senato di Milano (tribunale) presso cui si stava decidendo dell'eredit\u00e0 del padre.\nLa grande opera del collega Beccaria \"Dei delitti e delle pene\", terminata nel 1764, prende in parte le mosse proprio dalle bozze delle \"Osservazioni sulla tortura\", oltre che dagli articoli de \"Il Caff\u00e8\". Sar\u00e0 forse a causa della irriconoscenza del Beccaria al supporto del Verri che i due scrittori e amici arriveranno al pi\u00f9 acceso scontro.\nNella versione definitiva e aggiornata delle \"Osservazioni\" (1777), che sono in conclusione un invito ai magistrati a seguire le idee illuministe invece di irrigidirsi sulle posizioni conservatrici, la dialettica di Verri \u00e8 cruda e basilare: la tortura \u00e8 una crudelt\u00e0, perch\u00e9 se la vittima \u00e8 innocente, subisce sofferenze non necessarie, mentre se colpisce un colpevole presumibile rischia di martoriare il corpo di un possibile innocente. Inoltre gli accusati rinunciano nella tortura alla loro difesa naturale istintiva, e ci\u00f2 viola la legge di natura.\nVerri apre la sua opera con la ricostruzione del processo agli untori del 1630, presentandolo sia come documento dell'ignoranza di un secolo non guidato dai \"Lumi\", sia come emblema del modo in cui leggi sbagliate portano a evidenti ingiustizie. Questa ricostruzione fornir\u00e0 la base per la \"Storia della colonna infame\" di Alessandro Manzoni, che per\u00f2 la presenter\u00e0 come testimonianza di ci\u00f2 che accade quando uomini ingiusti detengono un grande potere, come all'epoca era quello del senato milanese.\nL'opera di Verri non arriver\u00e0 mai ad avere il successo che invece ebbe \"Dei delitti e delle pene\", vuoi perch\u00e9 la maggior parte delle osservazioni in essa sviluppate erano gi\u00e0 contenute nell'opera di Beccaria, vuoi per via dello stile di Verri, dotto e di difficile comprensione, che rendeva di per s\u00e9 ardua la diffusione del testo, che pure conteneva molti ulteriori spunti rispetto all'opera del collega.\nOpere, scritti e discorsi.\nLe principali opere del Verri sono, in ordine cronologico:\nL'Edizione Nazionale.\nL'8 marzo 2000 Ministero per i beni e le attivit\u00e0 culturali ha deciso di avallare un'Edizione nazionale delle opere di Pietro Verri. Attualmente il comitato, finanziato pubblicamente, dalla Fondazione Cariplo e da Banca Intesa Sanpaolo, \u00e8 presieduto da Carlo Capra e composto da una ventina di studiosi e si basa, per la stesura delle opere, sull'Archivio Verri, donato dalla Contessa Luisa Sormani Andreani Verri alla \"Fondazione Raffaele Mattioli per la storia del pensiero economico\" nel 1981."}
{"id": "275109", "revid": "541054", "url": "https://it.wikipedia.org/wiki?curid=275109", "title": "X-Plane", "text": "X-Plane \u00e8 un videogioco di genere simulativo aeronautico sviluppato da Austin Meyer e prodotto dalla Laminar Research dapprima per Windows e Linux e successivamente per Android e IOS. L'ultima versione disponibile per sistemi desktop \u00e8 la 11.55, mentre per le piattaforme mobili \u00e8 la 10.\nModello fisico del simulatore.\nIl modello fisico di volo di X-Plane \u00e8 basato sulla cosiddetta \"Blade Element Theory\", che interpreta la forma geometrica di qualsiasi velivolo e simula il modo in cui questo potrebbe comportarsi durante il volo. Alla base di questa teoria c'\u00e8 un processo in cui ogni aereo viene suddiviso in sottoparti, e per ognuna di queste viene calcolato il comportamento. Tutte queste forze applicate sulle superfici aerodinamiche del velivolo vengono poi convertite in accelerazioni e integrate in velocit\u00e0 e posizione.\nI vantaggi di questo modello risiedono nell'accuratezza e nella flessibilit\u00e0, in quanto \u00e8 applicabile a qualsiasi tipo di velivolo dagli aeroplani agli elicotteri passando per alianti e dirigibili. A differenza di altri simulatori di volo che simulano le forze da applicare solamente su una parte specifica dell'aereo (molto spesso il muso), il Blade Element simula ogni parte dell'ala, dello stabilizzatore e in caso di elicottero delle rispettive pale.\nQuesto tipo di modello di volo \u00e8 tuttavia molto soggetto ad errori di programmazione nella forma dell'aeromobile, infatti anche un errore millimetrico nella programmazione delle superfici pu\u00f2 portare a comportamenti inaspettati e non corrispondenti alla realt\u00e0.\nSuddivisione dell'elemento.\nAll'avvio del simulatore, tutte le componenti aerodinamiche del velivolo vengono suddivise fino a un massimo di dieci elementi. Su questi elementi poi vengono eseguiti i calcoli matematici per simulare la fisica.\nCalcolo delle velocit\u00e0.\nAffinch\u00e9 si possano calcolare perfettamente i vettori di velocit\u00e0 di ciascun elemento vengono prese in considerazione le velocit\u00e0 angolari e lineari del velivolo, oltre che quelle di bracci longitudinali, laterali e verticali. Affinch\u00e9 il processo sia il pi\u00f9 efficace e realistico possibile, questo viene eseguito pi\u00f9 volte per ogni frame (da un minimo di 2 ad un massimo di 10), al fine di ridurre al minimo eventuali errori di calcolo. Dalla versione 9.30 sono stati introdotti importanti miglioramenti nel modello di volo, compresa la simulazione completa del \"propwash\" e del \"downwash\" nonch\u00e9 una modellazione ulteriormente migliorata sugli stalli asimmetrici e l'ingresso in vite.\nModalit\u00e0 di gioco.\nL'obiettivo di \"X-Plane\" \u00e8 duplice: se da un lato cerca di far avvicinare i neofiti al mondo dell'aviazione dall'altro cerca di essere da addestramento per i piloti pi\u00f9 esperti. Ci\u00f2 avviene grazie alle due modalit\u00e0 di gioco presenti nel simulatore: scuola di volo e volo libero.\nNella modalit\u00e0 scuola di volo \u00e8 possibile imparare i fondamenti di aeronautica come rullaggio in pista, decollo, atterraggio, controllo dell'aeromobile e uso della strumentazione di bordo.\nNella modalit\u00e0 volo libero non essendoci uno scenario predefinito \u00e8 l'utente stesso a selezionare l'aeroporto di partenza, il velivolo e il piano di volo.\nScenario.\nLo scenario di X-Plane, in particolare nella versione 11, include qualsiasi aeroporto al mondo. Questo \u00e8 stato reso possibile sia grazie alle immagini aeree sia grazie alla modellazione 3D dei vari aeroporti. Il terreno, le citt\u00e0, i rilievi montuosi e le grandi distese d'acqua sono presenti nella mappa di gioco grazie alle immagini aeree. Queste foto, associate a precise coordinate geografiche identificano un dato punto nel globo a una specifica texture da applicare su quel punto. Il risultato \u00e8 che ad esempio, sorvolando Roma, \u00e8 possibile ammirare il Colosseo, esattamente come \u00e8 possibile a bordo di un vero velivolo. Tuttavia, non tutti gli aeroporti hanno la stessa qualit\u00e0, in particolar modo quelli pi\u00f9 piccoli.\nMotore grafico di gioco.\nSin dalle prime versioni del gioco, il motore grafico \u00e8 sempre stato proprietario e sviluppato internamente da Laminar Research. Nonostante il motore di rendering sia affidato a OpenGL, dalla versione 11.50 \u00e8 possibile utilizzare le Vulkan (API)) con un consistente aumento in termini di prestazioni grafiche. L'utilizzo delle API Vulkan ha reso possibile anche l'abilitazione della tecnologia HDR.\nPlane Maker.\nGrazie allo strumento \"Plane Maker\" \u00e8 possibile creare il proprio velivolo da zero, pur non avendo conoscenze approfondite in aerodinamica e modellazione 3D. Integrato nel bundle del simulatore, Plane Maker una volta inseriti tutti i dati riguardo alla fisica di volo come peso, apertura alare, potenza dei motori, deflessioni di controllo, sezioni del profilo aerodinamico, ecc., modella le prestazioni del velivolo in modo tale da risultare quanto pi\u00f9 realistico possibile, andando quindi a integrarsi con la fisica di gioco e con il modello a \"Blade Element\", proprio come avviene con i modelli originali rilasciati dallo sviluppatore.\nIl percorso per creare il velivolo \u00e8 il seguente:\nAerei presenti di default.\nVersione 11.50\nSono presenti anche tutti i velivoli delle versioni precedenti, attivabili attraverso una spunta nel menu della scelta dell\u2019aeromobile.Tuttavia c'\u00e8 da segnalare che questi non sono aggiornati nella veste grafica e simulativa di Xplane 11.\nCommunity e modding.\nIntorno a \"X-Plane\" ruota una folta e attiva community di utenti e sviluppatori indipendenti che arricchiscono il gioco di base. Attraverso una serie di addon freeware e a pagamento, rilasciati sullo store ufficiale, \u00e8 possibile aggiungere decine di aeroporti dettagliati o praticamente qualsiasi velivolo esistente e molti di invenzione.\nPer simulare un mondo dinamico, il gioco pu\u00f2 essere connesso in rete attraverso il protocollo UDP o TCP/IP affinch\u00e9 possa interfacciarsi ad altre istanze del simulatore in tutto il mondo. Questo permette non solo di avere voli in contemporanea da tutto il mondo ma anche aeroporti in continuo movimento. Ci\u00f2 \u00e8 possibile grazie ad addon come \"pilotedge.\"\nGrazie alla community \u00e8 inoltre possibile simulare la fornitura del servizio ATC (\"Air Traffic Control\" - controllo del traffico aereo) quando si \u00e8 in aeroporto, facendosi guidare da altri utenti presenti nella torre di controllo nella scelta della pista di decollo/atterraggio, e delle fasi iniziali o terminali del volo, esattamente come nella realt\u00e0.\nVersioni mobili.\nNel dicembre 2019 \u00e8 stata rilasciata dapprima su App Store e successivamente su Google Play la versione mobile di X-Plane. A differenza della controparte desktop questa \u00e8, per ovvie ragioni di differenza potenziale tra un personal computer e uno smartphone, leggermente meno potente a livello grafico, con meno dettagli nella vegetazione, negli aeroporti e negli scenari in generale. Tuttavia il risultato ottenuto \u00e8 in linea con altri simulatori presenti negli store sopracitati, dal momento che integra lo stesso motore di gioco della versione 11. Proprio come la versione per computer, integra inoltre tutti gli aeroporti al mondo e gli stessi aeromobili. Non \u00e8 possibile per\u00f2, espandere il gioco con addon.\nUso privato e uso professionale.\nEssendo un simulatore ancor prima di essere un videogioco, \"X-Plane\" permette di acquistare una licenza professionale che, diversamente da quella privata, d\u00e0 all'utente, a partire dalla versione 8.60, la possibilit\u00e0 di usare il software come base per addestramento certificato Federal Aviation Administration. Per far s\u00ec che questo possa avvenire serve una costosa attrezzatura certificata sempre dal suddetto ente, come l'integrazione con i sistemi di navigazione Garmin G1000.\nUn'altra differenza dalla versione \"casalinga\" consiste nel motore di gioco: pi\u00f9 preciso e dettagliato nella versione professionale, esegue numerose altre simulazioni e calcoli per rendere l'esperienza quanto pi\u00f9 vicina a quella di un volo realistico."}
{"id": "275111", "revid": "125977458", "url": "https://it.wikipedia.org/wiki?curid=275111", "title": "Alfa Romeo 156", "text": "LAlfa Romeo 156 (\"Progetto 932\") \u00e8 una berlina di segmento D prodotta dalla casa automobilistica italiana Alfa Romeo dal 1997 al 2005. Venne sostituita nel 2005 dalla Alfa 159 e fu commercializzata anche nelle versioni \"Sportwagon\" (2000-2006) e \"Crosswagon\" (2003-2007).\nLa nascita.\nPer qualche appassionato del marchio, nei primi anni 1990 l'Alfa Romeo 155 aveva in qualche modo minato la reputazione della casa del biscione per quel che doveva essere l'aspetto dinamico di una vettura di Arese. La 155 veniva rimproverata, in particolare, di aver completamente abbandonato la trazione posteriore e di utilizzare parti meccaniche derivate dal gruppo Fiat.\nI vertici Fiat cercarono allora di realizzare una sostituta della 155 che potesse ritrovare quelle caratteristiche dinamiche che gli alfisti chiedevano; niente ritorno della trazione posteriore, comunque, ma certo una vettura che potesse diversificarsi e non poco dalle altre auto medie del gruppo. Si decise di partire dal pianale Tipo II, ma di modificare molte parti in modo da ottenere una massa inferiore (struttura plancia in magnesio) e un comportamento dinamico superiore con sospensioni indipendenti posteriori derivate dalla Lancia Delta Integrale da rally. Si arriv\u00f2, quindi, a definire il pianale Tipo II rev 3 da condividere con la pi\u00f9 piccola 147, la GT e, con sospensioni differenti sia anteriori che posteriori, anche con la Lancia Lybra, che rimarr\u00e0 nel tempo un'esclusiva Alfa Romeo. Una piattaforma dotata di sospensioni inedite a quattro ruote indipendenti, del tipo a quadrilatero alto all'anteriore e \"MacPherson evoluto\" al posteriore. Lo schema a quadrilatero alto riproduce il classico schema a quadrilatero, ma \u00e8 adatto ad essere ospitato in telai originariamente concepiti per ospitare motori a disposizione trasversale e il solo MacPherson all'anteriore a causa dei minori ingombri trasversali. Questo fu il compromesso trovato dal gruppo Fiat, nella speranza di poter tornare a soddisfare quelle che erano le richieste di un mercato molto esigente quale quello che sempre si era rivolto alle vetture Alfa Romeo.\nFu sotto queste linee guida che al Salone di Francoforte del 1997 venne presentata la nuova berlina di segmento D, la quale ottenne subito un enorme numero di consensi sia da parte degli appassionati del marchio, sia da parte delle riviste specializzate. A riprova di questo, i numeri di vendita sopra ogni aspettativa (90\u00a0000 ordini solo nei primi 4 mesi di commercializzazione) e il titolo di Auto dell'anno 1998. Solo nel 2000 verr\u00e0 poi lanciata la versione familiare della 156, denominata Sportwagon.\nLa Alfa Romeo 156 \u00e8 stata utilizzata come \"gazzella\" dall'Arma dei Carabinieri, rimpiazzata successivamente dall'Alfa Romeo 159.\nL'estetica.\nLa I serie (1997-2001).\nLa 156 \u00e8 un'auto caratterizzata da una linea particolarmente armoniosa e al tempo stesso aggressiva, che porta la firma di Walter de Silva. La vettura abbandona completamente lo stile spigoloso e a cuneo della 155, in favore di una linea pi\u00f9 dolce composta da linee tese e raccordi ad ampio raggio. Una caratteristica particolare \u00e8 data poi dallo spostamento delle maniglie delle portiere posteriori in una posizione integrata con i finestrini laterali, tale da renderne difficile l'individuazione ad un primo sguardo.\nAnche gli interni portano in dote la stessa evoluzione stilistica degli esterni: linee molto morbide caratterizzano l'intera plancia e due grandi elementi circolari costituiscono il cruscotto di fronte al pilota. Tre piccoli strumenti circolari presenti sulla plancia centrale seguono la tradizione della casa. Il volante, inedito, incorpora l'airbag (fino a quel momento di serie solo sulla pi\u00f9 lussuosa 164) e, in optional, pu\u00f2 avere la corona in radica.\nL'ultimo modello della prima serie fu la \"Limited Edition\" che si distingueva, oltre che per il particolare colore grigio/azzurro metallizzato, anche per l'interno in pelle nera MOMO, volante e pomello cambio in pelle, strumentazione con fondini neri e cifre arancio, console in carbon look, minigonne e cerchi da 16\" a motivi lenticolari (gli stessi del pack sport) con pneumatici 205/55 R16. \u00c8 stata prodotta solo nelle motorizzazioni 1,9 JTD e 1,8 TS nel 2001.\nLa II serie (2001-2003).\nIl \"Model Year 2002\" (nota anche come II serie) propone numerose novit\u00e0, a livello di estetica, equipaggiamenti e motorizzazioni. Per quanto riguarda gli interni, Alfa Romeo cerca di sopperire alle richieste dei clienti, i quali avevano avvertito un livello di qualit\u00e0 inferiore rispetto al resto dell'auto. Viene quindi modificata leggermente la parte centrale della plancia che, in alto, si arricchisce del computer multifunzione di bordo. Viene allargata anche la disponibilit\u00e0 di colori. Numerosi optional vengono aggiunti: nuovi servizi di infotainment (denominati \"Connect\" e \"Connect Nav\"), l'impianto stereo Bose e un nuovo sistema di climatizzazione automatica bi-zona. Viene infine adottato un nuovo volante (provvisto di tasti per il controllo per l'impianto stereo) il quale, per le versioni dotate di cambio \"Selespeed\", sostituisce i tasti sulle razze con delle levette (meglio conosciute come paddles).\nGli esterni sono caratterizzati dai consueti paraurti della serie precedente, ma completamente in tinta con la carrozzeria, al pari degli specchietti retrovisori. Sparisce la serratura del baule nascosta dietro lo stemma. Sono inoltre disponibili dei nuovi fari allo xeno dotati di tergifari.\nLa III serie (2003-2005).\nNel fine giugno 2003 entra poi in scena la III serie della 156, la quale viene sottoposta ad un massiccio restyling e introduce ulteriori innovazioni e aggiornamenti. In questo caso, la linea esterna subisce una serie di modifiche ad opera di Giorgetto Giugiaro, che anticipano, in qualche forma, quella che sar\u00e0 il design della successiva 159 (affidata allo stesso designer), una delle pi\u00f9 evidenti riguarda la fanaleria anteriore. Le linee morbide che caratterizzavano la serie precedente vengono sostituite da nuovi tratti leggermente spigolosi e pi\u00f9 sportivi. Nel 2004 viene presentata anche l'Alfa 156 Crosswagon, una versione crossover con trazione integrale e carrozzeria rialzata da terra con vistose protezioni per il fuoristrada. Nello stesso anno venne presentata la 156 GTA AM (Autodelta Maggiorata) realizzata dalla Autodelta e dotata di un propulsore 3,7 V6.\nLa dinamica.\nLa guidabilit\u00e0 \u00e8, come da tradizione Alfa Romeo, di prim'ordine, grazie a un'elevata resistenza torsionale e a un intelligente schema di sospensioni: all'anteriore era prevista una soluzione a quadrilatero alto con braccio inferiore e portamozzo in acciaio forgiato, mentre quello superiore in alluminio era disposto in modo da incrementare l'angolo di incidenza alla ruota in appoggio durante la fase di rollio, al posteriore venne riproposto il \"MacPherson evoluto\" derivato dalla Lancia Delta e gi\u00e0 utilizzato dalla 164, tale soluzione permette grande stabilit\u00e0 grazie a una certa azione autosterzante delle ruote posteriori, dovuta alla differente lunghezza dei 2 bracci inferiori e alle loro boccole di durezza differenziata. Lo sterzo era molto diretto e aiutava ad avere poco sottosterzo. Se la tenuta e la stabilit\u00e0 ne beneficiano, non si pu\u00f2 dire altrettanto del diametro minimo di sterzata, decisamente ampio e quindi scomodo in manovra.\nLa berlina fu offerta sul mercato con la sola trazione anteriore con motore trasversale, ma dal 2003, in concomitanza con il restyling di Giugiaro, furono introdotte due versioni della Sportwagon a trazione integrale Q4 abbinata al motore Multijet da 150 cavalli, una con caratterizzazione pi\u00f9 stradale, l'altra, denominata Crosswagon, con una certa vocazione fuoristradistica, grazie alla presenza di un assetto rialzato, a protezioni sotto la scocca e sotto i paraurti. Tali veicoli si basano su uno schema di trazione integrale a 3 differenziali, di cui il centrale \u00e8 di tipo Torsen C. La coppia motrice viene trasmessa al 58% all'asse posteriore in condizioni di aderenza ideale. \u00c8 lecito dire che le versioni Q4 della 156 furono introdotte anche a scopo di studiare il nuovo sistema di trazione integrale, per perfezionarlo in vista del lancio, di l\u00ec a breve, della sostituta 159.\nDisponibili su alcune versioni i sistemi VDC e ASR, mentre su alcune motorizzazioni erano presenti di serie.\nAssemblaggio.\nDi particolare rilevanza \u00e8 l'uso, per la prima volta su un modello di grande serie, di componenti di assemblaggio in magnesio. Sono infatti realizzati in questo materiale la traversa di supporto della plancia, l'anima metallica dello sterzo, e il telaio dei sedili anteriori.\nL'Alfa 156 \u00e8 stata anche assemblata in Thailandia tra il marzo 2002 e fine 2004. Poche centinaia di esemplari sono usciti dallo stabilimento General Motors locale.\nVarianti.\nLa 156 GTA.\nLa \"156 GTA\" e la \"156 Sportwagon GTA\" furono presentate al Salone di Francoforte nel settembre 2001. La \"GTA\" (\"Gran Turismo Alleggerita\") prende il nome dall'Alfa Romeo Giulia GTA degli anni '60.\nFurono prodotte 1.973 berline e 1.678 Sportwagon fino all'ottobre 2005 quando la produzione venne fermata, e la 156 venne sostituita dall'Alfa Romeo 159.\nIl primo esemplare GTA \u00e8 stato venduto tramite un'asta on-line, durata dal 13 al 23 settembre durante il Salone di Francoforte. L'offerta vincente \u00e8 stata di \u20ac 48.691,26, che \u00e8 stata devoluta al fondo di beneficenza Telethon.\nL'auto monta il V6 \"Busso\" da 3,2 litri, costruito nello stabilimento Alfa Romeo di Arese, in grado di sviluppare 250 CV. Il motore ha un alesaggio da 93\u00a0mm e una corsa da 78\u00a0mm e quindi una cilindrata di cm\u00b3 e 300 N\u00b7m di coppia. Dopo la commercializzazione, Autodelta, specialista tuner di Alfa Romeo, ha prodotto versioni con prestazioni fino a 3,7 litri e 400 CV (). La 156 che ha vinto Campionato europeo turismo montava invece, un motore da 2,0 litri a 4 cilindri da 300 CV () a causa delle normative di classe.\nLe varianti GTA condividevano gli interni con le comuni 156. Anche le porte, il bagagliaio e il cofano erano condivisi. Tutto il resto era unico per la GTA, realizzato appositamente dal Centro Ricerche Fiat e dal Centro Ricerche Maserati.\nAnche lo sterzo \u00e8 stato reso pi\u00f9 veloce, solo 1,7 giri per una sterzata completa rispetto a 2,1 nei modelli normali. La GTA aveva anche freni pi\u00f9 grandi di derivazione Brembo, davanti da 305 millimetri (12 pollici) e dischi posteriori da 276 millimetri (10,8 pollici). I dischi anteriori sono stati successivamente aggiornati a 330 millimetri (13 pollici) per far fronte al potenziale di prestazioni.\nVersioni speciali.\nAlfa Romeo 156 GTAm.\nL'Alfa Romeo 156 GTAm \u00e8 stata presentata al Motor Show di Bologna nel dicembre 2002. La vettura \u00e8 stata costruita dal partner del Gruppo Fiat N.Technology. Il motore GTA da cm\u00b3 \u00e8 stato aumentato a cm\u00b3 e la potenza \u00e8 stata portata a 300 CV. La vettura ha passaruota allargati, pneumatici da 19 pollici ed \u00e8 equipaggiata con differenziale a slittamento limitato N.Technology. Questa versione non ha mai raggiunto la fase di produzione.\nAlfa Romeo 156 Sportwagon GTA 3.5 Autodelta.\nAl Salone di Ginevra 2004 Autodelta ha presentato un prototipo di 156 Sportwagon equipaggiato con un motore V6 da cm\u00b3 con 300 cavalli a 6800 rpm. L'auto \u00e8 stata dotata di ammortizzatori regolabili Bilstein, molle Eibach e freni anteriori Brembo con un diametro di 330 millimetri. L'auto \u00e8 stata anche alleggerita usando un cofano motore composito.\nAutodelta 156 GTA 3.7 V6.\nLa societ\u00e0 di tuning Autodelta con sede a Londra ha inoltre realizzato due versioni ad alte prestazioni basate su 156 GTA. Nella prima versione, denominata GTA AM, il motore Alfa Romeo V6 \u00e8 stato portato a cm\u00b3, in grado di arrivare a 328 CV a 7300 giri/min. Con questa potenza l'auto potrebbe raggiungere la velocit\u00e0 massima di 310 chilometri all'ora. L'altra versione chiamata GTA AM Super era \"l'upgrade\" della prima versione, ora equipaggiata con il compressore Rotrex capace di arrivare a 400 CV.\nAlfa Romeo 156 Coloni S1.\nIl costruttore italiano di auto da corsa Coloni ha realizzato un prototipo unico per la Formula Libre del Gruppo FIA denominata Alfa Romeo 156 Coloni S1, o 156 Maxiturismo. La vettura \u00e8 una vera e propria vettura da corsa in fibra di carbonio con telaio tubolare, con motore Alfa Romeo V6 da 3,0 litri che produce tra i 380 CV e i 500 CV. L'auto monta un cambio sequenziale Hewland-Coloni a 6 rapporti e pesa circa 900 chilogrammi. \u00c8 in grado di raggiungere oltre 310 chilometri all'ora.\nMotorizzazioni.\nLa principale innovazione portata dalla 156 \u00e8 stata l'introduzione, per la prima volta nel 1997 e in contemporanea con la Mercedes-Benz Classe C (in quanto il brevetto apparteneva al Gruppo Fiat ed era stato messo a punto assieme al Politecnico di Bari, ma per le cartolarizzazioni fu venduto alla Bosch), del motore turbodiesel a iniezione diretta \"common rail\", una vera rivoluzione nella tecnologia motoristica, in seguito impiegata da tutte le case automobilistiche.\nLa storia del \"common rail\" \u00e8 legata il fisico barese Mario Ricco all'epoca direttore del Centro Ricerche Alimentazione Motori Elasis e considerato l'inventore di questo sistema. E infatti mentre la parte elettronica \u00e8 stata sviluppata dal Centro Ricerche Fiat di Orbassano e dai centri Magneti Marelli di Torino e Bologna, l'iniettore, la pompa e il regolatore di pressione (in pratica il \"cuore\" del sistema common rail) sono stati sviluppati proprio dal Centro Ricerche Alimentazione Motori Elasis di Bari (centro ricerche del Gruppo Fiat). E ancora oggi \u00e8 a Bari, nella zona industriale, lo stabilimento della Bosch che produce le pompe ad alta pressione per tutto il mercato europeo.\nNel 2002 la 156 ha introdotto per le motorizzazioni diesel la tecnologia Multijet (associata a una distribuzione a quattro valvole per cilindro) che permette iniezioni di gasolio multiple per ogni combustione, migliorando prestazioni e consumi.\nSul versante dei motori a benzina, sempre nel 2002 Alfa Romeo sostituisce il classico 2.0 Twin Spark (che rispetto al precedente 2.0 16V della 155 aveva adottato un sistema di collettori a lunghezza variabile arrivando a 155 cavalli) con il nuovissimo 2.0 \"JTS\" (Jet Thrust Stoichiometric) a iniezione diretta, capace di sviluppare 166 CV e di coppia massima, ottenendo un netto risparmio sui consumi rispetto al precedente motore, che per\u00f2 alla guida appare pi\u00f9 appagante, anche a causa del pi\u00f9 avanzato stato di sviluppo del precedente Twin Spark.\nAl top della gamma si trovano infatti due versioni del propulsore V6 \"Busso\", che montato proprio su 156, oltre che sull'Alfa Romeo 147 concluse la sua carriera trentennale: un da 192 cavalli e il 3,2 montato sulla \"156 GTA\" da 250 cavalli, ultima evoluzione di questo 6 cilindri.\nQuesto motore \u00e8 stato l'ultimo prodotto nello storico Stabilimento Alfa Romeo di Arese fino a dicembre 2005, con la fine della produzione di questo motore lo stabilimento fu chiuso.\nMotori a benzina.\nI motori a benzina sono i classici Alfa Romeo gi\u00e0 adottati negli ultimi anni anche dalla precedente Alfa 155: i propulsori assemblati dall'FMA di Pratola Serra a 4 cilindri e il 2,5 V6 \"Busso\" al top di gamma. Entrambi rispettano la nuova norma antinquinamento Euro 2.\nI motori assemblati dall'FMA sono caratterizzati da una distribuzione a quattro valvole per cilindro comandate da un doppio albero a camme in testa. Ciascun cilindro pu\u00f2 vantare poi una doppia candela di accensione (in inglese \"Twin Spark\", che per appunto \u00e8 anche la denominazione usata da Alfa Romeo).\nIl V6 \"Busso\" bialbero a 24 valvole in un primo momento viene offerto unicamente in versione da 2,5 litri di cilindrata, mentre nel 2002 verr\u00e0 offerta anche la nuova versione da 3,2 litri abbinata alla storica sigla \"GTA\".\nNel 2000 tutti i benzina subiscono una serie di aggiornamenti tali da rispettare la nuova normativa antinquinamento Euro 3. Nel febbraio 2002 invece, in contemporanea alla presentazione di un leggero restyling, viene inserita nella gamma il rinnovato 2,0 litri \"JTS\" ad iniezione diretta di benzina omologato Euro 4 e abbinato sia al cambio manuale a 5 rapporti che al robotizzato \"Selespeed\".\nL'Alfa Romeo 156 nelle competizioni.\nCos\u00ec come fu per la 155, anche l'Alfa Romeo 156 fu ben presto impegnata in numerosi campionati sportivi.\nIn particolare, \u00e8 nel Campionato Europeo Turismo (ETCC) che ottiene i maggiori successi tra cui 4 titoli europei consecutivi: dal 2000 al 2002 guidata da Fabrizio Giovanardi, nel 2003 ad opera di Gabriele Tarquini. Ancora nel 2004, malgrado la mancata vittoria del titolo piloti e di quello costruttori, l'Autodelta Squadra Corse \u00e8 la scuderia con il maggior numero di punti.\nNel 2005 l'Alfa prende parte al Campionato del mondo turismo (WTCC), ancora con la 156, e riesce a conquistare la seconda posizione nel campionato costruttori, con un'auto che ormai conta ben 8 anni sulle spalle. Purtroppo, a fine campionato, invece di puntare all'inserimento di una nuova vettura che potesse continuare a raccogliere i successi della 156, l'Alfa Romeo decide di ritirarsi dal campionato quale team ufficiale. Per il 2006 e il 2007 rimangono ancora le 156 preparate dalla Autodelta Squadra Corse, ma con una competitivit\u00e0 che naturalmente va scemando nei confronti di avversarie pi\u00f9 moderne e agguerrite quali BMW, SEAT e Chevrolet.\nLe Alfa 156 che hanno corso nel ETCC e nel WTCC, rispettivamente con i nomi 156 GTA e 156 Super 2000, avevano una potenza di 275 cavalli con un regime massimo di rotazione di rpm, trazione anteriore, cambio sequenziale a 6 marce con innesti Hewland e una magra dieta di peso a base di carbonio. Ci\u00f2 la rese una delle macchine pi\u00f9 temute del campionato.\nL'Alfa 156 ha preso parte, con numerosi successi, anche al Campionato Italiano Superturismo.\nL'Alfa Romeo 156 nelle forze dell'ordine.\nL'Alfa 156 \u00e8 stata ampiamente impiegata dalle forze dell'ordine. La Polizia di Stato ne ha acquistato qualche esemplare - sia in colori d'istituto che in colori civili - per scopi di controllo del territorio e rappresentanza, mentre la maggior parte delle 156 in dotazione alla Polizia, soprattutto in formato station wagon, \u00e8 stata impiegata dalla stradale o dall'autostradale (in quest'ultimo caso, si tratta di vetture acquistate direttamente dalle societ\u00e0 concessionarie dei vari tratti autostradali). L'Arma dei Carabinieri ha utilizzato la 156 per il nucleo radiomobile. La Guardia di Finanza ha utilizzato in maniera massiccia quest'autovettura, soprattutto per le attivit\u00e0 operative dei Nuclei Mobili e delle sezioni A.T.P.I. (Anti Terrorismo Pronto Impiego). Successivamente furono sostituite dalle pi\u00f9 moderne Alfa Romeo 159, come avvenne nella produzione di serie."}
{"id": "275126", "revid": "26630", "url": "https://it.wikipedia.org/wiki?curid=275126", "title": "Termodinamica", "text": "La termodinamica \u00e8 la branca della fisica classica e della chimica che studia e descrive le trasformazioni termodinamiche indotte da calore a lavoro e viceversa in un sistema termodinamico, in seguito a processi che coinvolgono cambiamenti delle variabili di stato temperatura ed energia.\nLa termodinamica classica si basa sul concetto di \"sistema macroscopico\", ovvero una porzione di massa fisicamente o concettualmente separata dall'ambiente esterno, che spesso per comodit\u00e0 si assume non perturbato dallo scambio di energia con il sistema (sistema isolato): lo stato di un sistema macroscopico che si trova in condizione di equilibrio \u00e8 specificato da grandezze dette \"variabili termodinamiche\" o \"funzioni di stato\" come temperatura, pressione, volume e composizione chimica. Le principali notazioni in termodinamica chimica sono state stabilite dalla unione internazionale di chimica pura e applicata.\nTuttavia esiste una branca della termodinamica, denominata termodinamica del non equilibrio che studia i processi termodinamici caratterizzati dal mancato raggiungimento di condizioni di equilibrio stabile.\nStoria.\nFu Sadi Carnot nel 1824 il primo a dimostrare che si pu\u00f2 ottenere lavoro dallo scambio di calore tra due sorgenti a temperature differenti. Attraverso il teorema di Carnot e la macchina ideale di Carnot (basata sul Ciclo di Carnot) quantific\u00f2 questo lavoro e introdusse il concetto di rendimento termodinamico.\nNel 1848 Lord Kelvin, utilizzando la macchina di Carnot, introdusse il concetto di temperatura termodinamica effettiva e a lui si deve un enunciato del secondo principio della termodinamica.\nNel 1850 James Prescott Joule dimostr\u00f2 l'uguaglianza delle due forme di energia (allora si credeva esistesse ancora il fluido calorico).\nArrivato a ci\u00f2 si pose il problema che, se fosse stato possibile ottenere calore dal lavoro in modo totale, non sarebbe stato poi possibile ottenere l'inverso. A questo risultato approd\u00f2 anche Clausius che nel 1855 introdusse la sua disuguaglianza per riconoscere i processi reversibili da quelli irreversibili e la funzione di stato entropia.\nNel 1876 Willard Gibbs pubblic\u00f2 il trattato \"On the Equilibrium of Heterogeneous Substances\" (\"Sull'equilibrio delle sostanze eterogenee\") in cui mostr\u00f2 come una trasformazione termodinamica potesse essere rappresentata graficamente e come studiando in questo modo l'energia, l'entropia, il volume, la temperatura e la pressione si potesse prevedere l'eventuale spontaneit\u00e0 del processo considerato.\nIl caso della termodinamica \u00e8 emblematico nella storia e nell'epistemologia della scienza: si tratta infatti di uno di quei casi in cui la pratica ha precorso la teoria stessa: prima \u00e8 stata ideata la macchina a vapore, poi \u00e8 stato sistematizzato il suo funzionamento teorico attraverso i suoi principi di base.\nDescrizione.\nUniverso termodinamico.\nL'universo termodinamico \u00e8 costituito dall'ambiente e dal sistema termodinamico (l'oggetto di studio).\nAmbiente.\nL'ambiente esterno di un sistema \u00e8 identificabile con tutti i corpi materiali o con tutte le sorgenti di energia ad immediato contatto con esso con il quale \u00e8 possibile scambiare energia e materia.\nSistemi termodinamici.\nUn \"sistema termodinamico\" \u00e8 una qualunque porzione dell'universo a cui ci si sta interessando come oggetto d'indagine (la rimanente parte dell'universo si definisce invece ambiente). Questa porzione di spazio \u00e8 separata dal resto dell'universo, cio\u00e8 dall'ambiente esterno, mediante una superficie di controllo (superficie reale o immaginaria, rigida o deformabile), ed \u00e8 sede di trasformazioni interne e scambi di materia o energia con l'ambiente esterno. Questi stessi scambi causano perci\u00f2 la trasformazione del sistema, poich\u00e9 esso passa da una condizione di partenza ad una differente. In pratica un sistema si trasforma quando passa da uno stato d'equilibrio iniziale ad uno finale. L'ambiente rimane invece approssimativamente \"inalterato\", poich\u00e9 il sistema rispetto ad esso \u00e8 talmente piccolo che uno scambio di energia o materia risulterebbe ininfluente per l'ambiente rispetto alla totalit\u00e0 degli stessi al suo interno, altrimenti non si parlerebbe di ambiente ma di un altro sistema (al quale l'ambiente per definizione non corrisponde).\nGli scambi di massa o energia possono avvenire sotto forma di calore o lavoro. Questi due concetti non sono delle propriet\u00e0 intrinseche del sistema, ma sussistono nel momento in cui esso interagisce con l'ambiente, cio\u00e8 scambia energia con l'esterno. Quindi un sistema non possiede calore o lavoro, bens\u00ec energia; ogni variazione di energia \u00e8 poi esprimibile in termini di \"calore\", se il passaggio di energia \u00e8 dovuto ad una differenza di temperatura tra ambiente e sistema, e lavoro (per qualunque variazione energetica che non sia dovuta alla differenza di temperatura, come ad esempio una forza meccanica che provochi uno spostamento, un trasferimento di energia elettrica o elastica).\nSi possono distinguere vari tipi di sistemi, in dipendenza dal modo di scambiare energia con l'esterno:\nIn un sistema isolato una trasformazione pu\u00f2 avvenire ugualmente non tramite scambi di massa o energia ma tramite fluttuazioni delle stesse.\nI bordi dei sistemi termodinamici, e quindi i sistemi stessi, si possono classificare nel modo seguente:\nUn sistema aperto ha bordi permeabili o semipermeabili, diatermici e deformabili. Un sistema isolato ha bordi impermeabili, rigidi e adiabatici.\nCoordinate termodinamiche.\nLe propriet\u00e0 termodinamiche usate per descrivere un sistema sono dette \"coordinate\" (o \"grandezze\", \"variabili\") \"termodinamiche\". Dato un certo numero di coordinate, esse possono essere:\n\u00c8 tipica della termodinamica la distinzione fra propriet\u00e0 intensive ed estensive:\nSecondo un noto \"postulato di stato\", date due propriet\u00e0 intensive indipendenti, lo stato di un sistema semplice risulta completamente determinato.\nTemperatura, volume, pressione e numero di moli sono tipici esempi di coordinate termodinamiche.\nTrasformazioni termodinamiche.\nQuando un sistema passa da uno stato di equilibrio ad un altro, si dice che avviene una trasformazione termodinamica: si distingue tra \"trasformazioni reversibili\", ovvero quelle trasformazioni che consentono di essere ripercorse in senso inverso (si ritorna precisamente al punto di partenza, ripercorrendo all'indietro gli stessi passi dell'andata), e \"trasformazioni irreversibili\", ovvero quelle trasformazioni che, se ripercorse all'indietro, non faranno ritornare al punto iniziale, ma ad uno diverso. Perch\u00e9 una trasformazione sia reversibile \u00e8 necessario che essa avvenga abbastanza lentamente da permettere al sistema di termalizzare (il sistema deve passare attraverso infiniti stati di equilibrio termodinamico).\nLe trasformazioni termodinamiche possono essere anche dei seguenti tipi:\nI principi della termodinamica.\nI principi della termodinamica vennero enunciati nel corso del XIX secolo e regolano le trasformazioni termodinamiche, il loro procedere, i loro limiti. Sono dei veri e propri assiomi fondati sull'esperienza sui quali si fonda tutta la teoria che riguarda la termodinamica.\nSi possono distinguere tre principi di base, pi\u00f9 un principio \"zero\" che definisce la temperatura, e che \u00e8 implicito negli altri tre.\nPrincipio zero.\nQuando due sistemi interagenti sono in equilibrio termico condividono alcune propriet\u00e0, che possono essere misurate dando loro un preciso valore numerico. Di conseguenza, quando due sistemi sono in equilibrio termico con un terzo, sono in equilibrio tra loro e la propriet\u00e0 condivisa \u00e8 la temperatura. Il principio zero della termodinamica dice semplicemente che, se un corpo \"A\" \u00e8 in equilibrio termico con un corpo \"B\" e \"B\" \u00e8 in equilibrio termico con un corpo \"C\", allora \"A\" e \"C\" sono in equilibrio tra loro.\nTale principio spiega il fatto che due corpi a temperature diverse, tra i quali si scambia del calore, (anche se questo concetto non \u00e8 presente nel principio zero) finiscono per raggiungere la stessa temperatura, essendo questa una condizione di equilibrio. Nella formulazione cinetica della termodinamica il principio zero rappresenta la tendenza a raggiungere un'energia cinetica media delle molecole dei corpi in equilibrio termico distribuita uniformemente nello spazio: si avr\u00e0 quindi un passaggio di energia dal corpo con le molecole pi\u00f9 energetiche a quello con le molecole meno energetiche, ovvero dal corpo caldo a quello freddo. La quantit\u00e0 di energia scambiata per raggiungere l'equilibrio dipende dalla differenza di temperatura tra i due corpi nello stato iniziale e dai calori specifici degli elementi coinvolti.\nPrimo principio.\nQuando un corpo viene posto a contatto con un altro corpo relativamente pi\u00f9 freddo avviene una trasformazione che porta a uno stato di equilibrio nel quale sono uguali le temperature dei due corpi. Per spiegare questo fenomeno gli scienziati del XVIII secolo supposero che una sostanza, presente in maggior quantit\u00e0 nel corpo pi\u00f9 caldo, passasse nel corpo pi\u00f9 freddo. Questa sostanza ipotetica, detta \"calorico\", era pensata come un fluido capace di muoversi attraverso la massa chiamata impropriamente materia. Il primo principio della termodinamica invece identifica il calore come una forma di energia che pu\u00f2 essere convertita in lavoro meccanico ed essere immagazzinata, ma che non \u00e8 una sostanza materiale. \u00c8 stato dimostrato sperimentalmente che il calore, misurato originariamente in calorie, e il lavoro o l'energia, misurati in joule, sono effettivamente equivalenti. Ogni caloria equivale a circa 4,186 joule.\nIl primo principio \u00e8 dunque un principio di conservazione dell'energia. In ogni macchina termica una certa quantit\u00e0 di energia viene trasformata in lavoro: non pu\u00f2 esistere nessuna macchina che produca lavoro senza consumare energia. Una simile macchina, se esistesse, produrrebbe infatti il cosiddetto \"moto perpetuo di prima specie\".\nIl primo principio viene tradizionalmente enunciato come:\n\"La variazione dell'energia interna di un sistema termodinamico chiuso \u00e8 uguale alla differenza tra il calore fornito al sistema e il lavoro compiuto dal sistema sull'ambiente\".\nLa corrispondente formulazione matematica si esprime come:\ndove U \u00e8 l'energia interna del sistema, Q il calore fornito al sistema e L il lavoro compiuto dal sistema.\nPer energia interna si intende la somma delle energie cinetiche e di interazione delle diverse particelle di un sistema.\nQ \u00e8 il calore scambiato tra ambiente e sistema (positivo se fornito al sistema, negativo se invece ceduto dal sistema) e L il lavoro compiuto (positivo se compiuto dal sistema sull'ambiente, negativo invece se compiuto dall'ambiente sul sistema).\nLa convenzione dei segni risente del legame con lo studio dei motori termici, nei quali il calore viene trasformato (parzialmente) in lavoro.\nFormulazioni alternative ed equivalenti del primo principio sono:\nSecondo principio.\nEsistono diversi enunciati del secondo principio, tutti equivalenti, e ciascuna delle formulazioni ne mette in risalto un particolare aspetto. Esso afferma che \u00ab\u00e8 impossibile realizzare una macchina ciclica che abbia come unico risultato il trasferimento di calore da un corpo freddo a uno caldo\u00bb (\"enunciato di Clausius\") o, equivalentemente, che \u00ab\u00e8 impossibile realizzare una trasformazione il cui risultato sia solamente quello di convertire in lavoro meccanico il calore prelevato da un'unica sorgente\u00bb (\"enunciato di Kelvin\"). Quest'ultima limitazione nega la possibilit\u00e0 di realizzare il cosiddetto \"moto perpetuo di seconda specie\".\nL'entropia totale di un sistema isolato rimane invariata quando si svolge una trasformazione reversibile ed aumenta quando si svolge una trasformazione irreversibile.\nTerzo principio.\n\u00c8 strettamente legato al secondo, e in alcuni casi \u00e8 considerato come una conseguenza di quest'ultimo. Pu\u00f2 essere enunciato dicendo che \u00ab\u00e8 impossibile raggiungere lo zero assoluto con un numero finito di trasformazioni\u00bb e fornisce una precisa definizione della grandezza chiamata entropia. Esso afferma inoltre che l'entropia per un solido perfettamente cristallino, alla temperatura di 0 kelvin \u00e8 pari a 0. \u00c8 facile spiegare questo enunciato tramite la termodinamica molecolare: un solido perfettamente cristallino \u00e8 composto da un solo \"complessioma\" (sono tutti i modi di disporre le molecole, se le molecole sono tutte uguali indipendentemente da come sono disposte, macroscopicamente il cristallo \u00e8 sempre uguale) e, trovandosi a 0 kelvin, l'energia vibrazionale, traslazionale e rotazionale delle particelle che lo compongono \u00e8 nulla, per cui, dalla legge di Boltzmann S = k ln(1) = 0 dove 1 sono i complessiomi (in questo caso uno solo).\nBranche derivate.\nTermodinamica statistica.\nLa \"termodinamica statistica\" \u00e8 l'applicazione della teoria della probabilit\u00e0, che include strumenti matematici per gestire insiemi formati da numerosi elementi, al comportamento termodinamico di sistemi composti da un grande numero di particelle. La meccanica statistica fornisce un modello per collegare le propriet\u00e0 dei singoli atomi e molecole alle propriet\u00e0 macroscopiche del sistema da essi composto. Da tale approccio deriva anche la termodinamica statistica.\nTermodinamica chimica.\nLa \"termochimica\" o \"termodinamica chimica\" \u00e8 quella branca della termodinamica che studia gli effetti termici determinati da reazioni chimiche, chiamati calore di reazione. La termochimica concerne pertanto le conversioni di energia chimica in energia termica e viceversa, che avvengono durante una reazione e ne studia le variabili ad esse connesse, come l'entalpia di legame, l'entropia standard di formazione, ecc."}
{"id": "275131", "revid": "1573940", "url": "https://it.wikipedia.org/wiki?curid=275131", "title": "Unione Nazionale Italiana Trasporto Ammalati a Lourdes e Santuari Internazionali", "text": "L'Unione Nazionale Italiana Trasporto Ammalati a Lourdes e Santuari Internazionali (U.N.I.T.A.L.S.I.) \u00e8 un'associazione cattolica dedicata al servizio degli ammalati ed in particolare al loro trasporto in pellegrinaggio presso i santuari italiani ed internazionali.\nL'associazione.\nL'Unitalsi nasce nel 1903 per iniziativa di Giovanni Battista Tomassi, che all'epoca ha 22 anni, dei quali gli ultimi dieci trascorsi in carrozzella per una grave forma di artrite acuta e irreversibile; \u00e8 deciso, se non ottiene la guarigione, a uccidersi davanti alla grotta di Lourdes: non ottiene il miracolo ma, colpito dalle cure amorevoli dei volontari ai malati, rinuncia al suo proposito e alla stazione di Lourdes, al momento del ritorno in Italia, consegnando la pistola che ha con s\u00e9 manifesta al vescovo monsignor Radini Tedeschi, direttore spirituale del pellegrinaggio, e al giovane sacerdote che lo accompagna, don Angelo Roncalli (futuro papa Giovanni XXIII), l'intenzione di fondare un'associazione per il trasporto dei malati.\nL'Unitalsi \u00e8 presente in tutto il territorio italiano e si divide in \"sezioni\" e \"sottosezioni\".\nGeneralmente le sezioni corrispondono alle regioni d'Italia con esclusione della Sicilia e della Sardegna che, per vastit\u00e0 di territorio, sono state divise in due sezioni. Le Sottosezioni corrispondono spesso alle varie diocesi ma, come per le sezioni, anche le diocesi pi\u00f9 vaste hanno pi\u00f9 sottosezioni.\nOltre ai pellegrinaggi, l'associazione cura tramite i propri volontari, attivit\u00e0 di assistenza domiciliare, soggiorni estivi ed invernali ed attivit\u00e0 di sensibilizzazione sulla condizione del malato ed effettua anche servizio civile, sia in Italia che a Lourdes.\nNel 1997 l'Unitalsi \u00e8 stata dichiarata associazione pubblica di fedeli con formale elezione da parte della Conferenza episcopale italiana. Fa parte del sistema della Protezione Civile.\nL'Unitalsi festeggia in particolare modo l'11 febbraio, data in cui la Chiesa cattolica ricorda l'apparizione della Madonna a Lourdes e l'8 dicembre, festa dell'Immacolata Concezione.\nL'associazione ha la presidenza nazionale a Roma, in via della Pigna 13/A.\nI pellegrinaggi.\nL'Unitalsi ha come attivit\u00e0 principale l'organizzazione di pellegrinaggi (principalmente in treno) verso i principali mariani Lourdes, Loreto, Fatima, Banneux, Pompei, San Giovanni Rotondo.\nIl \"Salus infirmorum\".\nA Lourdes, l'Unitalsi \u00e8 l'unica associazione internazionale che abbia un luogo di propriet\u00e0 ove ospitare i malati e i pellegrini che arrivano da tutte le regioni italiane, il \"Salus infirmorum\", che consta di circa 300 posti letto con la cappella per le funzioni religiose. \nAll'interno del \"Salus infirmorum\" coesistono anche l'alloggio per i cappellani dei pellegrinaggi, la segreteria, un bar ed un self service.\nIl nome \"Salus infirmorum\" (in italiano \"salute degli infermi\") deriva da una delle \"Litanie lauretane\" che sono recitate alla fine della preghiera del rosario ed invocante alla Madonna la preghiera per la salute agli infermi."}
{"id": "275134", "revid": "1048", "url": "https://it.wikipedia.org/wiki?curid=275134", "title": "AMD 29000", "text": ""}
{"id": "275136", "revid": "2225931", "url": "https://it.wikipedia.org/wiki?curid=275136", "title": "Manaus", "text": "Manaus \u00e8 una citt\u00e0 brasiliana, capitale dello Stato di Amazonas e principale centro urbano, finanziario e industriale della Regione Nord del Brasile. \u00c8 la citt\u00e0 pi\u00f9 popolosa di Amazonas e di tutta l'Amazzonia con oltre 2,1 milioni di abitanti.\nUbicata nella mesoregione di Centro Amazonense e nella microregione di Manaus. Situata sulla riva del Rio Negro vicino alla confluenza con il Rio delle Amazzoni, \u00e8 un porto importante e un centro di snodo per il sistema fluviale della regione. \u00c8 anche un punto comune da cui i turisti partono per visitare la Foresta Amazzonica.\nManaus \u00e8 un centro importante nel turismo ecologico, e una delle attrazioni pi\u00f9 conosciute \u00e8 la spiaggia di Ponta Negra, a di distanza dalla citt\u00e0, dove il fiume \u00e8 basso e il colore scuro dell'acqua contrasta con il biancore della sabbia. L'area forestale dell'Istituto Nazionale di Ricerca in Amaz\u00f4nia (INPA) \u00e8 un complesso composto da giardini botanici, ricchi di specie vegetali, e i giardini zoologici, che contengono alcuni animali che rischiano l'estinzione.\nI \"baroni\" del caucci\u00f9 avevano pianificato di trasformare Manaus in una citt\u00e0 in stile europeo, al punto che ricevette il soprannome di \"Parigi dei tropici\". Con la fine della popolarit\u00e0 della produzione di caucci\u00f9 nella zona, Manaus entr\u00f2 in una fase di declino prima di riprendersi economicamente negli anni cinquanta. Nel 1967 il governo brasiliano apr\u00ec nella citt\u00e0, una \"Zona Franca\" ovvero un polo industriale, per invogliare le multinazionali ad investire e creare fabbriche con tasse minime o esenti. Da allora la citt\u00e0 \u00e8 cambiata radicalmente diventando un punto importante dell'industria riguardante beni elettrotecnici, con grandi esportazioni verso tutte le altre citt\u00e0 brasiliane e del Sud America di prodotti quali DVD e monitor per personal computer. Ulteriore sviluppo si ebbe negli anni '70/'80 con fabbriche di autoveicoli e motoveicoli\nLa citt\u00e0 \u00e8 inoltre sede episcopale dell'omonima arcidiocesi e ospita la Cattedrale Metropolitana dell'Immacolata Concezione.\nGeografia fisica.\nTerritorio.\nManaus \u00e8 situata nello Stato di Amazonas, al centro dell'omonima regione dominata dal Rio delle Amazzoni, sulla riva sinistra del Rio Negro. Con una superficie di e una densit\u00e0 di 186,85 abitanti per km\u00b2, si tratta della pi\u00f9 grande citt\u00e0 della regione settentrionale del Brasile. Le isole, gli arcipelaghi e le aree ecologiche si trovano in prossimit\u00e0 della citt\u00e0, tra le quali spiccano l'arcipelago Anavilhanas e l'Incontro delle acque, che \u00e8 la confluenza tra le acque scure, quasi nere, del Rio Negro con il \"R\u00edo Solim\u00f5es\", come viene chiamato in Brasile quel tratto del Rio delle Amazzoni e che presenta invece acque argillose dalla tonalit\u00e0 pi\u00f9 chiara.\nDal punto di vista amministrativo Manaus confina con i comuni di Presidente Figueiredo, Careiro, Iranduba, Rio Preto da Eva, Itacoatiara e Novo Air\u00e3o.\nClima.\nIl clima presente a Manaus \u00e8 di tipo tropicale monsonico (\"Am\" nella classificazione di K\u00f6ppen), non presenta una stagione secca, le precipitazioni sono abbondanti in qualunque periodo dell'anno e in particolar modo dai mesi che vanno da dicembre a giugno. Le temperature medie si mantengono costantemente sui 26-, mentre le temperature minime e massime oscillano tra i 23 e i 33 gradi.\nLa temperatura minima assoluta mai registrata \u00e8 stata di (luglio 1989), la massima di (settembre 2015).\nStoria.\nLa storia di Manaus ha le sue origini nel 1669. In quel periodo numerose esplorazioni provenienti da paesi europei avevano cominciato la corsa alla conquista di nuove terre. Nel 1540, Francisco de Orellana, proveniente dal Per\u00f9, aveva esplorato quelle terre per conto del Regno di Spagna, scoprendo un grande fiume durante il viaggio che chiam\u00f2 inizialmente Rio Orellana. Attaccato poi alla foce del fiume Nhamund\u00e1 da una trib\u00f9 indigena di donne guerriere, cominci\u00f2 a chiamare quel grande fiume Rio delle Amazzoni, in riferimento alle Amazzoni greche. \nCon la spedizione di Orellana si venne a sapere della ricchezza di zone boschive e dell'abbondanza d'acqua di quei territori, attirando l'interesse di portoghesi, spagnoli, olandesi, inglesi e francesi. Entro il 1600 incominciarono quindi gli investimenti europei nella regione.\nPer difendere il predominio portoghese nella regione ora occupata dallo Stato di Amazonas, nel 1669 venne fondata \"Fort San Jos\u00e9 da Barra\". Il villaggio che si venne a costruire attorno alla fortezza prese il nome di S\u00e3o Jos\u00e9 da Barra do Rio Negro e nel 1832, sotto il nome di Nossa Senhora da Concei\u00e7\u00e3o da Barra do Rio Negro, al villaggio venne dato lo status di \"Villa\" (citt\u00e0 piccola). Nel 1848, a Vila da Barra venne dato lo status di Citt\u00e0, con il nome Cidade da Barra do Rio Negro, e in seguito nel 1856 ricevette il nome \"Manaus\", per celebrare la trib\u00f9 \"Man\u00e1os\" (Madre degli Dei), un popolo indigeno della regione che fu spazzato via dalla dominazione portoghese.\nFebbre del caucci\u00f9.\nNel 1889 nella regione ebbe inizio un intenso periodo denominato Febbre del caucci\u00f9: con la scoperta del processo di vulcanizzazione della gomma da parte dell'azienda americana Goodyear, infatti, la domanda mondiale del prodotto registr\u00f2 una crescita vertiginosa. Decine di trib\u00f9 furono portate nell'area per raccogliere la gomma e in pochi decenni molte furono completamente sterminate. Secondo uno storico rapporto realizzato dal diplomatico irlandese Roger Casement, per soddisfare le richieste crescenti da parte di Europa e Stati Uniti in soli 12 anni furono resi schiavi, torturati e uccisi pi\u00f9 di Indiani amazzonici. Alcuni Indiani evitarono di essere ridotti in schiavit\u00f9 rifugiandosi nelle remote aree alle sorgenti dei fiumi tributari del Rio delle Amazzoni e da allora evitano ogni contatto con l'esterno.\nTra il 1890 e il 1910, con lo sfruttamento del caucci\u00f9, gli affaristi locali richiesero l'aiuto di architetti e imbianchini europei per adornare la citt\u00e0 seguendo lo stile delle citt\u00e0 del vecchio mondo. Manaus fu una delle prime citt\u00e0 in Brasile a ricevere l'elettricit\u00e0, un sistema di drenaggio dell'acqua piovana il Serbatoio del Moc\u00f3, un sistema fognario e un servizio di automobili. Nel 1909 venne fondata la prima universit\u00e0 in Brasile, la \"Universidade Livre de Manaus\". Il porto galleggiante venne totalmente importato dalla Gran Bretagna assieme ad altri monumenti pubblici. Con la creazione della zona libera nel 1967, Manaus divent\u00f2 la principale citt\u00e0 industriale e commerciale presso l'Equatore.\nLe principali industrie del Brasile che producono apparecchi elettronici, orologi, biciclette, motociclette sono concentrate nella citt\u00e0. Il commercio offre una vasta gamma di prodotti tecnologici a basso costo e gli hotel sono efficacemente equipaggiati per ricevere persone dal resto della nazione e dall'estero.\nEconomia.\nAnche se nel XX secolo l'industria principale di Manaus si basava sulla produzione di caucci\u00f9, la sua importanza declin\u00f2 con il passare del tempo. Il legname e la noce del Brasile sono una parte importante del commercio nella citt\u00e0, cos\u00ec come la raffinazione di petrolio, la manifattura di sapone e le industrie chimiche. La zona circostante alla citt\u00e0 \u00e8 diventata un centro industriale importante, grazie anche alla zona franca.\nLe compagnie telefoniche Nokia, Sagem, Gradiente e BenQ-Siemens possiedono alcune filiali in citt\u00e0. Altre case di produzione nella citt\u00e0 sono Samsung, Sony e LG. Il PIL per la citt\u00e0 era nel 2005. Il guadagno pro-capite era nel 2005.\nIntrattenimento e attrazioni.\nManaus \u00e8 una citt\u00e0 cosmopolita, e, siccome si trova vicino alla foresta amazzonica, attrae un gran numero di turisti provenienti da altre parti del Brasile e da altre nazioni. Vengono offerti viaggi in barca per vedere i fiumi che si congiungono formando il Rio delle Amazzoni, e cio\u00e8 il Rio Negro e il Rio Solimoes; oppure lunghe camminate nella foresta dove passarvi una notte all'aperto.\nIl \"Teatro Amazonas\", costruito nel 1896, \u00e8 un monumento importante della citt\u00e0, conseguenza diretta della prosperit\u00e0 derivata dalla vendita del caucci\u00f9 in quel periodo. Il teatro \u00e8 stato rappresentato nel film di Werner Herzog \"Fitzcarraldo\".\nA di distanza si trova la spiaggia di Ponta Negra, caratterizzata dalla vitale attivit\u00e0 notturna e dallo zoo e serra di orchidee.\nIl mercato \"Adolpho Lisboa\", fondato nel 1882, \u00e8 il mercato pi\u00f9 vecchio della citt\u00e0, dove si vendono frutta, verdura, e specialmente pesce. \u00c8 molto simile al mercato Les Halles di Parigi. Altri siti interessanti sono il palazzo Rio Negro e il palazzo di Giustizia vicino al teatro Amazonas.\nManaus possiede diversi parchi con grandi aree dove la foresta viene preservata, come il \"Bosque da Ci\u00eancia\" e \"Parque do Mind\u00fa\". La foresta urbana pi\u00f9 grande nel mondo si trova nella \"Universit\u00e0 Federale di Amazonas\", fondata il 17 gennaio 1909 ed \u00e8 la universit\u00e0 pi\u00f9 vecchia in Brasile.\nLa citt\u00e0 pianifica molti avvenimenti culturali durante l'anno nella forma di opere teatrali, festival di Jazz e cinema e di \"Boi Manaus\", che si tiene il 24 ottobre e che celebra la cultura brasiliana degli Stati del nord con l'uso di musica \"Boi-Bumb\u00e1\".\nParco culturale Ponta Negra Cultural.\nLa spiaggia di Ponta Negra, a dalla citt\u00e0, \u00e8 uno dei punti di attrazione turistica pi\u00f9 importanti. Il complesso possiede campi da gioco di pallavolo, un centro medico, un marciapiede con bar, ristoranti e \"snack bar\". L'anfiteatro pu\u00f2 ospitare fino a persone.\nNuoto libero.\nI \"bayou\" Tarum\u00e3, Tarum\u00e3zinho e Cachoeira das Almas, vicini alla citt\u00e0, sono aree pubbliche in cui i turisti possono nuotare liberamente.\nSpiagge e parchi ecologici.\nPer raggiungere le spiagge e i parchi al di fuori della citt\u00e0 \u00e8 necessario usare delle barche. Le spiagge si formano quando il livello dell'acqua del fiume comincia a scendere da agosto a novembre. In dicembre l'acqua ricomincia a salire.\nCascata di Paricatuba.\nLa cascata si trova sul lato destro del Rio Negro presso un piccolo tributario. \u00c8 circondata da rocce sedimentarie e vegetazione abbondante. Il miglior periodo per le visite va da agosto a febbraio.\nCascata dell'amore.\nLa cascata, situata nel bayou Guedes, caratterizzata da acqua fredda e cristallina, \u00e8 accessibile solo tramite barca passando prima per la foresta\nSpiaggia di Tup\u00e9.\nA circa da Manaus, questa spiaggia \u00e8 frequentata da bagnanti durante le festivit\u00e0 ed \u00e8 accessibile solo via barca. Quando le acque del Rio Negro si ritraggono la spiaggia pu\u00f2 arrivare a un'ampiezza di 80 metri.\nSpiaggia della Luna.\nLa spiaggia si trova sul lato sinistro del Rio Negro, a da Manaus. \u00c8 accessibile solo tramite barca. La spiaggia ha la forma di una luna crescente e possiede un comparto di vegetazione ricco, con banchi di sabbia bianca e acqua fredda.\nCascata del Leone.\nSituata a sull'autostrada AM 010 (Manaus-Itacoatiara), \u00e8 un luogo in cui \u00e8 possibile fare il bagno in cui l'acqua \u00e8 cristallina e molto fredda.\nAnavilhanas.\nA circa a nord di Manaus, verso la citt\u00e0 di Novo Air\u00e3o, Anavilhanas \u00e8 il pi\u00f9 grande arcipelago di isole fluviali nel mondo. Ci sono circa 400 isolette ricoperte dalla vegetazione che formano un labirinto naturale. Durante la stagione secca le acque che si ritirano lasciano intravedere le spiagge di sabbia bianca.\nPunto di incontro dei fiumi.\nIl fenomeno naturale di confluenza \u00e8 causato dalle acque molto scure del Rio Negro e dall'acqua marrone e fangosa del Rio Solim\u00f5es che si uniscono nel Rio delle Amazzoni. Per , le acque dei due fiumi non si mischiano e scorrono a fianco. Il fenomeno \u00e8 dovuto alla differenza di velocit\u00e0 e temperatura dell'acqua dei due fiumi: il Rio Negro scorre a circa all'ora a una temperatura di mentre il Rio Solim\u00f5es scorre a 4\u2013 all'ora a .\nGiardino botanico Adolpho Ducke.\nIl giardino botanico Adolpho Ducke, all'interno di una riserva ecologica che si estende su , \u00e8 il pi\u00f9 grande nel mondo, con un enorme numero di specie animali e vegetali ospitate al suo interno.\nParco comunale di Mind\u00fa.\nIl parco si trova in un'area urbana nel distretto del Parco 10 novembre. Creato nel 1992 come area di interesse ecologico, copre una area di di foresta usata per scopi scientifici, educativi, culturali e per attivit\u00e0 turistiche. \u00c8 uno degli ultimi habitat per la \"sauim-de-coleira\", una specie di scimmia che vive nei dintorni della regione di Manaus e che rischia l'estinzione. \nIl bosco scientifico.\nIl bosco si trova all'interno dell'area dell'\"Istituto Nazionale della Ricerca in Amazzonia\". Le maggiori attrazioni del posto sono un vivaio di lontre, un nido di api, la Casa Scientifica, il vivaio degli alligatori e il giardino botanico.\nZoo.\nLo zoo \u00e8 aperto al pubblico. Viene gestito dall'esercito brasiliano e contiene circa 300 specie diverse di animali provenienti dalla foresta come scimmie, gatti selvatici, lontre, serpenti alligatori, macaws, tapiri, tartarughe.\nIstruzione.\nNella citt\u00e0 sono presenti diverse scuole superiori, universit\u00e0 e collegi:\nSport.\nLa principale squadra di calcio cittadina \u00e8 il Nacional Futebol Clube, comunemente noto come Nacional, il pi\u00f9 antico club calcistico dello Stato di Amazonas.\nAltre squadre cittadine sono il Rio Negro e il S\u00e3o Raimundo.\nManaus \u00e8 sede principale del campionato amazzonico Pelad\u00e3o: lo stadio principale \u00e8 l'Arena da Amaz\u00f4nia, costruito per accogliere alcune partite valide per il campionato mondiale di calcio 2014.\nInfrastrutture e trasporti.\nAeroporto internazionale.\nL'aeroporto internazionale Eduardo Gomes impiega persone tra Infraero, organi pubblici, linee aeree e servizi ausiliari. L'aeroporto ha due terminali per i passeggeri, uno per i voli preimpostati e altri per l'aviazione regionale. Possiede anche tre terminali per il trasporto merce: il terminale I \u00e8 stato aperto nel 1976, il terminale II nel 1980 e il terminale III nel 2004.\nLe linee aeree predefinite dal terminale I sono: Varig, Vasp, Gol, Nordeste e COPA. L'aeroporto \u00e8 il terzo maggiore in Brasile per quanto riguarda il movimento dei bagagli, gestendo le richieste di importazione ed esportazione dal complesso industriale di Manaus. Per questa ragione Infraero ha speso risorse per costruire il terzo terminale nel 2004.\nSuperstrade.\nCi sono due superstrade federali che collegano la citt\u00e0 con il resto della nazione.\nUna strada, la BR-174, collega Manaus a Boa Vista, la capitale del Roraima, e allo Stato del Venezuela. La BR-319 si dirige verso sud collegando Manaus a Porto Velho, nello Stato di Rond\u00f4nia. Importante via di comunicazione \u00e8 inoltre il ponte Rio Negro, che collega la citt\u00e0 con Iranduba.\nEventi.\nGli eventi annuali nella citt\u00e0 sono:"}
{"id": "275141", "revid": "119939199", "url": "https://it.wikipedia.org/wiki?curid=275141", "title": "Principio dell'Aufbau", "text": "Il principio di Aufbau (anche Regola Aufbau o principio di costruzione della configurazione elettronica di un atomo), viene applicato per determinare la configurazione elettronica di un atomo, molecola o ione. Il principio presuppone un ipotetico processo nel quale un atomo \u00e8 \"costruito\" da un progressivo riempimento degli orbitali con elettroni. Come vengono aggiunti, questi assumono le condizioni pi\u00f9 stabili rispetto al nucleo e agli elettroni gi\u00e0 presenti nell'atomo (ad esempio 1s prima del 2s). Il numero di elettroni che pu\u00f2 occupare ciascun orbitale \u00e8 limitato dal Principio di esclusione di Pauli. Se pi\u00f9 orbitali con la medesima energia sono disponibili, la Regola di Hund dice che gli orbitali liberi verranno riempiti prima che gli orbitali gi\u00e0 parzialmente occupati vengano riutilizzati (da elettroni con spin antiparalleli).\nUna versione del principio dell'Aufbau pu\u00f2 essere utilizzata, anche, per predire la configurazione di protoni e neutroni in un nucleo atomico.\nStoria.\nIl principio prende il proprio nome dal termine tedesco \"Aufbauprinzip\", \"principio di costruzione\", piuttosto che dal nome di uno scienziato. Infatti, venne formulato dal fisico danese Niels Bohr nel 1920 circa.\nFu un'applicazione iniziale della meccanica quantistica alle propriet\u00e0 degli elettroni, e spieg\u00f2 le propriet\u00e0 chimiche in termini fisici. Ogni elettrone aggiunto \u00e8 soggetto al campo elettrico creato dalla carica positiva del nucleo atomico \"e\" dalla carica negativa degli altri elettroni che circondano il nucleo. Anche se per l'atomo di idrogeno non c'\u00e8 differenza di energia tra gli orbitali con lo stesso numero quantico principale \"n\", ci\u00f2 non \u00e8 vero per gli elettroni esterni degli altri atomi. \nSemiclassicamente, gli orbitali con il pi\u00f9 alto momento angolare sono 'orbite circolari' all'esterno degli elettroni interni, ma orbite con un basso momento angolare (orbitali-\"s\" e orbitali-\"p\") hanno un'alta eccentricit\u00e0 dell'orbita man mano che si avvicinano al nucleo e risentono, in media, di una carica nucleare schermata meno forte. Questo spiega perch\u00e9 gli orbitali-4\"s\" si riempiono persino prima degli orbitali-3\"d\".\nLa regola di Madelung dell'ordinamento delle energie orbitaliche.\nL'ordine in cui tali orbitali vengono riempiti \u00e8 dato dalla \"regola\" \"n + \u2113 \"(anche nota col nome di regola di Madelung dal nome del suo scopritore Erwin Madelung), oppure di regola di Kle\u010dkovskij (dal nome di Vsevolod Kle\u010dkovskij, con cui \u00e8 nota in alcuni paesi, specie francofoni e russofoni), oppure come regola diagonale.\nOrbitali con un valore pi\u00f9 basso di \"n + \u2113\" vengono colmati prima di orbitali con valori \"n + \u2113\" maggiori. In tale contesto, \"n\" rappresenta il numero quantico principale\ned \"\u2113\" il numero quantico azimutale; i valori \"\u2113\" = 0, 1, 2, 3, 4, 5, 6 corrispondono alle sigle \"s\", \"p\", \"d\", \"f\" , \"g\", \"h\", ed \"i\", rispettivamente.\nLa regola si basa sul numero totale di nodi nell'orbitale atomico, \"n + \u2113\", valore che \u00e8 correlato all'energia dell'orbitale stesso. In caso di valori uguali di \"n + \" \"\u2113\" , l'orbitale con un valore di \"n\" minore viene colmato per primo. Il fatto che la maggior parte delle configurazioni degli atomi elettricamente neutri, nel loro stato fondamentale, veda un riempimento degli orbitali in accordo con questo andamento \"\"n + \u2113, n\" \"venne verificato sperimentalmente, sulla base delle caratteristiche spettroscopiche degli elementi.\nLa regola di Madelung dell'ordinamento delle energie orbitaliche \u00e8 applicabile solo ad atomi elettricamente neutri nel loro stato fondamentale; anche in questo caso, ci sono alcuni elementi per i quali tale regola predice configurazioni elettroniche differenti da quelle determinate per via sperimentale. Rame, cromo e palladio sono classici esempi di tale propriet\u00e0.\nSecondo la regola di Madelung l'orbitale 4\"s\" (\"n + \u2113\" = 4 + 0 = 4) verrebbe occupato prima dell'orbitale 3\"d\" (\"n + \u2113\" = 3 + 2 = 5). Di conseguenza, per il rame (29Cu) la regola prevede la configurazione 1s22s22p63s2 3p64s23d9, abbreviata [Ar]4s23d9 , dove [Ar] indica la configurazione dell'argon (il gas nobile che precede il rame). Tuttavia, la configurazione elettronica sperimentale dell'atomo di rame risulta essere [Ar]4s13d10. Riempiendo l'orbitale 3\"d \", il rame pu\u00f2 trovarsi in uno stato energetico pi\u00f9 basso. \nAnalogamente, il Cromo assume una configurazione elettronica di [Ar]4s13d5 anzich\u00e9 [Ar]4s23d4. In questo caso,il cromo ha un guscio 3\"d \" pieno a met\u00e0 (il che rappresenta una configurazione di particolare stabilit\u00e0 per i metalli del gruppo di transizione \"d)\". \nPer il palladio, La regola di Madelung prevede una configurazione [Kr]5s24d8, ma la configurazione sperimentale [Kr]4d10 presenta una differente disposizione degli elettroni."}
{"id": "275144", "revid": "228587", "url": "https://it.wikipedia.org/wiki?curid=275144", "title": "Am29000", "text": "La serie di processori Am29000 sono processori RISC a 32 bit, di progetto simile al Berkeley RISC, all'IBM 801 ed ovviamente anche allo SPARC, diretto discendente del Berkeley RISC che apparve sul mercato poco dopo l'Am29000.\nStoria.\nFu creata dalla AMD come successore moderno della serie Am2900 destinato a fronteggiare la concorrenza degli analoghi i960 della Intel e 68020 e 68030 di Motorola: \nI punti di forza di questa famiglia di processori erano una gestione degli interrupt estremamente veloce e una commutazione di contesto (task switching) altrettanto rapida, che li rendevano molto adatti ad essere impiegati come microcontroller e per dispositivi embedded, ruolo per cui riscossero un vasto successo. Dal 1995 in poi la AMD abbandon\u00f2 questa famiglia di processori per concentrarsi sulla produzione di processori x86 compatibili, il cui mercato era molto pi\u00f9 ricco. Il lavoro di sviluppo della serie Am29000 venne travasato nel progetto dell'AMD K5, che traduceva internamente le istruzioni IA32 in istruzioni RISC che venivano eseguite in parallelo a blocchi di cinque dalle unit\u00e0 interne RISC del processore.\nArchitettura.\nEsamineremo qui solo l'Am29000 vero e proprio: la famiglia contiene molti altri processori, che per\u00f2 sono variazioni di questo.\nL'Am29000 disponeva di 192 registri a 32 bit, di cui 64 globali e 128 locali, che potevano essere gestiti con la tecnica della register window in finestre di dimensione variabile; la finestra di registri corrente era indicata da un apposito registro, simile al registro ISAR del Fairchild F8, che simulava lo stack in memoria dei processori CISC. Questo schema garantiva una flessibilit\u00e0 di uso dei registri che ne facilitava l'allocazione da parte dei compilatori. Era dotato di tre bus indipendenti: uno per gli indirizzi, uno per i dati e uno per le istruzioni (ma esisteva una pi\u00f9 tradizionale versione a due bus, l'Am29030): aveva una MMU incorporata ed era dotato di 512 bytes di cache interna (le versioni a due bus ne avevano 4K). Integrava un interrupt controller e un timer.\nDurante gli interrupt i registri non venivano salvati, lasciando il compito alla routine di servizio dell'interrupt. Se necessario i registri potevano venire protetti dalla scrittura a blocchi di 4. Le frequenze di clock disponibili andavano da 16 a 40\u00a0MHz.\nLe memorie preferenziali erano le DRAM video in grado di gestire i dati molto velocemente con la tecnica (allora non ancora sfruttata nei \u00b5P) del burst mode\nL'Am29050.\nNel 1990 venne commercializzato l'Am29050, una versione superscalare del 29000 particolarmente potente, con clock a 50\u00a0MHz e dotata di una FPU integrata che poteva eseguire fino a 4 operazioni in contemporanea. Questa nuova versione riscosse un notevole successo e venne adottata da molti costruttori aeronautici per l'avionica dei loro velivoli: quando la AMD decise di abbandonarne la produzione, per non essere costretta dalla FAA a tenere in produzione un chip solo per poche unit\u00e0 all'anno, cedette il progetto del 29050 alla Honeywell, che lo produce con la sigla HI-29KII e ne usa due in tandem nel suo pacchetto VIA (\"Versatile Integrated Avionics\").\nAerei che montano un VIA basato su Am29050:\nChip della famiglia Am29000.\n\"Am290xx\"\n\"Am29100\". La Am29100 \u00e8 una famiglia di microcontrollers e relativi chip accessori. La maggior parte di essi sono 'intelligenti' ed eseguono automaticamente alcune operazioni che normalmente dovrebbero essere svolte via software.\n\"Am29200\"\n\"Am29300\". La serie Am29300 \u00e8 un gruppo di microprocessori pi\u00f9 evoluti, pensati per creare un calcolatore a 32 bit con pochi chip.\n\"Am29400\"\n\"Am29500\". La serie Am29500 \u00e8 progettata per l'uso come DSP.\n\"Am29600\"\n\"Am29700\"\n\"Am29800\". La famiglia Am29800 \u00e8 usata per autotest o test di altri dispositivi a bordo.\n\"Am29900\""}
{"id": "275148", "revid": "6923", "url": "https://it.wikipedia.org/wiki?curid=275148", "title": "Tepanechi", "text": "I tepan\u00e8chi erano un popolo guerriero che domin\u00f2 parte dell'odierno Messico centrale tra il XIII e il XV secolo. Erano discendenti dei Cicimechi e parlavano una lingua nahua.\nLe maggiori citt\u00e0 tepaneche furono Azcapotzalco, Tlacopan, Delegazione Coyoac\u00e1n e Tl\u00e2lnepantla.\nL'ascesa.\nIn seguito a una migrazione verso nord, i Tepanechi si stabilirono a ovest del Lago Texcoco, fondando la loro capitale Azcapotzalco.\nNel 1315, insieme a Toltechi, Cicimechi ed altre popolazioni autoctone, si opposero alla presa di Chapultepec da parte di un gruppo di Aztechi che voleva definitivamente impossessarsi della collina. Morto Copil, venne nominato Huitzil\u00edhuitl al comando delle operazioni di difesa. Nel 1319, i Tepanechi costituirono e capeggiarono una lega di citt\u00e0 (Culhuacan, Azcapotzalco, Xochimilco, Coyoacan e Xaltocan) per cacciare definitivamente gli Aztechi da Chapultepec. La vittoria tepaneca fu schiacciante e gli Aztechi dovettero tributarsi in qualit\u00e0 di mercenari alla citt\u00e0 di Azcapotzalco. Huitzilihuitl, sua figlia e numerosi prigionieri di guerra furono sacrificati a Culhuacan.\nIn seguito ad un'alleanza strategica di tipo territoriale tra Culhua e Aztechi, i Tepanechi si allearono con gli Acolhua ed espansero il loro impero cacciando i Toltechi e i Cicimechi da Texcoco nel 1337.\nL'impero di Tezoz\u00f3moc.\nTezoz\u00f3moc, grande re tepaneco, prese il potere nel 1371 e rafforz\u00f2 la sottomissione tributaria di Tenochtitl\u00e1n; nel frattempo, la reggenza di Tlatelolco, importante centro economico azteco, fu presa dal figlio Cuacuapitzahuac, il che decret\u00f2 la completa dipendenza economica azteca nei confronti di Azcapotzalco.\nNonostante l'asservimento di Tenochititl\u00e1n ai Tepanechi, la guerra del 1375 contro la confederazione di Chalco e Amecameca (a sud-est di Texcoco) fu combattuta e sostenuta per 10 anni esclusivamente dai guerrieri tepanechi. La presa di Culhuacan nel 1385, frutto dell'intesa militare con Tenochtitl\u00e1n, fu per il re azteco Acamapichtli (anch'egli arruolato tra i mercenari) una conferma di definitiva grandezza del suo popolo, complice l'efficiente opera di espansionismo che stava contemporaneamente portando avanti.\nQuando, nel 1409, il cicimeco Ixtlilxochitl I, nuovo re di Texcoco, si rifiut\u00f2 di prendere in sposa la figlia di Tezoz\u00f3moc, il re tepaneco pretese dei tributi dalla citt\u00e0, che Ixtlilx\u00f3chitl pag\u00f2 fino al 1414, anno in cui si autoproclam\u00f2 \"re universale\", alleandosi con le limitrofe citt\u00e0 degli Acolhua. Tezoz\u00f3moc rispose preparando l'esercito. Ixtlilx\u00f3chitl resistette all'attacco, riuscendo poi ad entrare a Otompan (Otumba), alleata dei Tepanechi, e a tenere sotto scacco Azcapotzalco, capitale dell'impero, senza per\u00f2 che l'assedio avesse successo. Nel 1418, grazie a un'accorta strategia militare, Tezoz\u00f3moc riusc\u00ec a sorprendere Ixtlilx\u00f3chitl attaccando Texcoco da nord e sud, servendosi dei suoi alleati Chalco e Otumba. Il re cicimeco fu ucciso e la citt\u00e0 conquistata fu assegnata agli Aztechi.\nIl declino.\nAlla morte di Tezoz\u00f3moc, nel 1426, tutte le alleanze decaddero e il figlio Maxtla prese il potere senza ripetere i successi del padre. Nello stesso anno il capo azteco Chimalpopoca fu assassinato e Maxtla dovette fronteggiare una diffusa ostilit\u00e0, che culmin\u00f2 nello scontro del 1428 con la coalizione di citt\u00e0 guidata da Tenochtitlan, Texcoco e Tlacopan (citt\u00e0 tepaneca). Maxtla fu sconfitto e Azcapotzalco venne completamente distrutta, decretando la fine dell'impero tepaneco e spianando la strada al dominio della civilt\u00e0 azteca."}
{"id": "275153", "revid": "93556", "url": "https://it.wikipedia.org/wiki?curid=275153", "title": "Equidae", "text": "Gli equidi (Equidae) sono una famiglia di mammiferi perissodattili, attualmente rappresentata dal solo genere \"Equus\", che include cavalli, asini e zebre. Nel corso dell'Era Cenozoica la famiglia degli equidi era molto pi\u00f9 rappresentata, e includeva numerose forme ormai estinte.\nEvoluzione.\nI pi\u00f9 antichi fossili assegnati alla famiglia degli equidi datano all'Eocene inferiore, circa 55 milioni di anni fa. Solitamente assegnati al genere \"Hyracotherium\", questi fossili sono stati ridescritti e assegnati ad altri generi, poich\u00e9 la specie tipo del genere \"Hyracotherium\" (\"H. leporinum\") \u00e8 ora considerata un membro basale della famiglia dei paleoteridi. Questi equidi primitivi (come \"Sifrhippus\", \"Eohippus\" e \"Pliolophus\") si diversificarono in una moltitudine di generi. Erano animali della taglia di una volpe con tre dita sugli arti posteriori e quattro su quelli anteriori. Erano erbivori che brucavano fogliame basso e piante tenere, con denti a corona bassa ma con zampe gi\u00e0 adattate alla corsa. La complessit\u00e0 dei loro cervelli suggerisce che questi animali fossero gi\u00e0 piuttosto attivi e intelligenti. \nLe specie successive ridussero il numero di dita, irrobustirono il dito centrale e svilupparono i loro denti, adattandosi a brucare vegetali pi\u00f9 duri (l'erba) e a muoversi velocemente su terreni pi\u00f9 solidi in spazi aperti (le praterie) che venivano formandosi nel corso dell'Oligocene e successivamente del Miocene. In quest'ultimo periodo la famiglia degli equidi si diversific\u00f2 notevolmente; molte specie aumentarono le dimensioni e alcune di esse acquisirono l'aspetto degli odierni cavalli. Molte di queste specie irrobustirono ulteriormente il dito centrale, riducendo al contempo quelli laterali fino a che questi non toccarono pi\u00f9 il terreno; l'unico membro vivente, \"Equus\", evolutosi nel corso del Pleistocene inferiore, si diffuse in gran parte del mondo (MacFadden, 2005).\nBibliografia.\nMacFadden, B. J. (March 18, 2005). \"Fossil Horses--Evidence for Evolution\". Science. 307 (5716): 1728\u20131730. doi:10.1126/science.1105458. PMID 15774746."}
{"id": "275155", "revid": "22356", "url": "https://it.wikipedia.org/wiki?curid=275155", "title": "Equidi", "text": ""}
{"id": "275156", "revid": "2216847", "url": "https://it.wikipedia.org/wiki?curid=275156", "title": "David Ben Gurion", "text": " \nFiero sionista, fu il leader dell'Organizzazione sionista mondiale nel 1946. Capo dell'Agenzia Ebraica, divenne leader di fatto della comunit\u00e0 ebraica di Palestina (\"Yishuv\"): da questa posizione condusse la lotta del movimento sionista nel Mandato britannico della Palestina volta alla fondazione di uno stato ebraico indipendente. Il 14 maggio 1948 proclam\u00f2 ufficialmente la nascita dello Stato d'Israele e fu il primo firmatario della Dichiarazione d'indipendenza israeliana, che contribu\u00ec anche a stendere.\nLeader militare durante la Guerra arabo-israeliana del 1948, Ben Gurion un\u00ec le diverse milizie ebraiche costituendo le Forze di difesa israeliane. Per l'opera che ha contraddistinto l'intera sua esistenza, \u00e8 ricordato come \u201cPadre fondatore d'Israele\u201d.\nDopo la guerra Ben Gurion ricopr\u00ec la carica di Primo ministro, fornendo un prezioso contributo nella creazione delle istituzioni statali israeliane. Inoltre favor\u00ec il ritorno in Israele di molti ebrei della diaspora (\"Aliyah\"). Nelle relazioni internazionali, uno dei suoi maggiori successi riguarda i rapporti diplomatici con la Germania Ovest. Ben Gurion collabor\u00f2 ottimamente con il cancelliere Konrad Adenauer. La Germania federale forn\u00ec ingenti finanziamenti in compensazione delle persecuzioni della Germania nazista contro gli ebrei (Olocausto).\nBiografia.\nInfanzia e giovinezza.\nDavid Gr\u00fcn nacque a P\u0142o\u0144sk, piccolo centro industriale polacco facente parte all'epoca della Polonia sotto il dominio russo (Polonia del Congresso). Il padre, Avigdor Gr\u00fcn, avvocato, era un leader del movimento \u00abAmanti di Sion\u00bb (Hovevei Zion). Ricevette la prima istruzione scolastica in un heder, scuola elementare retta da personale ebreo osservante.\nDavid perse la madre, Scheindel Broitman, all'et\u00e0 di soli 11 anni. Successivamente fu iscritto dal padre nella scuola da lui fondata. Il padre, oltre ad insegnargli la lingua ebraica, gli trasmise le proprie convinzioni sioniste e socialiste, nonch\u00e9 la sua passione per la cosa pubblica. L'Europa orientale di fine Ottocento non era pi\u00f9 un luogo sicuro per gli ebrei: lo dimostr\u00f2 il pogrom di Chi\u0219in\u0103u del 1903.\nPer questo David, nonostante la giovane et\u00e0, fond\u00f2 insieme ad un gruppo di amici un movimento ebraico, \"Ezra\", con lo scopo di preparare i giovani sionisti che volevano emigrare in Palestina. Venivano loro insegnati i lavori agricoli e la lingua ebraica.\nNel 1904, all'et\u00e0 di diciott'anni, s'iscrisse all'Universit\u00e0 di Varsavia. L'anno seguente ader\u00ec a un partito sionista socialista di nome \u00abPo'alei Sion\u00bb (\u201clavoratori sionisti\u201d). Deciso oppositore dello zarismo, durante la rivoluzione del 1905 fu arrestato due volte. Nel 1906 si rec\u00f2 per la prima volta nella Terra Santa, all'epoca sotto il dominio ottomano, realizzando l'ideale, caro ad ogni ebreo, del ritorno in patria (Seconda Aliyah, detta anche \u201cimmigrazione sionista\u201d). A quel tempo la popolazione ebraica in Palestina ammontava a circa 85.000 unit\u00e0; ben 40.000 di essi erano cittadini russi, come Gr\u00fcn. Lavor\u00f2 come operaio agricolo nelle aziende fondate durante gli anni ottanta del XIX secolo dagli ebrei sionisti di prima immigrazione. Nei primi due anni di permanenza si dedic\u00f2 anche alla politica. Assunse un ruolo dirigenziale nella sezione locale di \u00abPo'alei Sion\u00bb.\nNel 1909, dopo aver svolto per un anno il lavoro di guardiano (lavor\u00f2 nell'insediamento ebraico di Sejera), entr\u00f2 a far parte di un gruppo di volontari armati denominato HaShomer: essi facevano i guardiani in diversi villaggi di agricoltori ebrei. Dal 1910 scrisse commenti ed editoriali sul giornale di partito, con sede a Gerusalemme. Adott\u00f2 il cognome ebraico Ben Gurion (che significa \u00abfiglio del leone\u00bb), in onore di Joseph ben Gorion, un antico ebreo che combatt\u00e9 contro i Romani nella rivolta dei giudei descritta da Flavio Giuseppe nella \"Guerra giudaica\".\nNel novembre del 1911 decise di trasferirsi in Grecia. Si rec\u00f2 a Salonicco, che all'epoca era la citt\u00e0 greca nel territorio dell'Impero ottomano (fino al 1912) con la pi\u00f9 fiorente comunit\u00e0 ebraica. Qui Ben Gurion inizi\u00f2 a studiare la lingua turca, avendo in animo di frequentare una facolt\u00e0 universitaria turca. L'anno seguente, infatti, si stabil\u00ec a Costantinopoli, capitale dell'impero ottomano, dove s'iscrisse alla Facolt\u00e0 di giurisprudenza dell'Universit\u00e0 di Istanbul insieme all'amico Yitzhak Ben Zvi. David si form\u00f2 la convinzione che il destino di Israele sarebbe stato legato a quello dell'impero ottomano. Cerc\u00f2 pertanto di allacciare relazioni con la futura classe dirigente ottomana, ritenendo che ci\u00f2 potesse favorire il progetto sionista.\nNel 1914, quando scoppi\u00f2 la Prima guerra mondiale, Ben Gurion viveva a Gerusalemme. Con l'amico Ben Zvi form\u00f2 un gruppo armato di quaranta soldati e si mise a disposizione dell'esercito ottomano. Ma nel marzo 1915 il Sultano dichiar\u00f2 guerra all'impero russo. Ben Gurion fu considerato alla stregua di un cittadino appartenente al Paese nemico. Per lui, come per altri 30.000 ebrei residenti in Palestina, si apr\u00ec la via dell'esilio. Decise di trasferirsi negli Stati Uniti, dove rimase fino alla fine della guerra.\nNei primi tempi continu\u00f2 a sostenere l'impero ottomano contro gli alleati occidentali (soprattutto Francia e Regno Unito). Ma l'evoluzione della guerra, l'ingresso nel conflitto degli Stati Uniti (contro gli ottomani) e la presa di posizione di Londra a favore del sionismo (dichiarazione Balfour) lo persuasero a riconsiderare le proprie posizioni.\nNel 1917 si spos\u00f2 negli Stati Uniti con Paula; poi si arruol\u00f2 con le milizie ebree facenti parte dell'esercito britannico in Medio Oriente. Nel 1918 sbarc\u00f2 in Terra Santa, come soldato del 39\u00ba battaglione fucilieri, formazione poi diventata nota come \u201cLegione Ebraica\u201d.\nVita nella Palestina mandataria.\nNel 1919 Ben Gurion partecip\u00f2 alla fondazione di Akhdut Ha'avoda (\u00abL'unione del lavoro\u00bb), partito sionista di matrice marxista che sostitu\u00ec Poale sion. Si colloc\u00f2 all'ala destra (riformista) del partito. L'ala sinistra, denominata \u00abil gruppo di Rostov\u00bb venne progressivamente marginalizzata.\nNel 1921 Ben Gurion fu eletto segretario della Histadrut (\u00abAssociazione generale dei lavoratori di Eretz Yisrael\u00bb). Il sindacato, fondato l'anno precedente, raggruppava soprattutto i militanti sionisti di sinistra, riunendo diverse fazioni. La direzione di Ben Gurion fu improntata all'efficienza, senza scadere nell'autoritarismo. In questo periodo sostenne Chaim Weizmann come presidente dell'Organizzazione sionista mondiale. Weizman era un liberale del partito dei Sionisti generali (destra moderata). Lo slogan di Ben Gurion \u00abdalla classe al popolo\u00bb illustra bene quali fossero le sue priorit\u00e0. Ebbe a dichiarare:\n\u00ab N\u00e9 il regime socialista n\u00e9 il comune potranno mai avere alcun interesse per noi se chi li guida non \u00e8 un lavoratore ebreo. Non siamo venuti qui per organizzare nessuno e non siamo qui per diffondere l'idea socialista verso chiunque. Noi siamo qui per costruire una patria lavorando per il popolo ebraico. \u00bb\nNel 1930 Ben Gurion svolse un ruolo decisivo nella fusione di Akhdut Ha'avoda con Hapoel Hatza\u00efr, l'altro grande partito sionista di sinistra. Nacque Mapai, che diventer\u00e0 il partito egemone della sinistra sionista per diversi decenni.\nPresidente dell'Agenzia Ebraica (1935).\nDopo l'assassinio, il 16 giugno 1933, di Haim Arlozoroff, capo del dipartimento politico dell'Agenzia Ebraica, Ben Gurion vide la propria influenza aumentare ulteriormente. Nel 1935 divenne presidente dell'organizzazione. Lasci\u00f2 pertanto la carica che occupava nel sindacato Histadrout. Divenne pertanto il principale dirigente della comunit\u00e0 ebraica di Palestina (Yishuv) sionista. Allo stesso tempo mantenne l'alleanza con i liberali di Weizmann, che rest\u00f2 saldamente presidente dell'OSM.\nPer quanto riguarda i rapporti con il Partito revisionista di Vladimir \u017dabotinskij, le relazioni erano pi\u00f9 complesse. Il partito di Jabotinsky era accusato di essere stato il mandante dell'omicidio di Arlozoroff; inoltre l'ala destra del partito non nascondeva le proprie simpatie per il fascismo. Inizialmente Ben Gurion tratt\u00f2 Jabotinsky come \u00abVladimir Hitler\u00bb, ma poi si rese conto del fatto che l'astio non giovava alla causa sionista. Tent\u00f2 quindi di avvicinarsi ai revisionisti, ma la bozza di accordo politico da lui proposta venne respinta da un referendum interno a Histadrut.\nAlla fine del 1935 gli arabi scatenarono una rivolta contro la dominazione britannica in Palestina, che si protrasse fino al 1939. Gli arabi rifiutavano la fondazione di uno stato ebraico (uno degli obiettivi del mandato britannico nella regione).\nLa rivolta ebbe una conseguenza imprevista: la reazione degli ebrei. Si svilupp\u00f2 e si rafforz\u00f2 un'organizzazione armata clandestina, Haganah. Formata nel 1920 dietro impulso di Jabotinsky, era passata poco tempo dopo sotto il controllo di Histadrut. Nel 1931 pass\u00f2 sotto la direzione dell'Agenzia ebraica (in altre parole sotto la direzione di Ben Gurion).\nNel 1937 Ben Gurion si dichiar\u00f2 favorevole al piano di spartizione della Palestina mandataria (commissione Peel). Il piano non fu approvato, sia perch\u00e9 altri partiti sionisti si misero contro Ben Gurion, sia per la decisa opposizione dei nazionalisti arabi. Ma la reazione di Ben Gurion fu rivelatrice del suo pragmatismo.\nLa nuova rivolta araba (1936-1939) port\u00f2 i britannici a limitare l'immigrazione ebraica. Dal 1939 poterono entrare nella Palestina mandataria solamente 75.000 ebrei all'anno (Libro bianco della Palestina mandataria). Ben Gurion si pose alla testa della risoluta opposizione di Yishuv a tale provvedimento restrittivo.\nNel 1942 l'Organizzazione sionista mondiale si riun\u00ec a congresso (Baltimora, negli Stati Uniti). Le assise partorirono la decisione di rivendicare uno stato ebraico su tutta la Palestina mandataria, implicando la chiusura del mandato stesso.\nCi\u00f2 non imped\u00ec ai nazionalisti ebraici di impegnarsi in un deciso sostegno al Regno Unito contro la Germania nazista. Alcuni membri di Yishuv, in particolare dell'organizzazione armata clandestina Haganah, si arruolarono nella \u00abBrigata ebraica\u00bb, formazione posta sotto il comando britannico (combatt\u00e9 anche in Italia). Ben Gurion dichiar\u00f2: \u00abAiuteremo i britannici in guerra come se il \"Libro bianco\" non ci fosse. Lotteremo contro il \"Libro bianco\" come se la guerra non ci fosse\u00bb. \nNel 1942 le forze armate britanniche in Palestina erano effettivamente minacciate dalle truppe di Rommel e l'invasione della Wehrmacht in Medio Oriente avrebbe significato con tutta probabilit\u00e0 la fine di Yishuv.\nLa radicalizzazione dell'opposizione (1945-1947).\nA partire dal 1945, centinaia di migliaia di sopravvissuti alla Shoah chiesero di andare a vivere in Palestina, ma i britannici non lo consentirono. Ci\u00f2 provoc\u00f2 da parte di Ben Gurion (e quindi dell'Agenzia Ebraica e dell'Haganah) un riorientamento della sua politica nei confronti di Londra, che divenne aspramente di opposizione al mandato britannico. L'Haganah partecip\u00f2 ad azioni di sabotaggio nei confronti dei britannici. Ben Gurion stesso organizz\u00f2 scioperi e sabotaggi, rafforzando nel contempo Haganah attraverso l'acquisto di nuove armi.\nParallelamente, Ben Gurion e l'Haganah organizzarono l'ingresso clandestino di ebrei in Palestina (\"Aliyah Beth\"). Decine di migliaia di rifugiati riuscirono ad entrare nel paese, ma altre decine di migliaia furono fermati dai britannici e rinchiusi nei campi di detenzione di Cipro o nella Germania occupata. Tali fatti provocarono una forte sensazione in tutto il mondo e furono all'origine del tentativo, da parte di centinaia di ebrei, di raggiungere Israele autonomamente su una nave mercantile (Exodus).\nNel 1947 i britannici, che non riuscivano pi\u00f9 a gestire la situazione, decisero di cedere il mandato all'Organizzazione delle Nazioni Unite (ONU, nata due anni prima). L'ONU decise di spartire il Paese tra arabi ed ebrei.\nLa creazione dello Stato d'Israele (1947-48).\nLa maggioranza assoluta degli arabi rifiut\u00f2 di accettare la spartizione. Nel novembre 1947 si ebbe una nuova recrudescenza della guerra civile tra arabi ed ebrei. I soldati britannici si astennero dall'intervenire, finch\u00e9 il 15 maggio 1948 lasciarono il Paese.\nDalle azioni politiche condotte da Ben Gurion nel biennio 1948-49 si pu\u00f2 dedurre la seguente linea di condotta:\nL'esercito unitario.\nBen Gurion era il capo delle forze militari di Yishuv. Nel maggio del 1948 riunific\u00f2 le principali forze di difesa ebraiche, l'Haganah (che comprendeva al suo interno l'unit\u00e0 di \u00e9lite Palmach), l'Irgun ed il Lehi e fond\u00f2 Tsahal. Entro la fine dell'anno sciolse l'Irgun e il Palmach accusandoli di slealt\u00e0.\nI rapporti con gli ultra-ortodossi.\nUna divergenza significativa oppose storicamente sionisti ed ebrei ultra-ortodossi (\"haredi\"). Questi ultimi non accettavano l'idea di uno Stato ebraico laico imposto da laici ancora prima della venuta del Messia. Ben Gurion, che non voleva un'opposizione confessionale all'esistenza dello Stato, negozi\u00f2 un compromesso. Significativo \u00e8 l'accordo raggiunto nel 1947 con Agudat Yisrael, un partito confessionale non sionista. In base all'accordo, il partito si impegn\u00f2 a non opporsi alla creazione dello Stato ebraico. In cambio ottenne una dichiarazione scritta (conosciuta come \"lettera dello status quo\") firmata da tutti i leader sionisti (di sinistra, sionisti generali e sionisti religiosi) che s'impegnavano a:\nUno degli effetti maggiori che ebbe il compromesso fu che il futuro stato nascer\u00e0 senza una costituzione (istituzione presente in tutti gli stati nati dopo l'Illuminismo).\nQuando Ben Gurion fu al governo, lo Stato esoner\u00f2 gli ebrei osservanti dal servizio militare (1950). La \"lettera dello status quo\" e l'esenzione dal servizio militare sono ancora oggi la base dell'attuale politica israeliana nei confronti degli ebrei osservanti.\nSua fu anche la proposta, rifiutata, di revocare la scomunica a Spinoza, rivolta all'inizio degli anni cinquanta al settore di ebraismo ortodosso che ancora la riconosceva.\nL'espansione delle frontiere.\nIl 14 maggio 1948 (il giorno prima della partenza dei britannici, allo scopo di rispettare il riposo dello Shabbat), David Ben Gurion lesse, a nome del governo provvisorio, la Dichiarazione d'indipendenza dello Stato d'Israele. Nelle ore successive, nell'imminenza dell', Ben Gurion annot\u00f2 nel suo diario: \u00abNel paese si festeggia, la gioia \u00e8 profonda, e ancora una volta io solo sono triste in mezzo a tanta gente allegra\u00bb.\nLe frontiere stabilite dall'ONU erano state accettate senza entusiasmo. La guerra, che termin\u00f2 realmente solo nel marzo 1949, permise di allargare il territorio del nuovo Stato dal 55% originario al 73% della Palestina. La popolazione araba lasci\u00f2 in massa il nuovo Stato. Israele afferm\u00f2 che gli arabi fuoriuscirono di propria iniziativa; gli arabi risposero che furono cacciati.\nIl lungo premierato (1948-1963).\nFatta eccezione per una pausa di due anni tra il 1954 e il 1955, Ben Gurion ricopr\u00ec la carica di primo ministro, ufficiosamente dal 14 maggio 1948 e ufficialmente dal 25 febbraio 1949 al 26 giugno 1963. Il suo \u00e8 il premierato pi\u00f9 lungo della storia dello Stato d'Israele. Per 21 anni fu leader del Mapai.\nDal 1948 al 1955.\nNei primi anni di vita del nuovo Stato l'afflusso di ebrei fu notevole: in pochi anni la popolazione raddoppi\u00f2, toccando 1,3 milioni di persone. Ben Gurion stesso promosse una politica di massiccia immigrazione. Circa la met\u00e0 dei nuovi arrivi erano costituiti da sopravvissuti della Shoah. L'altra met\u00e0 era rappresentata da ebrei sefarditi, cio\u00e8 provenienti dai paesi arabi: ci\u00f2 rappresentava una novit\u00e0 per una Yishuv formata, fino ad allora, per l'80% di ashkenaziti di origine europea. La loro integrazione fu difficile, per diversi fattori (si consideri ad esempio la loro bassa scolarit\u00e0). Per Ben Gurion questo insuccesso gli si ritorcer\u00e0 contro: negli anni settanta i sefarditi rimprovereranno il governo di non averli aiutati e indirizzeranno i loro voti ai partiti di destra.\nL'altro grande tema di questo periodo fu la politica di difesa. Ben Gurion tenne per s\u00e9 le deleghe del ministero della Difesa. I punti principali della sua politica furono:\nNel 1953 gli Stati Uniti iniziarono a garantire prestiti a Israele e la Germania ovest promise i tanto attesi risarcimenti. Fin\u00ec lo stato di emergenza che durava dal 1939. Alla fine dell'anno Ben Gurion annunci\u00f2 l'intenzione di ritirarsi dal governo (7 dicembre 1953). Lasci\u00f2 la carica di primo ministro a Moshe Sharett e design\u00f2 come ministro della Difesa Pinhas Lavon (1904-1976). Il nuovo capo di stato maggiore dell'esercito fu Moshe Dayan. A questo proposito \u00e8 molto significativo un suo scritto che recita: \u00ab\u00c8 chiaro che i fondatori e i costruttori dello Stato d'Israele non sono stati gli uomini politici, ma gli immigrati che hanno ricostruito il Paese con il sudore della fronte\u00bb.\nL'ex primo ministro prese casa a Tel Aviv. Poi decise di trasferirsi nel kibbutz Sde Boker, nel deserto del Negev. Qui condusse una vita da agricoltore, anche se non abbandon\u00f2 del tutto gli impegni governativi. La sua vita era semplice e regolare: dedicava quattro ore al giorno al lavoro e il resto del tempo alla lettura e alla scrittura. Ogni giorno faceva una camminata di quattro chilometri nel deserto. Gli israeliani, per\u00f2, consideravano l'esilio del fondatore difficile da accettare e lo inondarono di migliaia di lettere, pregandolo di ritornare nell'agone politico.\nDal 1955 al 1963.\nBen Gurion ritorn\u00f2 al potere nel 1955. Dopo aver vinto le elezioni, present\u00f2 il suo nuovo governo il 2 novembre 1955.\nNel 1956 decise l'intervento israeliano nella crisi di Suez contro l'Egitto, in risposta alla minaccia egiziana di distruggere Israele e al blocco egiziano contro il porto israeliano di Eilat. La guerra fu un successo militare: Tsahal occup\u00f2 la penisola del Sinai. Ben Gurion pensava di conservarla, ma gli alleati europei (Francia e Gran Bretagna) si opposero fermamente. Sotto la pressione degli Stati Uniti, venne restituita all'Egitto all'inizio del 1957 in cambio di un allentamento delle misure di sicurezza e la revoca del blocco di Eilat. Questo periodo dur\u00f2 dieci anni, fino alla guerra dei Sei giorni (1967).\nTra i Paesi dello scacchiere mediorientale, l'unico con cui Israele riusc\u00ec ad allacciare stabili relazioni fu la Turchia. Nel 1958 Ben Gurion comp\u00ec una visita segreta ad Ankara, invitato dal premier turco dell'epoca, Adnan Menderes. Dall'incontro nacque un accordo di cooperazione economica e militare tra i due Paesi.\nGli ultimi anni (1963-1973).\nNel 1963 Ben Gurion lasci\u00f2 il suo partito, implicato nell'Affare Lavon, e si dimise da primo ministro. Fond\u00f2 una nuova formazione politica, \u00abRafi\u00bb. Alle elezioni del 1965 ottenne il 7,9% dei voti, conquistando 10 seggi.\nNel 1968 accett\u00f2 la riunificazione del \u00abRafi\u00bb con il \u00abMapai\u00bb e un'altra formazione minore. Nacque \u00abHa'Avod\u00e0\u00bb, conosciuto in occidente come Partito Laburista Israeliano.\nNel 1970, all'et\u00e0 di 84 anni, Ben Gurion si dimise dalla Knesset e si ritir\u00f2 a vita privata.\nMor\u00ec nel 1973. Venne sepolto accanto alla moglie Paula nel kibbutz di Sde-Boker. Sulla sua lapide vennero scritte semplicemente la data di nascita, di morte e dell'immigrazione in Israele."}
{"id": "275157", "revid": "287204", "url": "https://it.wikipedia.org/wiki?curid=275157", "title": "Aviron Bayonnais Rugby Pro", "text": "LAviron Bayonnais Rugby Pro \u00e8 la sezione di rugby a 15 dell'Aviron Bayonnais, club polisportivo francese con sede a Bayonne. Istituita nel 1904, la squadra milita nelle categorie di vertice del campionato francese e durante la sua storia ha conquistato tre volte il titolo nazionale.\nI baschi giocano le partite di casa allo Stadio Jean Dauger e i colori sociali sono il celeste e il bianco. \nMolto sentita la rivalit\u00e0 con l'altro club basco, ."}
{"id": "275158", "revid": "125841917", "url": "https://it.wikipedia.org/wiki?curid=275158", "title": "Mina terrestre", "text": "Una mina terrestre \u00e8 un ordigno esplosivo, utilizzato generalmente in ambito militare, che viene posizionato sul terreno o sottoterra, dotato di una carica esplosiva e che viene azionato dalla pressione di un veicolo, di un piede che vi passano sopra o da fili da inciampo. Il termine viene generalmente usato per indicare ordigni progettati e prodotti a livello industriale, e quindi non per ordigni improvvisati.\nNella tattica moderna, le mine sono utilizzate per impedire l'accesso a determinate zone, per esempio per impedire al nemico di oltrepassare confini contesi o, pi\u00f9 in generale, per limitarne i movimenti; lo scopo \u00e8 quindi simile a quello del filo spinato.\nStoria.\nIl concetto generale delle mine terrestri ha certamente una lunga storia. Secondo alcune fonti, ordigni esplosivi terrestri erano usati gi\u00e0 nel III secolo Zhuge Liang del Regno di Shu (Cina). Un concetto simile (pur senza l'uso di esplosivi) era applicato dai Romani, che utilizzavano buche camuffate e armate con picche; lo stesso tipo di trappola era usata anche nel Medioevo in Europa.\nNel XVIII secolo, in Europa, si seppellivano ordigni esplosivi coperti con ghiaia o frammenti di metallo; in francese questo tipo primitivo di mina terrestre non industriale era chiamata \"fougasse\". La \"fougasse\" fu usata anche durante la Rivoluzione Americana e la Guerra di secessione americana.\nLe prime mine terrestri moderne, costruite a livello industriale ed equipaggiate con esplosivi ad alto potenziale, apparvero nella Germania Imperiale intorno al 1912, e furono poi impiegate da quasi tutti gli eserciti della prima guerra mondiale (la battaglia di Passchendaele si apr\u00ec proprio con la deflagrazione di mine terrestri). Gi\u00e0 durante la Grande Guerra gli inglesi iniziarono a costruire anche mine che contenevano gas velenoso invece di esplosivo; questo tipo di ordigno fu usato dall'Unione Sovietica fino agli anni ottanta, ed \u00e8 noto che gli Stati Uniti negli anni cinquanta condussero esperimenti su questo tipo di armamento.\nFra i tipi pi\u00f9 moderni di mine terrestri si possono contare anche le mine nucleari, come quelle sviluppate nel Regno Unito dal progetto Blue Peacock. Di questo genere di mine esistono anche varianti per l'uso nella guerra navale.\nPrima della messa al bando, il prezzo oscillava dai 3 dollari delle mine cinesi ai 276 dollari dei pi\u00f9 sicuri modelli statunitensi. La Foster, produttrice di metal-detector al mondo, era arrivata a poter identificare mine dal peso di 8 grammi poste a 15 cm di profondit\u00e0, con una media del 70% dei rilevanti positivi.\nCaratteristiche tecniche.\nMeccanismi di detonazione.\nLa detonazione delle mine terrestri pu\u00f2 essere basata su numerosi principi: la pressione, la rilevazione di movimento, suono o vibrazioni, fino all'uso di campi magnetici. Le mine antiuomo in genere sono regolate per detonare in seguito alla pressione di un piede; quelle antiveicolo sono pi\u00f9 spesso basate su meccanismi di detonazione magnetici, che possono essere attivati anche da un veicolo che transiti nelle vicinanze della mina senza passarvi direttamente sopra. Le mine pi\u00f9 moderne sono talvolta in grado di distinguere veicoli amici o nemici.\nNella maggior parte dei casi, le mine sono progettate anche per detonare se toccate direttamente, allo scopo di rendere pi\u00f9 difficile il loro disinnesco.\nAlcune mine moderne usate dall'esercito degli Stati Uniti e altre forze armate sono dotate di un meccanismo di autodistruzione che porta alla detonazione automatica dopo un determinato numero di ore, giorni, settimane o mesi, allo scopo di ridurre il pericolo per i civili a conflitto terminato. A oggi, tuttavia, questo tipo di meccanismo non viene generalmente considerato affidabile. La maggior parte delle mine che sono state usate storicamente (e quindi anche la maggior parte di quelle ancora inesplose in varie regioni del mondo) non ha questa caratteristica.\nTipologie.\nMine anticarro.\nLe mine anticarro hanno lo scopo di distruggere o danneggiare carri armati e altri veicoli impedendone il movimento. In genere sono pi\u00f9 grandi e pi\u00f9 potenti delle mine antiuomo e la detonazione, se basata su pressione, richiede almeno una pressione di un centinaio di chili. In media una mina anticarro pesa 9\u00a0kg e contiene circa 5\u00a0kg di esplosivo.\nMine antiuomo.\nLe mine antiuomo, inventate e sviluppate durante le due guerre mondiali, erano all'inizio destinate a proteggere temporaneamente installazioni e obiettivi strategici. Le mine antiuomo possono causare vittime civili e continuare a danneggiare la popolazione locale anche molto tempo dopo la fine di un conflitto. Secondo le fonti che vanno contro l'impiego di questo tipo di ordigno oltre 35000 persone in Cambogia hanno sofferto di mutilazione o sono decedute a causa delle mine antiuomo molto tempo dopo la fine della Seconda Guerra d'Indocina e molte altre vittime ci sono state anche in Mozambico, Afghanistan, Angola, Cecenia, Kurdistan iracheno e ex-Iugoslavia. La rimozione delle mine terrestri \u00e8 un'attivit\u00e0 pericolosa, costosa e richiede tempi molto lunghi, e un terreno minato pu\u00f2 risultare non percorribile e quindi non coltivabile o in generale non utilizzabile per decenni, specialmente nei paesi poveri che non hanno i mezzi per portare a termine lo sminamento. Oggi la maggior parte delle nazioni del mondo ha ufficialmente acconsentito a mettere al bando le mine antiuomo. Il record di un maggior numero di mine inesplose stimate appartiene ad Iraq e Afghanistan.\nEsistono numerosi tipi di mine antiuomo: oggi se ne producono circa 340 tipi, sono molto sofisticate e poco costose; possono rimanere attive fino a quarant'anni.\nIn media contengono circa 0,7\u00a0kg di esplosivo.\nLe mine antiuomo sono attualmente messe al bando a livello mondiale dal Trattato di Ottawa del 1997 firmata da 138 paesi fra cui l'Italia. Tale convenzione entrata in vigore nel 1999 proibisce l'utilizzo, la vendita e la produzione di mine antiuomo e prevede che i paesi firmatari si impegnino in 4 anni a distruggere il loro stock di mine ed a bonificare le aree minate entro 10\u00a0km dalle loro frontiere.\nI paesi che non hanno firmato la convenzione sono la Cina, gli Stati Uniti, la Russia, Cuba, Israele e Corea del Nord.\nOgni 20 minuti in qualche parte del mondo un essere umano salta su una mina; le mine antiuomo hanno causato 5.197 morti nel 2011, un terzo dei quali bambini.\nMine a esplosione.\nIl tipo pi\u00f9 semplice di mina antiuomo \u00e8 progettato per detonare su pressione, e ferire, mutilare o uccidere un uomo attraverso la semplice onda d'urto dell'esplosione. L'onda d'urto applica una forte pressione verso l'alto che dannegger\u00e0 in modo pi\u00f9 o meno grave (in funzione della potenza dell'esplosivo e del tipo di terreno in cui la mina \u00e8 sepolta) le ossa e i tessuti dei piedi e delle gambe della vittima. A questo danno principale si aggiungeranno quelli secondari provocati dal terreno e dai sassi scagliati verso l'alto dall'esplosione. La mutilazione, con perdita del piede o addirittura di entrambi gli arti, \u00e8 uno dei danni pi\u00f9 frequenti con questo tipo di mina.\nMine a frammentazione.\nLe mine a frammentazione aggiungono all'esplosione la proiezione di frammenti di metallo (acciaio, ghisa, piombo o simili) o in alcuni casi anche di plastica (come per le VS-50 e TS-50) o vetro (come nel caso della Glasmine 43) in quanto sono sostanze non rilevabili da cercametalli (specie nel caso di mine a minimo contenuto di metalli), e quindi complicano il lavoro di rimozione, e inoltre sono invisibili ai raggi X, e quindi di difficile rimozione da eventuali ferite. Queste mine sono in grado di danneggiare non soltanto la vittima principale, ma anche altri individui nelle vicinanze (in alcuni casi fino ad alcune centinaia di metri).\nMine saltanti.\nUna mina saltante viene interrata all'interno di una sorta di piccolo mortaio. Quando attivata, il corpo principale della mina viene sparato verso l'alto ed esplode solo dopo aver raggiunto una certa altezza sopra il suolo (di solito 1 o 2 metri), in modo da poter causare danni (per esempio attraverso il rilascio di proiettili, vedi sopra) in un raggio pi\u00f9 ampio, ma nel caso il corpo sparato non riuscisse a raggiungere tale altezza (ad esempio colpendo la persona che l'ha azionata), essa esplode dopo un certo lasso di tempo, in genere 1 o 2 secondi.\nMine balzanti o a rilascio di pressione.\nUna mina balzante viene interrata, e si attiva appena un peso le sale sopra. L'esplosione avviene appena il peso si stacca dalla mina. Una volta che il peso ha attivato la mina, non c'\u00e8 modo di disinnescarla. Questo tipo di mina \u00e8 stato descritto nel film \"No man's Land\" e nel film \"Mine\" del 2016.\nUso tattico delle mine.\nNella guerra moderna, i campi minati sono considerati un'arma difensiva, utilizzata per proteggere determinati confini o rallentare l'avanzata nemica. Esse hanno tuttavia anche impieghi essenzialmente offensivi se usate per costringere le forze nemiche a scegliere un determinato percorso per esempio per tender loro un'imboscata, o per ridurre il morale nemico causando danni imprevisti in modo casuale (in sostanza una tecnica che si avvicina alle comuni definizioni di guerriglia e terrorismo). Particolarmente rilevante \u00e8 il concetto tattico di \"moltiplicatore di forze\": una mina comunemente viene detta di Tipo 4 quando esplodendo ferisce (ma non uccide) un soldato. In tal caso, servono due compagni per evacuare il ferito e un quarto elemento di copertura, sicch\u00e9 un singolo ordigno mette temporaneamente fuori combattimento una squadra di quattro uomini. A volte un cecchino si apposta e quando viene ferito il primo uomo aspetta l'arrivo dell'aiuto da parte dei suoi compagni per fare fuoco su ferito e soccorritori, questa tattica fu sviluppata nella prima guerra mondiale con le tagliole al posto delle mine.\nUn aspetto tattico rilevante nell'uso delle mine riguarda evidentemente la possibilit\u00e0, da parte delle forze in campo, di sminare in modo efficiente e rapido. Se il nemico dispone di genieri e tecnologie in grado di portare a termine lo sminamento, i campi minati sono efficaci solo se protetti da una copertura di fuoco.\nI campi minati sono spesso \"segnalati\" esplicitamente da chi depone le mine, se lo scopo del campo minato \u00e8 di agire come deterrente per l'attraversamento di determinate zone (come il filo spinato). In tal caso, le segnalazioni proteggono le forze amiche. Ovviamente, non \u00e8 inconsueto l'uso di segnalazioni fittizie a scopo proprio di deterrente. Creare campi minati senza marcarli e tenere traccia della loro posizione \u00e8 considerato illegale dalle convenzioni internazionali.\nSminamento.\nDa un punto di vista tattico, la difficolt\u00e0 di disinnesco di una mina \u00e8 un elemento essenziale. La maggior parte delle mine sono progettate per esplodere se toccate direttamente; inoltre vengono generalmente realizzate usando un'alta percentuale di materiali plastici (non metallici) allo scopo di eludere la rilevazione da parte dei \"metal detector\".\nPer questi motivi, la pratica dello sminamento (specialmente nel caso delle mine antiuomo) \u00e8 complessa, pericolosa, e richiede attrezzature specifiche.\nRicerca delle mine.\nA seconda del tipo di mina di cui si sospetta la presenza, la ricerca pu\u00f2 essere svolta in diversi modi. La tecnica pi\u00f9 semplice ed economica (e anche la pi\u00f9 pericolosa) consiste nel procedere strisciando sul terreno e usare \"sonde\" di vario genere (al limite anche semplici bastoni), spinte delicatamente nel terreno, per rilevare l'eventuale presenza di oggetti solidi.\nGli ingegneri da campo possono utilizzare strumenti e tecniche specifiche di molti generi. Speciali scarpe dotate di cuscinetti possono essere usate per camminare esercitando una pressione molto ridotta sul suolo. I metal detector possono essere utili per lo meno per la ricerca di mine con prevalenza di parti metalliche, anche se non sono in grado di distinguere le mine stesse da altri oggetti di materiale e massa simili. Per motivi di sicurezza, spesso gli artificieri vengono sostituiti da robot appositamente progettati. Si possono impiegare anche cani addestrati a rilevare sostanze chimiche come la dinamite. Di introduzione pi\u00f9 recente \u00e8 l'uso di roditori come i ratti, che essendo pi\u00f9 leggeri riducono il pericolo di detonazione accidentale degli ordigni; questa tecnica \u00e8 stata per esempio adottata dalla ONG APOPO, che ha partecipato allo sminamento del Mozambico dopo la guerra civile. Fra le tecniche pi\u00f9 avanzate si pu\u00f2 citare la semina di fiori geneticamente modificati che acquisiscono particolari colori se nel terreno circostante ci sono tracce di determinate sostanze.\nDisinnesco delle mine.\nAlcuni tipi di mine possono essere disinnescate manualmente. Altre tecniche consistono nel farle brillare: in quest'ultimo caso si possono usare altri esplosivi, speciali veicoli corazzati, o un vero e proprio bombardamento di artiglieria.\nAbolizione delle mine terrestri.\nLe mine terrestri, specialmente antiuomo, sono state oggetto di un lungo dibattito etico a livello internazionale a causa del pericolo che rappresentano per i civili anche dopo la fine del conflitto in cui vengono impiegate. Numerose organizzazioni non governative di tutto il mondo hanno lanciato campagne su vasta scala per sensibilizzare l'opinione pubblica sugli effetti dell'uso di questo tipo di armamenti. Molte di queste campagne hanno enfatizzato i danni subiti da nazioni povere, come Cambogia e Afghanistan, che non sono dotate di mezzi sufficienti a procedere a uno sminamento sistematico, e in cui la presenza di vasti territori minati, oltre a causare vittime umane, contribuisce ad acuire situazioni di crisi sociale ed economica gi\u00e0 rilevanti. In pi\u00f9, tali mine hanno la particolarit\u00e0 di non esplodere ai primi urti, ma dopo un certo numero di manipolazioni; in tal modo i bambini, ignari, le portano a vedere ai loro amichetti, coinvolgendoli inconsapevolmente nella tragedia dell'improvvisa esplosione. Quest'ultima causa in genere cecit\u00e0, mutilazioni agli arti superiori, ustioni e distruzione del viso dei bambini.\nL'appello portato avanti da questi movimenti \u00e8 stato gradualmente accolto dalla maggior parte dei governi nazionali. Divieti relativi alle mine sono entrati, tra l'altro, nella Convenzione di Ginevra del 1980 sull'uso di determinati tipi di armi convenzionali.\nUna delle campagne pi\u00f9 celebri e di successo in questo senso fu la \"Campagna Internazionale per il Bando delle Mine Antiuomo\" (acronimo inglese: ICBL). Appoggiata anche da diversi governi nazionali (in particolare, quello canadese), la campagna ha portato alla definizione del Trattato di Ottawa (1994), che vieta l'uso, l'immagazzinamento, la produzione e la vendita di mine antiuomo, e che \u00e8 stato in seguito firmato dalla maggior parte delle nazioni del mondo. Nel 1997, il leader della ICBL, Jody Williams, vinse il Premio Nobel per la Pace per gli sforzi devoluti a questa causa. Fra i paesi che non hanno aderito al trattato si possono citare Stati Uniti, Israele, Russia, Cina, India, e Corea del Nord. Alcune di queste nazioni non hanno aderito per motivi specifici e hanno formulato impegni alternativi, che pongono restrizioni all'uso delle mine terrestri antiuomo senza abolirle del tutto. Gli Stati Uniti, per esempio, hanno dichiarato che i campi minati svolgono un ruolo insostituibile per conservare l'efficacia della zona smilitarizzata che divide la Corea del Sud dalla Corea del Nord, e hanno formulato una propria regolamentazione che ammette l'uso di mine in quel contesto.\nUn effetto simile a quello delle mine antiuomo \u00e8 generato dalle bombe a frammentazione. Gli ordigni sono fatti esplodere in aria prima che arrivino a impattare con il suolo, e la loro balistica \u00e8 oggetto di ricerche per massimizzare la gittata del colpo e l'efficacia di frantumazione delle schegge. Le schegge mantengono il loro carico esplosivo per anni, e come le mine antiuomo sono difficili da rintracciare, e pericolose per i civili che vi vengono a contatto. Una bomba a frammentazione pu\u00f2 generarne a migliaia e non \u00e8 oggetto di divieti di produzione, commercializzazione o stoccaggio.\nMine terrestri italiane.\nL'Italia \u00e8 stata fino ai primi anni novanta, in modo particolare prima con la Junghans e poi con la Valsella Meccanotecnica, uno dei principali paesi produttori di mine terrestri e antiuomo.\nVoci correlate.\nOrganizzazioni per l'abolizione delle mine:"}
{"id": "275159", "revid": "14691", "url": "https://it.wikipedia.org/wiki?curid=275159", "title": "Mina anti-uomo", "text": ""}
{"id": "275160", "revid": "14691", "url": "https://it.wikipedia.org/wiki?curid=275160", "title": "Mina antiuomo", "text": ""}
{"id": "275161", "revid": "10983", "url": "https://it.wikipedia.org/wiki?curid=275161", "title": "Carcere mamertino", "text": ""}
{"id": "275162", "revid": "6392", "url": "https://it.wikipedia.org/wiki?curid=275162", "title": "Inversione Termica", "text": ""}
{"id": "275169", "revid": "64833", "url": "https://it.wikipedia.org/wiki?curid=275169", "title": "Scisma d'Oriente", "text": ""}
{"id": "275173", "revid": "124494111", "url": "https://it.wikipedia.org/wiki?curid=275173", "title": "Le\u00f3 Szil\u00e1rd", "text": "Biografia.\nNacque a Budapest ai tempi dell'Impero austro-ungarico da una famiglia di origine ebraica con il cognome Spitz. Suo padre era un ingegnere civile. Szil\u00e1rd fu il primo, nel 1933, ad avere l'idea di una reazione nucleare a catena. Diresse insieme ad Enrico Fermi la costruzione del primo reattore nucleare e successivamente partecip\u00f2 al Progetto Manhattan. Nel 1947 Szil\u00e1rd cambi\u00f2 completamente il campo di studi passando dalla fisica alla biologia molecolare.\nSzil\u00e1rd era noto ai suoi colleghi per la sua personalit\u00e0 eccentrica e per la sua abilit\u00e0 nel predire eventi politici. Disse di avere predetto lo scoppio della prima guerra mondiale quando aveva 16 anni. Quando nacque il Partito Nazista in Germania disse che un giorno avrebbe controllato l'Europa, e nel 1934 anticip\u00f2 alcuni dettagli della seconda guerra mondiale. Solito risiedere in stanze d'albergo, con una valigia sempre a portata di mano, come scrittore fu autore di alcune opere di fantascienza.\nNel 1930 brevett\u00f2, assieme ad Albert Einstein, un tipo di frigorifero che non aveva bisogno di elettricit\u00e0 per funzionare. L'introduzione alla fine degli anni '30 del freon port\u00f2 all'uso di tale miscela di gas nei frigoriferi commerciali e il brevetto Einstein-Szil\u00e1rd non venne mai utilizzato in pratica. I problemi di inquinamento dovuti al freon stanno portando recentemente a riesaminare la possibilit\u00e0 di costruire frigoriferi basati sul brevetto Einstein-Szil\u00e1rd del 1930.\nL'idea della reazione a catena.\nNel 1932 Szil\u00e1rd lesse il libro di H. G. Wells \"La liberazione del mondo\". Nel libro si parlava dell'utilizzo dell'energia atomica per la fabbricazione di armi e quest'idea spinse lo scienziato ad analizzare con attenzione la possibilit\u00e0 di utilizzare in modo pratico l'energia nucleare. Nel 1933 Szil\u00e1rd si rec\u00f2 a Londra, per sfuggire dalle persecuzioni naziste nei confronti degli ebrei. Qui ebbe l'occasione di leggere un articolo di Ernest Rutherford su \"The Times\" nel quale si giudicava impossibile l'utilizzo dell'energia atomica a scopi bellici. Sebbene a quel tempo la fissione nucleare non fosse ancora stata scoperta, Szil\u00e1rd, ripensando a ci\u00f2 che aveva letto, ebbe l'intuizione della possibilit\u00e0 di una reazione nucleare a catena, mentre attendeva a un semaforo in Southampton Row, a Bloomsbury (Londra). L'anno successivo richiese un brevetto per questa idea. I primi tentativi di Szil\u00e1rd di identificare un elemento chimico che potesse dare luogo ad una reazione a catena si concentrarono sul berillio e sull'indio ma questi elementi non si dimostrarono adatti. Nel 1935 consegn\u00f2 il suo brevetto sulla reazione nucleare a catena, all'Ammiragliato Britannico affinch\u00e9 lo secretasse (Brevetto UK n\u00b0 630726).\nNel 1938 Szil\u00e1rd accett\u00f2 un incarico di ricerca presso la Columbia University a New York dove si trasfer\u00ec e cominci\u00f2 a collaborare con Enrico Fermi. Szil\u00e1rd entr\u00f2 cos\u00ec a far parte del famoso gruppo di scienziati ebrei di nascita ungherese, cresciuti a Budapest all'inizio del XX secolo che erano stati costretti a trasferirsi negli Stati Uniti all'avvento del nazismo, gruppo comprendente anche Paul Erd\u0151s, Edward Teller, John von Neumann e Eugene Wigner. Nel 1939 dopo aver appreso della scoperta fatta in Germania da Otto Hahn della fissione dell'uranio, concluse che quello era l'elemento adatto a sostenere una reazione a catena.\nSzil\u00e1rd ebbe un ruolo fondamentale nello sviluppo iniziale del Progetto Manhattan che avrebbe portato alla produzione delle prime bombe atomiche. Fu Szil\u00e1rd a proporre ad Albert Einstein di inviare al presidente statunitense Franklin Delano Roosevelt una lettera confidenziale (la cosiddetta \"Lettera Einstein-Szil\u00e1rd\") che spiegasse la possibilit\u00e0 di sviluppo di un'arma nucleare a fissione e che incoraggiasse la creazione di un programma per lo sviluppo di tale arma, prima che lo facessero i nazisti in Germania.\nLa collaborazione con Fermi continu\u00f2 all'interno del Progetto Manhattan e port\u00f2 alla creazione, a Chicago, della prima reazione nucleare controllata della storia, che fu innescata il 2 dicembre 1942 in una \"pila\" atomica moderata con grafite (Chicago Pile-1). Dopo la guerra Szil\u00e1rd e Fermi ottennero il riconoscimento del loro brevetto del reattore nucleare (brevetto USA n\u00b0 2708656). Durante la guerra Szil\u00e1rd divenne sempre pi\u00f9 insofferente al fatto che gli scienziati stessero perdendo il controllo del progetto a favore dei militari ed ebbe numerose schermaglie col generale Leslie Groves che era il direttore militare del Progetto Manhattan, tanto che fu costantemente pedinato dall'esercito nel timore che Szil\u00e1rd fosse causa di una fuga di notizie segrete. Il suo risentimento verso il governo statunitense fu esacerbato dal fallito tentativo di evitare l'uso della bomba atomica in guerra.\nSzil\u00e1rd, infatti, anche di fronte ad un verdetto quasi unanime dei suoi colleghi del progetto Manhattan (tra cui lo stesso Fermi), si oppose al lancio delle bombe atomiche su Hiroshima e Nagasaki, soprattutto dopo essere venuto a conoscenza che i tedeschi non sarebbero riusciti a fabbricare un ordigno nucleare. Cerc\u00f2 di bloccare la bomba anche con una petizione firmata da 68 dipendenti del reparto di metallurgia del Progetto Manhattan, nota come Rapporto Franck (da James Franck, che la scrisse), ma senza successo.\nDopo la guerra, nel 1947, Szil\u00e1rd cambi\u00f2 campo di studi e inizio a lavorare nell'ambito della biologia molecolare in collaborazione con Aaron Novick. Szil\u00e1rd non abbandon\u00f2 per\u00f2 il campo che lo aveva interessato per tutta la vita e insieme al suo vecchio amico Einstein fond\u00f2 il Comitato degli Scienziati Atomici. Inoltre si dedic\u00f2 all'opposizione alla bomba H insieme ad altri colleghi e fisici nucleari, questa volta con successo."}
{"id": "275176", "revid": "1226", "url": "https://it.wikipedia.org/wiki?curid=275176", "title": "Overclock", "text": ""}
{"id": "275178", "revid": "752237", "url": "https://it.wikipedia.org/wiki?curid=275178", "title": "Barena", "text": "Le barene (dal vocabolo veneto \"baro\" che indica un \"cespuglio\" o un \"ciuffo d'erba\") sono terreni di forma tabulare tipici delle lagune, periodicamente sommersi dalle maree. In Italia possiamo trovare barene sia in lagune adriatiche come nella Laguna di Marano, nella Laguna di Grado, nella Laguna di Venezia o nelle Valli di Comacchio sia in zone soggette a minore escursione di marea come nell'Area naturale marina protetta Tavolara.\nDescrizione.\nEssendo le barene una formazione della zona intertidale se ne possono formare in tutte le lagune del mondo differenziandosi per la tipologia del terreno che coinvolgono per esempio di sabbia come quelle di Cap-Ferret in Francia. Pur essendo senza evidenti rilievi, possono presentare leggere depressioni centrali a catino e dei bordi debolmente rialzati. Sono attraversate da canaletti naturali detti Ghebi.\nLe barene sono importantissime dal punto di vista ecologico: contribuiscono a favorire il ricambio idrico, limitano l'impatto delle maree sul livello dell'acqua funzionando da vaso di espansione, moderano l'azione del moto ondoso, ospitano, come gi\u00e0 detto, una caratteristica vegetazione e una ricca avifauna. \nLe piante che crescono in queste severissime condizioni hanno adottato differenti strategie per sopravvivere: cresce cos\u00ec una vegetazione diversa da quella che possiamo trovare in un prato o in un bosco e che, per la sua caratteristica di vivere in suoli salati, \u00e8 detta \"alofila\" o alofita. Piante cosiddette \"di barena\" sono la Salicornia, lo Sparto delle barene, varie specie di Limonium e la formazione vegetale detta Mangrovia.\nNella Laguna di Venezia.\nNella Laguna di Venezia ricoprono una notevole superficie (oltre 90\u00a0km\u00b2) soprattutto nelle zone di nord-est e di sud-ovest e i canali vengono chiamati \"ghebi\" in dialetto veneziano. In base alla formazione e all'evoluzione che hanno sub\u00ecto, le barene della laguna di Venezia possono distinguersi in:\nInoltre, all'interno della barena si possono distinguere in base all'elevazione tre fasce, ognuna con caratteristiche pedologiche e botaniche proprie:\nLe barene presentano un suolo pesante, asfittico, scarsamente permeabile di composizione limo-argillosa, definito \"suolo salso\" per l'elevata concentrazione di cloruri. Oggi, tuttavia, tendono lentamente a scomparire perch\u00e9 erose dall'azione delle acque, accelerata da modificazioni antropiche quali lo scavo di canali profondi, il moto ondoso causato da imbarcazioni a motore, ecc. Se per\u00f2 dovessero venir meno, verrebbe messo a serio rischio tutto l'ecosistema lagunare e presto Venezia e tutte le isole circostanti sarebbero in balia delle correnti. Attualmente \u00e8 in corso un'opera di recupero delle barene, molte delle quali, scomparse da anni, stanno ritornando alla luce grazie all'immissione di fanghi bonificati e depurati, provenienti dall'escavo dei canali.\nAlle barene si contrappongono le velme che, viceversa, sono zone prive di vegetazione perch\u00e9 emergono solo in particolari condizioni di bassa marea; mentre invece le parti pi\u00f9 elevate, sommerse solo in particolari condizioni di alta marea, si chiamano motte (es.: Motta di San Lorenzo). Una tipica piante di questo habitat \u00e8 il \"Limonium vulgare\", e il miele che si ottiene da questa specie viene detto miele di barena. La produzione monoflorale \u00e8 scarsissima per la limitata estensione di queste aree, anche se \u00e8 una pianta mellifera."}
{"id": "275181", "revid": "830939", "url": "https://it.wikipedia.org/wiki?curid=275181", "title": "Falloforia", "text": "Nel mondo greco classico, le falloforie, dette anche \"fallagogie\", erano processioni solenni in onore di Priapo e Dioniso nelle quali si trasportavano enormi falli di legno, accompagnando il corteo con canti tipici, come quello che il poeta Semos di Delo mise in una sua opera teatrale:\nRituale.\nNelle falloforie propiziatorie del raccolto, molto diffuse nel mondo agricolo dell'antica Grecia e poi in Italia e nei territori dominati dai Romani, le processioni con il fallo terminavano con una pioggia di acqua mista a miele e succo d'uva, indirizzata verso i campi, che rappresentava l'eiaculazione del seme origine della vita e quindi propiziava l'abbondanza del raccolto. Attestata la Falloforia nel territorio della regione tarantina (Foggiano/Taranto) cos\u00ec come documenta una \"kylix\" attica a vernice nera del secondo venticinquennio del V sec. a.C. con raffigurazione di Phallagogh\u00eca dionisiaca, un rituale che risulta cos\u00ec attestato nell'ambito delle Dionisie rurali della campagna tarantina in et\u00e0 magno-greca. La \"kylix\" \u00e8 stata presentata dall'archeologa Giovanna Bonivento Pupino nell'ambito di un importante convegno tarantino dedicato alla \"Vigna di Dionysos -Vite, Vino e Culti in Magna Grecia\" (citare come indicato in bibliografia).\nAttraverso la legge di Evegoro (IV secolo a.C.), riportata da Demostene (21, 10 = Test. 108a), sappiamo che la processione dedicata a Dioniso era organizzata in un modo ben preciso: in primo luogo vi era la \"missio\", cio\u00e8 le persone adulte che aprivano il corteo; questi erano seguiti dai fanciulli, a loro volta seguiti dal \u03ba\u1ff6\u03bc\u03bf\u03c2 ( = Komos). Chiudevano la processione gli attori delle commedie e, infine, gli attori delle tragedie. Dunque, la posizione processionale nella quale veniva portato in processione il fallo di legno era esattamente il Komos.\nPlutarco ci descrive una di queste processioni in campagna: \nRilettura misterica.\nIn ambito misteriosofico, il contesto mitico della festa viene riletto alla luce dello smembramento di Dioniso: il dio viene fatto a pezzi dai Titani e divorato, e solo un organo viene salvato e nascosto da Pallade Atena. Questo organo, che nel mito viene chiamato \"cuore\", secondo Karl Ker\u00e9nyi \u00e8 una metafora per indicare la sua parte pi\u00f9 importante, vale a dire il pene, vero simbolo della \u03b6\u03c9\u03ae (\"z\u014d\u1e15\"), la vita indistruttibile.\nNel mondo classico greco-romano, il fallo era infatti considerato il simbolo della vita per eccellenza, in quanto il pene \u00e8 il generatore del seme. Nel rito fallico si sacrificava un caprone e se ne occultava il fallo, che poi nella processione veniva sostituito da un enorme simulacro di legno di fico."}
{"id": "275184", "revid": "22828", "url": "https://it.wikipedia.org/wiki?curid=275184", "title": "Chan-wook Park", "text": ""}
{"id": "275190", "revid": "125442764", "url": "https://it.wikipedia.org/wiki?curid=275190", "title": "Park Chan-wook", "text": "Annoverato tra i cineasti pi\u00f9 importanti e influenti del cinema coreano, dal caratteristico stile eclettico e personale, ha ottenuto il successo internazionale con la trilogia della vendetta, composta da \"Mr. Vendetta\" (2002), \"Old Boy\" (2003) e \"Lady Vendetta\" (2005).\nCon \"Old Boy\" ha vinto il Grand Prix Speciale della Giuria al Festival di Cannes 2004, dove ricevette anche il plauso del regista statunitense Quentin Tarantino che defin\u00ec la pellicola come \u00abil film che avrei voluto fare io\u00bb.\nBiografia.\nNato il 23 agosto del 1963 a Seul, Park finito il liceo prova ad entrare alla facolt\u00e0 di estetica all'Universit\u00e0 Nazionale di Seul; non ammesso, si iscrive alla facolt\u00e0 di filosofia alla Sogang University. Qui assieme ad altri studenti fonda un circolo cinematografico, il \"Film Gang\", provvisto di una ricchissima videoteca. Inizia cos\u00ec a scrivere articoli, saggi e recensioni, con particolare attenzione al cinema contemporaneo. Dopo la laurea, lavora come critico cinematografico per diverse riviste e giornali, ma il suo desiderio di intraprendere la carriera di regista (nato da una visione di \"La donna che visse due volte\" di Alfred Hitchcock durante il liceo) lo spinge a lavorare all'interno dei set cinematografici; diventa cos\u00ec assistente e aiuto-regista dell'amico Kwank Jae-young.\nGodendo di buona reputazione tra gli addetti ai lavori e avendo cercato ovunque finanziamenti e aiuti economici, nel 1992 debutta dietro la macchina da presa con il lungometraggio \"Dar-eun... haega kkuneun kkum\", di cui \u00e8 anche autore della sceneggiatura. L'esito al botteghino \u00e8 per\u00f2 un disastro e Park affronta un momento molto difficile durante il quale lavora anche come commesso in una videoteca. Continua comunque a scrivere diversi articoli per riviste cinematografiche e soprattutto sceneggiature che presenta a diversi produttori, e nel 1997 finalmente realizza la sua seconda opera \"3injo\", ma anche questa volta il riscontro con il pubblico \u00e8 sotto le aspettative.\nPark non si perde d'animo e decide di realizzare un cortometraggio, \"Simpan\", che ottiene una buona visibilit\u00e0 partecipando all'importante Festival international du court m\u00e9trage de Clermont-Ferrand. Grazie a questo lavoro viene notato dalla casa di produzione \"Myung Films\" che decide di affidargli la regia dell'adattamento sul grande schermo del romanzo \"DMZ\" di Park Sang-yun, mettendogli a disposizione un considerevole budget. Nasce cos\u00ec nel 2000 \"Gongdonggyeongbigu-yeok JSA\". Il film ottiene un successo straordinario, diventando uno dei film pi\u00f9 visti di sempre in patria e trasformando Park Chan-wook in un regista quotato e apprezzato. Il film viene inoltre invitato a diversi festival, tra cui quello di Berlino e il Far East Film Festival di Udine (entrambi nel 2001). Grazie a questo immenso successo, Park pu\u00f2 dedicarsi a una sua vecchia sceneggiatura risalente a circa 5 anni prima, ed \u00e8 cos\u00ec che nel 2002 nasce \"Mr. Vendetta\", che provoca polemiche tra il pubblico coreano, ma che viene invece accolto con entusiasmo dal pubblico dei festival stranieri (Toronto, Seattle, Philadelphia, il Fantasia Film Festival di Montreal). Lo stesso anno fonda assieme ad altri cineasti la casa di produzione EGG Films.\nNel 2003 dirige prima l'episodio \"NEPAL (Never Ending Peace and Love)\" del film collettivo \"If You Were Me\", e poi il lungometraggio \"Old Boy\", presentato nel maggio del 2004 all'annuale Festival di Cannes dove ottiene il Grand Prix Speciale della Giuria, assegnato da una giuria presieduta da un entusiasta Quentin Tarantino. Il successo ora si allarga anche al grande pubblico ed il film viene distribuito in Europa. Nell'estate del 2005 per un breve periodo in Italia viene anche distribuito in sordina \"Mr. Vendetta\". Intanto nel 2004 realizza assieme ai registi Takashi Miike e Fruit Chan il film \"Three... Extremes\" firmando l'episodio \"Cut\" presentato nella sezione \"Mezzanotte\" alla 61\u00aa Mostra internazionale d'arte cinematografica di Venezia. In Italia il film esce direttamente in DVD.\nLa trilogia della vendetta vede la sua conclusione nel 2005 con \"Lady Vendetta\", presentato alla 62\u00aa Mostra internazionale d'arte cinematografica di Venezia e distribuito nei cinema italiani all'inizio del 2006. Park Chan-wook \u00e8 ormai un autore riconosciuto a tutti gli effetti e ne sono prova la sua partecipazione come giurato alla mostra di Venezia del 2006 e l'offerta (rifiutata) di dirigere il remake de \"La casa\" di Sam Raimi.\nDopo Cannes e Venezia, nel 2007 \u00e8 di nuovo il turno del Festival di Berlino che presenta in concorso \"Sono un cyborg, ma va bene\", opera che si discosta dalle tematiche precedenti raccontando una storia d'amore all'interno di un ospedale psichiatrico. Il film vince il Premio Alfred Bauer per l'opera pi\u00f9 innovativa. Questo film, come il successivo, in Italia non ha ancora avuto distribuzione. Nel 2009 presenta in concorso al Festival di Cannes \"Bakjwi\", una storia di vampiri di ambientazione contemporanea, grazie al quale vince il Premio della giuria ex aequo con \"Fish Tank\" di Andrea Arnold.\nNel 2013 realizza il suo primo film in lingua inglese, intitolato \"Stoker\", il cui soggetto \u00e8 dell'attore inglese Wentworth Miller; prodotto e distribuito dalla Fox Searchlight Pictures, la pellicola annovera nel cast attori come Matthew Goode, Nicole Kidman e Mia Wasikowska. Tre anni dopo \u00e8 la volta di \"Mademoiselle\", film ispirato al romanzo inglese \"Ladra\" scritto da Sarah Waters e ambientato nella Londra del 1862; ambientato nella Corea del Sud degli anni '30 durante l'occupazione giapponese, con oltre 32 milioni di dollari incassati in patria \u00e8 stata uno dei maggiori successi della stagione cinematografica sudcoreana.\nNel maggio 2020, Park annuncia di star scrivendo la sceneggiatura del suo prossimo lungometraggio, descritto come un melodramma con protagonisti Tang Wei e Park Hae-il. Nell'ottobre dello stesso anno, il film viene confermato con il titolo internazionale \"Decision to Leave\" con l'inizio delle riprese fissato per la fine del mese."}
{"id": "275211", "revid": "117135164", "url": "https://it.wikipedia.org/wiki?curid=275211", "title": "Pileo", "text": "Il pileo (in latino \"pileus\" o \"pilleus\"; in greco \u03c0\u1fd6\u03bb\u03bf\u03c2) \u00e8 un copricapo usato nell'antichit\u00e0 in Illiria, Etruria, Grecia antica, Pannonia ed Epiro. \nForma.\nPer lo pi\u00f9 \u00e8 allungato a cono, altre volte \u00e8 ovale di foggia o a semplice calotta, spesso ha un risvolto o una piccola falda, di solito rialzata. Talvolta ha sulla cima un anello destinato ad appenderlo e in basso un nastro per legarlo sotto il mento. Il bordo \u00e8 spesso rialzato. La punta del cono \u00e8 tondeggiante. \nIn genere la fattura era di feltro ma poteva anche essere di cuoio. \nQuando \u00e8 a forma di cono molto allungato, con o senza le appendici che scendono sul collo e sulle guance, si ha il berretto frigio, o tiara. \nUso.\nEra considerato uno dei simboli della libert\u00e0.\nI Dioscuri erano in genere rappresentati con una stella sopra la testa e con il pileo.\nVeniva indossato dai ceti meno abbienti, in particolare da marinai, pescatori e, in generale, lavoratori manuali. \nDal pileo deriva lo zucchetto dagli ecclesiastici, in quanto pescatori di anime. Pileati erano chiamati i nobili daci, il cui copricapo era appunto il pileo, rappresentati in numerose scene della Colonna Traiana."}
{"id": "275213", "revid": "5456", "url": "https://it.wikipedia.org/wiki?curid=275213", "title": "Christa Ihlenfeld Wolf", "text": ""}
{"id": "275215", "revid": "110157", "url": "https://it.wikipedia.org/wiki?curid=275215", "title": "Super Formula", "text": "La Super Formula, ufficialmente \"Japanese Championship Super Formula\", \u00e8 una serie automobilistica per vetture monoposto con base in Giappone. La serie ha preso il nome attuale dal 2013, ma \u00e8 attiva dal 1973 come campionati giapponesi di Formula 2000, poi Formula 2, Formula 3000, e, infine, Formula Nippon; i regolamenti tecnici sono stati quasi sempre equivalenti a quelli \"internazionali\" sanciti dalla FIA, con alcune eccezioni.\nLa storia.\nLa F2000 e la Formula 2.\nLa categoria affonda le sue origini nel campionato giapponese di Formula 2000, iniziato nel 1973, poi sostituito dal campionato di Formula 2 nel 1978. Le vetture di F2000 erano per lo pi\u00f9 delle March, motorizzate BMW. Tra il 1976 e il 1977 s'impose il costruttore locale Nova.\nIn queste prime stagioni la categoria era affollata da piloti locali (alcuni dei quali poi impegnati nelle prime edizioni del Gran Premio del Giappone di Formula 1) ma con qualche presenza di piloti di un certo rilievo, provenienti dal Campionato mondiale di Formula 1. Il francese Jacques Laffite s'impose in una gara nel 1976, mentre Riccardo Patrese vinse una gara l'anno successivo, seguito da Marc Surer con un successo nel 1978 e da Beppe Gabbiani una vittoria nel 1979. All'epoca per\u00f2, e fino al 1979, i piloti \"ospiti\" non marcavano punti nella classifica.\nTra il 1977 e il 1979, e tra il 1982 e il 1985, venne stilata, oltre alla classifica generale, una classifica solo con i risultati delle gare disputate sul Circuito di Suzuka, il \"Suzuka Championship\". Nel 1983 il britannico Geoff Lees fu il primo pilota non giapponese a imporsi nel campionato. Durante il periodo della F2 Satoru Nakajima, poi passato alla F1, s'impose in ben cinque edizioni su 9.\nLa F3000.\nQuando il campionato internazionale di F2 termin\u00f2 nel 1984 la serie giapponese continu\u00f2 per altri tre anni (usando quasi esclusivamente motori Honda da 2000\u00a0cm\u00b3) prima di utilizzare anch'essa monoposto di Formula 3000, seguendo cos\u00ec i nuovi regolamenti tecnici \"europei\".\nNel periodo della F3000 vennero lanciati, dalla categoria, piloti come Aguri Suzuki, Emanuele Pirro, Heinz-Harald Frentzen, Eddie Irvine e Ukyo Katayama. Nel 1991 a una gara della serie prese parte anche Michael Schumacher. I telai presenti erano della Lola e della Reynard, come nella serie europea, motorizzati da Mugen-Honda o Cosworth. Nel 1994 Marco Apicella port\u00f2 al successo finale una vettura nipponica, la Dome.\nLa F. Nippon.\nQuando i regolamenti della F3000 cambiarono nel 1996, per trasformarsi in una serie automobilistica monomarca, i giapponesi continuarono con i loro regolamento, ufficializzando cos\u00ec la separazione rispetto alla categoria europea, e creando una nuova categoria, conosciuta col nome di \"Formula Nippon\". Negli anni '90 la serie acquist\u00f2 un certo rilievo con vari piloti internazionali provenienti o che avrebbero trovato la loro strada in Formula 1: Ralf Schumacher s'impose nel 1996 e Pedro de la Rosa nel 1997. Nel 1999 s'impose invece Tom Coronel, poi protagonista nel WTCC. Le vetture erano, per lo pi\u00f9, Lola o Reynard, motorizzate da Mugen o Judd.\nLa struttura \"aperta\" della formula ha resistito fino al 2000, quando tutte le vetture vennero motorizzate dalla Mugen e i telai forniti da diverse case costruttrici, come Lola, Reynard e G-Force.\nLa trasformazione in serie monomarca \u00e8 in realt\u00e0 avvenuta non per scelta regolamentare, ma per le difficolt\u00e0 economiche di diversi fornitori, tanto che si pass\u00f2 nel 2002 a un campionato monomarca Reynard-Mugen. Nel 2003 la serie impieg\u00f2 Lola B3/50 con motori Mugen Honda, preparati per\u00f2 da aziende private, per una potenza intorno ai 550\u00a0CV. Nel 2004 la serie affront\u00f2 per la prima volta una gara fuori dal Giappone, precisamente sul Circuito di Sepang, in Malaysia.\nNel 2006 la Formula Nippon ha modificato ancora una volta i propri regolamenti tecnici (anche in risposta al successo della GP2 Series) con un nuovo telaio Lola B06/51 e nuovi motori forniti da Toyota e Honda uguali a quelli usati nel 2005 nella Indy Racing League. La serie, gestita dalla societ\u00e0 \"Japan Race Promotion\", vide al via delle sue gare 22 vetture.\nDal 2009 al 2013, le vetture sono state fornite dalla casa statunitense Swift Engineering, e motorizzate Toyota o Honda.\nSuper Formula.\nNel 2012 \u00e8 stata annunciata la volont\u00e0 di cambiare il nome alla categoria a partire dal 2013. La nuova denominazione, decisa tramite un concorso di idee, avrebbe dovuto essere annunciata il 27 maggio 2012. L'annuncio \u00e8 stato, infine, posticipato al 5 agosto 2012: la categoria \u00e8 chiamata \"Super Formula\" (abbreviata in \"SF\"). La \"Japan Race Promotion Inc.\", organizzatrice del campionato, intende cos\u00ec elevare il rango della categoria, per avvicinarlo alla Formula 1 e alla IndyCar Series. L'ultima stagione con la denominazione di Formula Nippon \u00e8 vinta dall'ex pilota di Formula 1 Kazuki Nakajima.\nDal 2014 al 2019 la categoria ha utilizzato una nuova vettura, denominata \"SF14\", costruita dall'italiana Dallara. Quest'ultima \u00e8 stata sostituita dalla \"SF19\", a partire dalla suddetta stagione, la vettura \u00e8 stata anch'essa prodotta dalla Dallara.\nIl 17 agosto 2019, nel corso di un \"weekend\" di gara al Twin Ring Motegi \u00e8 stato annunciato che, dalla stagione 2020, il Campionato giapponese di Formula 3 verr\u00e0 ribattezzato \"Super Formula Light (SFL)\", al fine di stringere i legami tra questa categoria e le due pi\u00f9 importanti categorie motoristiche del Giappone, la Super Formula e la Super GT Series."}
{"id": "275216", "revid": "1123126", "url": "https://it.wikipedia.org/wiki?curid=275216", "title": "Pileo (disambigua)", "text": ""}
{"id": "275220", "revid": "1924342", "url": "https://it.wikipedia.org/wiki?curid=275220", "title": "Location", "text": "Il termine inglese location, in italiano esterno, nel linguaggio cinematografico indica uno dei luoghi utilizzati per le riprese di un film, per simularne l'ambientazione. Per la precisione \"location\" significa ubicazione, luogo, localit\u00e0, esterno. Gergalmente viene erroneamente tradotto, per assonanza, con il termine \"locazione\" e talvolta viene usato nella lingua italiana accostandogli, sempre erroneamente, il significato del termine inglese \"premises\".\nScelta degli ambienti.\nA differenza dell'ambientazione, che nella narrativa come nella filmografia comprende le unit\u00e0 di luogo e di tempo e il clima storico del contesto, \"location\" indica la scelta dei luoghi di una storia. Prossima alla \"location\" \u00e8 la scenografia. Il significato di \"location\", nello specifico, \u00e8 esattamente il set esterno scelto per un film o una sequenza fotografica.\nPassato, presente e futuro.\nAmbientare una storia cinematografica, teatrale, televisiva o narrativa, come si \u00e8 accennato, significa non solo la scelta del contesto di luogo, ma si riferisce anche al tempo, che pu\u00f2 riguardare un passato recente o remoto, come avviene per un'ambientazione storica, o riferirsi a un'epoca futura, come nel caso della fantascienza. In alcune famose ambientazioni sono stati scelti il passato, il presente e il futuro, come per esempio \u00e8 avvenuto con \"La macchina del tempo\" di Herbert George Wells, da cui sono state tratte tre sceneggiature.\nLe tre unit\u00e0.\nLa scelta temporale dell'ambientazione di una vicenda risale storicamente al teatro e alla tragedia greca con l'unit\u00e0 di tempo, di luogo e di azione. Aristotele (\"Poetica\", V) scrive che la favola tragica deve risultare \"compiuta e perfetta\" e \"avere unit\u00e0\", deve fare tutto il possibile \"per svolgersi in un sol giro di sole o poco pi\u00f9, mentre l'epopea non ha limiti di tempo\". La regola dell'unit\u00e0, pur tra dissensi autorevoli (per esempio, quello del Manzoni) fu osservata fino al Romanticismo .\nRuolo dello scenografo.\nLa \"location\" di un film riguarda la scelta di una citt\u00e0, un quartiere, alcune strade, un luogo naturale per la ripresa di un film. Le \"location\" di un film sono individuate dal \"location manager\" su indicazione dello scenografo ed in collaborazione con il regista ed il direttore della fotografia. Per individuare le \"location\" si parte dalla cosiddetta \"lista degli ambienti\", generalmente fornita dal regista.\nTurismo di massa.\nOggi le \"location\" dei film sono oggetto di attenzione anche da parte degli operatori turistici per la realizzazione di itinerari ispirati al cineturismo.\nIl richiamo della \"location\" a volte \u00e8 cos\u00ec forte che si svolgono veri pellegrinaggi laici di fan, soprattutto tra gli adolescenti, con appositi itinerari turistici collegati a luoghi cult del mondo del cinema e della cultura di massa. In proposito sono nati anche dei siti web che consentono, attraverso l'uso delle mappe satellitari, di ricercare le principali \"location\" di film diventati veri cult . Il fenomeno sociale del cineturismo e del turismo legato alla cultura di massa ha assunto dimensioni cos\u00ec significative sulle economie locali che ha risvegliato l'interesse pubblico per indirizzare, con incentivi sia operativi sia finanziari, la scelta delle location di film, documentari, e perfino spot pubblicitari, con la nascita di un intero settore nell'ambito del convenzionale marketing turistico, ad esempio con la proliferazione delle cosiddette \"Film commission\".\nIl termine \u00e8 entrato in uso anche nel mondo dell'organizzazione di eventi, un ambito in costante ricerca di ambientazioni sempre pi\u00f9 nuove e originali."}
{"id": "275221", "revid": "23", "url": "https://it.wikipedia.org/wiki?curid=275221", "title": "BogoMips", "text": "BogoMips (dai termini \"bogus\" dal significato di fasullo, inutile, e MIPS, million instructions per second) \u00e8 un indice informale della velocit\u00e0 di una CPU, ideato da Linus Torvalds e calcolato dal kernel Linux durante la fase di boot, con lo scopo di calibrare i loop di temporizzazione interni (busy-loop).\nViene determinato misurando il tempo impiegato per eseguire un ciclo di istruzioni predefinito.\nSpesso \u00e8 goliardicamente definita come \u00ab\"milioni di volte per secondo in cui un processore pu\u00f2 non fare assolutamente nulla\"\u00bb. Torvalds ha coniato quest'accezione ironica per sottolineare l'inutilit\u00e0 dei BogoMIPS come misura comparativa delle prestazioni dei differenti sistemi.\nIl valore calcolato per il proprio sistema viene mostrato a video durante le prime fasi di avvio del kernel. Il valore viene memorizzato nel file \"cpuinfo\", parte dello pseudo-file system \"procfs\" e pu\u00f2 essere richiamato aprendo in lettura il file, situato in \"/proc\".\nLa seguente tabella permette di calcolare in modo approssimativo i BogoMips per differenti microprocessori:\nPoich\u00e9 l'implementazione della cache \u00e8 cambiata per alcune CPU (soprattutto Intel) durante l'evoluzione del kernel, possono essere validi rapporti diversi per il calcolo relativo a queste CPU. Inoltre l'algoritmo di calcolo non sfrutta pienamente il parallelismo di processori quali ad esempio il Pentium 4 e l'Alpha 21164 ed, in genere, i processori superscalari.\nSe il valore calcolato per il proprio sistema dovesse differire significativamente dal valore calcolato con la tabella, \u00e8 possibile che la cache sia male configurata o disattivata, oppure che il clock del processore sia ridotto rispetto al valore nominale (nei PC in uso fino agli anni '90 esisteva un tasto \"turbo\" con cui era possibile ridurre la velocit\u00e0 di clock)."}
{"id": "275222", "revid": "6392", "url": "https://it.wikipedia.org/wiki?curid=275222", "title": "Bogomips", "text": ""}
{"id": "275223", "revid": "297031", "url": "https://it.wikipedia.org/wiki?curid=275223", "title": "David Lloyd (fumettista)", "text": "Lloyd Inizi\u00f2 a lavorare nel mondo dei fumetti nella seconda met\u00e0 degli anni settanta, lavorando per \"Halls of Horror\", \"TV Comic\" e per alcune testate della Marvel Comics. Fu il creatore, insieme allo scrittore Steve Parkhouse, di Nightraven, personaggio dalle forti connotazioni \"pulp\" protagonista dell'omonima testata.\nQuando Dez Skinn, ex-redattore della Marvel, nel 1982 fond\u00f2 la rivista \"Warrior\", chiese a Lloyd di creare un nuovo personaggio. Lloyd, insieme ad Alan Moore, diede vita a \"V for Vendetta\", la storia di un terrorista anarchico che, in una Londra distopica, cerca di sovvertire un regime pseudo-fascista. Lloyd ebbe un ruolo fondamentale nella caratterizzazione del personaggio, cui fece indossare la maschera di Guy Fawkes; inoltre sugger\u00ec a Moore di evitare le onomatopee, didascalie, e voci fuori campo.\nLloyd lavor\u00f2 in seguito a \"ESPers\", con lo scrittore James Hudnall, per la Eclipse Comics; poi si dedic\u00f2 a \"Hellblazer\" sui testi di Grant Morrison e Jamie Delano; a \"Storie di Guerra\", dell'irlandese Garth Ennis, per la DC Comics; e a \"Global Frequency\", di Warren Ellis, per la Wildstorm.\nHa anche realizzato la graphic novel \"Kickback\", scritta e disegnata per la casa editrice francese Editions Carabas. In Italia, le opere di David Lloyd sono edite da Magic Press, che oltre a \"V for Vendetta\" ha pubblicato \"Il Territorio\"."}
{"id": "275224", "revid": "1839090", "url": "https://it.wikipedia.org/wiki?curid=275224", "title": "Monografia", "text": "Una monografia (dal greco antico: , \"scrittura singola\") \u00e8 un'opera che tratta in maniera approfondita e possibilmente esaustiva di un singolo argomento specifico.\nPertanto la monografia non va confusa col trattato, che si occupa di un'intera materia o disciplina, esponendone sistematicamente i princ\u00ecpi e le nozioni basilari (si distingua ad es. il \"Trattato di chirurgia\" di David C. Sabiston, Roma, Delfino, 2012, da \"Taglio cesareo. Evoluzione, chirurgia, appropriatezza. Monografia di chirurgia generale\" di Anna Zaira Manf\u00e8 e Marco Marchesini, Padova, CLEUP, 2012).\nMolto diffusa, anche come titolo, \u00e8 oggi la monografia su un singolo autore o personaggio, specialmente un artista (ad es. \"Monografia di Nicolas Lancret (1690-1743)\" di Miriam Raffaella Gaudio, Torino, Seneca, 2009), e su una singola localit\u00e0 o cittadina (ad es. \"Monografia di Falerna e Castiglione Marittimo\" di Mario Folino Gallo, 2012).\nIn biblioteconomia, invece, una monografia \u00e8 ogni pubblicazione non periodica completa in uno o pi\u00f9 volumi.\nLa monografia storica.\nMonografie storiografiche famose sono il \"De bello Gallico\", scritto da Cesare sulla sua conquista della Gallia, il \"De Catilinae coniuratione\" e il \"Bellum Iugurthinum\" di Sallustio.\nPer spiegare cos'\u00e8 la storiografia scritta monograficamente, partiamo dal modo di scrivere la storia che usavano gli antichi romani. Solitamente gli storici classici scrivevano in forma di \"annales\", ovvero scrivevano la storia di Roma, della repubblica e poi dell'impero, narrando anno per anno, in ordine cronologico, tutti gli avvenimenti. Ma il problema della storiografia scritta in \"annales\" \u00e8 l'impossibilit\u00e0 di mettere in collegamento due avvenimenti, l'uno causa dell'altro, avvenuti in anni diversi. Lo storico greco Tucidide per primo compose un'opera sulla guerra del Peloponneso, scrivendola in modo monografico; questa innovazione ispir\u00f2 poi gli storici latini Celio Antipatro e Sallustio. Anche Publio Cornelio Tacito scrisse due monografie: l\"'Agricola\", una sorta di biografia del suocero Giulio Agricola che fu un grande generale, e la \"Germania\", sull'etnografia e i costumi dei popoli germanici.\nIl modo di scrivere monografico differisce da quello degli \"annales\" soprattutto per un motivo: una monografia tratta un fatto, un determinato argomento, narrando tutta la sua evoluzione negli anni, focalizzando l'attenzione sugli avvenimenti precedenti che hanno portato al fatto, guardando alle cause prime e a quelle aggiunte che hanno determinato la situazione di cui si intende parlare, ovvero trattando un argomento per intero, senza tralasciare nulla, comprese le cause che l'hanno provocato."}
{"id": "275226", "revid": "292162", "url": "https://it.wikipedia.org/wiki?curid=275226", "title": "Isola Molara", "text": "Molara \u00e8 un'isola della Sardegna nord-orientale e costituisce, insieme all'isola di Tavolara, Molarotto, la penisola di Punta Coda Cavallo e altri scogli minori, un parco marino protetto. Di natura granitica, ha una superficie di 3,411\u00a0km\u00b2 e raggiunge, con Punta la Guardia, i 158\u00a0m s.l.m. Il toponimo, di attestazione medievale, \u00e8 probabilmente dovuto alla forma rotondeggiante e uniforme dell'isola, simile ad una mola.\nStoria.\nNon appaiono finora documentati insediamenti preistorici sull'isola di Molara ma agli albori del Cristianesimo si dice che vi fu esiliato papa Ponziano (235) insieme al prete Ippolito (mentre lo storico e umanista G. F. Fara nel XVI secolo indicava come luogo d'esilio l'isola di Tavolara). Nella parte nord occidentale dell'isola, in prossimit\u00e0 di cala Chiesa, si conservano i resti di una chiesa medievale mononave, di stile romanico intitolata a san Ponziano. La chiesa, di cui non si conosce l'originaria titolatura, \u00e8 assai simile ad altre costruzioni galluresi di questo tipo come la chiesa di San Leonardo di Balaiana, presso Luogosanto, nella Gallura interna. Attorno a tale chiesa si sono potuti individuare i resti di un centro abitato medievale e pi\u00f9 a monte di un castello, probabilmente l'antica Gurguray anche se non si hanno notizie certe sulla sua effettiva consistenza demografica. Nel XV secolo \u00e8 testimoniata l'esistenza sull'isola di un monastero di monache.\nAmbiente e turismo.\nNonostante l'isola sia assai rocciosa ed impervia, sono presenti varie sorgenti perenni e forse per tale abbondanza d'acqua l'uomo ha potuto abitarvi per secoli. La copertura vegetale di Molara \u00e8 composta da una ricchissima vegetazione a macchia mediterranea, con secolari olivastri, lentischi e cisto, degradata in qualche tratto a causa di un vasto incendio che ha bruciato la parte sud dell'isola negli anni '70 del XX secolo. \u00c8 presente bestiame brado (vacche e capre), abbandonato dalla precedente propriet\u00e0. Ad est della cala di Chiesa si erge lo scoglio del dinosauro, una bizzarra scultura naturale plasmata dai venti e dal mare. Sulla costa sud si trovano i ruderi di un forno per la calce, prodotta in passato dal calcare della vicina Tavolara, bruciando legname di Molara.\nSull'isola nidificano numerose specie di uccelli marini come il falco pellegrino ed il raro gabbiano corso. Anche la berta minore \u00e8 presente con centinaia di coppie, impossibilitate a riprodursi annualmente a causa di una sterminata popolazione di ratti.\nL'isola \u00e8 di propriet\u00e0 privata e non \u00e8 visitabile."}
{"id": "275227", "revid": "110157", "url": "https://it.wikipedia.org/wiki?curid=275227", "title": "Aura (nome)", "text": "Origine e diffusione.\nRipresa del nome latino \"Aura\", derivato da \"aura\", termine indicante una particolare atmosfera o illuminazione ma anche una brezza, un venticello. \nPu\u00f2 anche risultare dal troncamento dei nomi Isaura, Rosaura e Aurora, mentre non va confuso col nome Aurea, che ha differente etimologia e significato.\nIl nome \u00e8 usato anche in lingua inglese.\nOnomastico.\nIn quanto nome adespota (non vi \u00e8 infatti alcuna santa che lo porti), l'onomastico viene eventualmente festeggiato il 1\u00ba novembre, giorno di Ognissanti."}
{"id": "275229", "revid": "767487", "url": "https://it.wikipedia.org/wiki?curid=275229", "title": "Cassandra (nome)", "text": "Origine e diffusione.\n\u00c8 un nome di tradizione classica, portato nella mitologia greca da Cassandra, figlia del re di Troia Priamo e profetessa condannata a non essere mai creduta; la sua figura tragica appare in poemi di Omero e Virgilio e in varie tragedie, e il suo nome \u00e8 stato ripreso per l'uso comune in epoca rinascimentale.\nIl nome, che continua il greco antico \u039a\u03b1\u03c3\u03c3\u03b1\u03bd\u03b4\u03c1\u03b1 (\"Kassandra\"), \u00e8 di origine incerta; il secondo elemento viene generalmente ricondotto al greco \u03b1\u03bd\u03b7\u03c1 (\"aner\", \"uomo\", genitivo \u03b1\u03bd\u03b4\u03c1\u03bf\u03c2, \"andros\"), mentre riguardo al primo sono state formulate molte ipotesi:\nNon mancano fonti che sostengono un'origine completamente pre-greca o non greca del nome, che sarebbe stato ellenizzato a posteriori.\nDurante il Medioevo il nome divenne comune in Inghilterra, grazie alla popolarit\u00e0 dei racconti dell'epoca riguardanti la Guerra di Troia; rarificatosi, venne ripreso nel XX secolo.\nOnomastico.\nIl nome \u00e8 adespota, non essendoci state sante che lo abbiano portato. L'onomastico si pu\u00f2 festeggiare il 1\u00ba novembre, giorno di Ognissanti."}
{"id": "275234", "revid": "1872770", "url": "https://it.wikipedia.org/wiki?curid=275234", "title": "Morgan (nome)", "text": "Morgan \u00e8 un nome proprio di persona gallese, inglese e francese maschile e inglese femminile.\nOrigine e diffusione.\nDeriva dal nome maschile antico gallese \"Morcant\", composto da \"mor\", che significa forse \"mare\", e da un secondo elemento di origine incerta (forse \"cant\", \"circolo\", \"cerchio\", quindi \"cerchio del mare\"). Da \"Morcant\" si \u00e8 poi sviluppato in \"Morgant\" e quindi in \"Morgan\".\nOriginariamente era usato esclusivamente al maschile, e godeva di media popolarit\u00e0 in Galles nel Medioevo. Dagli anni 1980, negli Stati Uniti si \u00e8 diffuso considerevolmente il suo uso al femminile, forse grazie alla fama della Fata Morgana (\"Morgan le Fay\" in inglese) o a quella dell'attrice Morgan Fairchild; in Galles invece \u00e8 ancora considerato unicamente maschile (stessa situazione che ha anche il nome Meredith).\nStoricamente, \"Morgan\" \u00e8 stato oggetto di molta confusione: ad esempio, durante il periodo Puritano, il significato veniva indicato erroneamente con \"nato dal mare\" (che \u00e8 invece quello del nome Morien), e veniva quindi usato per tradurre il nome Pelagio (che ha appunto un significato analogo) nel \"Libro delle preghiere comuni\". Nonostante la somiglianza, non \u00e8 correlato ai nomi M\u00f3rr\u00edgan, Muirghein e Morgen. In particolare, Morgen risulta essere quasi identico a Morgan; tuttavia, nel periodo in cui il primo era scritto \"Morgen\", il secondo era scritto \"Morcant\", e quando il secondo era scritto \"Morgan\" il primo era invece \"Morien\".\nLa situazione venne ulteriormente confusa da Goffredo di Monmouth nel XII secolo: Monmouth, per scrivere le sue cronache storico-leggendarie, riutilizzava nomi antichi senza curarsi della loro origine, del loro genere e modificandone la scrittura. Per la sua \"Vita Merlini\" ricicl\u00f2 quindi il gi\u00e0 citato nome \"Morgen\" (dall'irlandese \"Muirgen\", che significa in gaelico \"nato dal mare\" o \"abitante del mare\"), utilizzandolo al femminile per il personaggio di \"Morgen (o Morgan) le Fay\", la \"Fata Morgana\"; casi analoghi a questo sono quelli dei nomi Cordelia, Rowena e Guendalina, anch'essi \"nati\" dalla penna di Monmouth. Una volta che le sue opere raggiunsero la Francia ogni possibile connessione con la pronuncia originaria and\u00f2 persa ed il nome venne cambiato in \"Morgain\" e pi\u00f9 tardi in \"Morgaine\".\nL'italiano Morgana, in conclusione, pu\u00f2 egualmente essere un adattamento del francese \"Morgaine\" o una femminilizzazione del maschile \"Morgan\".\nDal nome Morgan \u00e8 derivato l'omonimo cognome.\nOnomastico.\nL'onomastico si pu\u00f2 festeggiare il 27 aprile, o il 28 dicembre su alcuni calendari, in memoria di san Maughold, chiamato anche Morgan, missionario e vescovo sull'Isola di Man."}
{"id": "275235", "revid": "285230", "url": "https://it.wikipedia.org/wiki?curid=275235", "title": "Darth Traya", "text": ""}
{"id": "275236", "revid": "22475", "url": "https://it.wikipedia.org/wiki?curid=275236", "title": "The Boston Consulting Group", "text": ""}
{"id": "275237", "revid": "47767", "url": "https://it.wikipedia.org/wiki?curid=275237", "title": "Medea (nome)", "text": "Origine e diffusione.\nDeriva dall'antico nome greco \u039c\u03ae\u03b4\u03b5\u03b9\u03b1 (\"M\u1e17deia\"), latinizzato in \"Medea\", generalmente ricondotto al verbo \u03bc\u03ad\u03b4\u03bf\u03bc\u03b1\u03b9 (\"m\u00e9domai\", \"riflettere su qualcosa\", \"tenere qualcosa in considerazione\", o anche \"essere scaltro\") o al sostantivo correlato \u03bc\u03ae\u03b4\u03b5\u03b1/\u03bc\u1fc6\u03b4\u03bf\u03c2 (\"m\u1e17dea/m\u00eados\", \"consiglio\", \"astuzia\", \"stratagemma\"); il significato del nome viene quindi interpretato come \"riflessiva\", \"astuta\", \"[donna] dagli astuti stratagemmi\". \nIl nome \u00e8 noto per essere stato portato da Medea, una celebre maga della mitologia greca che aiuto Giasone durante la spedizione degli Argonauti; sposata e poi abbandonata dall'eroe in favore di Glauce, si vendic\u00f2 uccidendo non solo la nuova amante del marito, ma anche suo padre Creonte e gli stessi figli che da lui aveva avuto. La sua figura \u00e8 stata resa ulteriormente celebre da numerose opere teatrali e letterarie, classiche e moderne, che hanno promosso la diffusione del nome.\nNegli anni 1970, risultava accentrato in Emilia-Romagna per un terzo delle occorrenze (che erano circa settecento), e per il resto disperso nel Centro-Nord; esistono delle forme maschili del nome, che per\u00f2 sono relativamente inutilizzate.\nOnomastico.\nIl nome \u00e8 adespota, non essendovi sante cos\u00ec chiamate; l'onomastico pu\u00f2 essere festeggiato eventualmente il 1\u00ba novembre, giorno di Ognissanti."}
{"id": "275241", "revid": "2175", "url": "https://it.wikipedia.org/wiki?curid=275241", "title": "Viums", "text": ""}
{"id": "275242", "revid": "47767", "url": "https://it.wikipedia.org/wiki?curid=275242", "title": "Oria (nome)", "text": "Origine e diffusione.\nLa forma base e gli alterati rappresentano una variazione del nome latino \"Aurea\", che significa \"dorata\", \"splendente come l'oro\", \"aurea\". Tale processo di trasformazione \u00e8 anche alla base del passaggio dal latino \"aureum\" all'italiano \"oro\". \u00c8 etimologicamente correlato al nome Oriana.\nOnomastico.\nL'onomastico si pu\u00f2 festeggiare l'11 marzo in ricordo di santa Oria (o Aurea) di San Mill\u00e1n, vissuta in Spagna nell'XI secolo. Un'altra santa Oria (o Aurea, anche in questo caso), martire a Ostia nel III secolo, \u00e8 commemorata il 20 maggio."}
{"id": "275257", "revid": "767487", "url": "https://it.wikipedia.org/wiki?curid=275257", "title": "Agnetha F\u00e4ltskog", "text": "Biografia.\nNata a J\u00f6nk\u00f6ping, nella provincia svedese dello Sm\u00e5land, \u00e8 la prima di due sorelle. Dimostra molto precocemente una propensione musicale, esordendo davanti a un pubblico adulto all'et\u00e0 di 6 anni in una festa natalizia organizzata da suo padre, mentre a 5 anni comincia a prendere lezioni di pianoforte e canta nel coro della chiesa della propria citt\u00e0. Presto inizia a comporre le sue prime canzoni e diventa prima voce in un'orchestra all'et\u00e0 di 15. All'et\u00e0 di 16 anni \u00e8 assunta come centralinista in una concessionaria automobilistica. Ha dichiarato pi\u00f9 volte che le cantanti a cui si \u00e8 ispirata e da cui \u00e8 stata influenzata maggiormente sono Marianne Faithfull, Connie Francis e Aretha Franklin.\nFirmer\u00e0 poi il suo primo contratto discografico nel 1967 incidendo il suo primo singolo \"Jag Var Sa K\u00e4r\", pubblicando il suo primo e omonimo album l'anno successivo. Il suo pi\u00f9 grande successo prima degli ABBA lo raggiunse con il singolo \"Om t\u00e5rar vore guld\" nel 1970 che rimase al vertice delle classifiche svedesi per 15 settimane, imponendola come primadonna del panorama musicale svedese.\nSar\u00e0 durante una trasmissione televisiva che incontrer\u00e0 Bj\u00f6rn Ulvaeus, leader del gruppo Hootenanny Singers, che sposer\u00e0 il 6 luglio 1971, per poi divorziare nel 1980, e con il quale ebbe due figli, Linda (nata nel 1973) e Christian (nato nel 1977). Fondamentale sar\u00e0 poi l'incontro con un'altra coppia di fidanzati, Benny Andersson e Frida Lyngstad, per la nascita di uno dei pi\u00f9 grandi gruppi pop della storia in campo internazionale, gli ABBA per l'appunto.\nABBA.\nNel 1971 registra la canzone \"Dr\u00f6m \u00e4r dr\u00f6m, och saga saga\", a cui partecipano Bjorn, Frida e Benny nei cori. Le difficolt\u00e0 interpretative di questa canzone dal punto di vista vocale sono tali da indurre la cantante a prendere lezioni di canto.\nNel 1972 interpreta il ruolo di Maria Maddalena nella versione svedese del musical Jesus Christ Superstar. Agnetha, Benny, Bjorn e Frida iniziano a esibirsi occasionalmente insieme nei locali e nella TV svedese, da l\u00ec a poco sarebbero nati ufficialmente gli ABBA.\nNel 1975 incide e produce il suo album da solista Elva kvinnor i ett hus che rimane per ben 53 settimane in classifica trainato dalla sua versione solista e in svedese di \"SOS\".\nNel 1980 incide un album natalizio insieme alla figlia Linda Ulvaeus che raggiunge la sesta posizione nella classifica svedese. La canzone da lei composta e prodotta, \"I'm Still Alive\", cantata durante il tour mondiale del 1979, viene tradotta in svedese e fatta interpretare a Kicki Moberg, una cantante svedese, per un talent show. Agnetha F\u00e4ltskog \u00e8 il membro degli ABBA ad aver avuto pi\u00f9 successo nelle classifiche musicali sia prima sia durante la carriera del gruppo.\nCarriera solista dopo gli ABBA.\nNel maggio del 1983, un anno dopo lo scioglimento del gruppo, esce il primo album post-ABBA e in inglese di Agnetha, Wrap Your Arms Around Me. L'album esordisce alla posizione numero 1 in Svezia, Finlandia, Danimarca, Belgio e Norvegia, raggiungendo la Top 20 britannica e vendendo 1,2 milioni di copie nel mondo. Il primo singolo dell'album a uscire in Nord America \u00e8 \"Can't Shake Loose\" che arriva alla posizione 29 negli Stati Uniti e alla 25 in Canada. Lo stesso anno la cantante viene votata dai lettori del quotidiano svedese Aftonbladet come \"Miglior artista femminile dell'anno\". Il 2 ottobre 1983 Agnetha ebbe un incidente stradale uscendone illesa; si dovette mettere solo il collare per alcune settimane. Sempre in quell'anno fu impegnata come attrice nel film svedese \"Raskenstam\" e prese parte alle registrazioni della colonna sonora del film \"P&amp;B\", incidendo le canzoni \"It's So Nice To Be Rich\" e \"P&amp;B\".\nNel maggio 1985 esce il suo secondo album in inglese, Eyes of a Woman, che per\u00f2 non riesce a bissare il successo dell'album precedente. Nel 1987 Agnetha parte per Malib\u00f9, in California, dove registra l'album I Stand Alone, che uscir\u00e0 nel novembre dello stesso anno rimanendo per otto settimane alla posizione numero uno in Svezia e diventando l'album pi\u00f9 venduto del 1988 nel Paese. Il brano \"I Wasn't The One (Who Said Good-Bye)\", cantato in duetto con Peter Cetera, \u00e8 il suo secondo singolo a entrare nella Billboard Hot 100.\nL'anno successivo la cantante si ritira dalla vita pubblica e interrompe la carriera musicale a causa dell'oppressione mediatica nei suoi confronti.\nSi risposer\u00e0 nel dicembre 1990 con il chirurgo svedese Tomas Sonnenfeld, dal quale divorzier\u00e0 nel 1993.\nRitorno alle scene.\nSolo negli ultimi anni si \u00e8 riaffacciata sulla scena, prima in un'intervista nella sua villa a Eker\u00f6, vicino a Stoccolma, dove tuttora vive, in occasione delle riprese del film documentario \"The Winner Takes it All \u2013 The ABBA Story\".\nNel 2004 esce a diciassette anni dal precedente lavoro \"My Colouring Book\" il suo quarto album in inglese, il cui primo singolo estratto, \"If I Thought You'd Ever Change Your Mind\", diviene la hit da solista di maggior successo della cantante. Sempre nello stesso anno fa una breve apparizione in un video andato in onda durante le semifinali dell'Eurovision Song Contest per celebrare i trent'anni dalla vittoria degli ABBA con Waterloo, intitolato \"Our Last Video\", dove appaiono in brevi cammei anche gli altri membri del gruppo.\nIl 4 luglio 2008, per la premi\u00e8re svedese di Mamma Mia!, Agnetha si riunisce insieme agli ex colleghi Anni-Frid Lyngstad, Bj\u00f6rn Ulvaeus e Benny Andersson al Rival Theatre a Stoccolma. Per la prima volta dopo ventidue anni tutti e quattro i membri degli ABBA vengono fotografati insieme, creando grande clamore tra la stampa e i fan.\nNell'ottobre 2008 esce la compilation \"My Very Best\", un album doppio che contiene i pi\u00f9 grandi successi della carriera da solista della cantante, dal 1967 al 2004: il primo disco contiene brani in svedese, mentre il secondo contiene brani in inglese. L'album raggiunge la posizione numero 4 nelle classifiche svedesi conseguendo il disco d'oro nella prima settimana di pubblicazione.\nIl 14 febbraio 2012 viene premiata come \"ELLE's Fashion Legend\" del 2011.\nIl 4 ottobre 2012 il suo manager Stefan Linde ha confermato alla stampa svedese che la cantante stava registrando un nuovo album di canzoni inedite per la Universal Music. Lo \"Svenska Dagbladet\" dichiara che il produttore \u00e8 J\u00f6rgen Elofsson, che ha prodotto molti artisti internazionali, come i Westlife, Britney Spears e Kelly Clarkson.\nL'11 marzo 2013 viene annunciato che l'album si chiama \"A\", \u00e8 prodotto da J\u00f6rgen Elofsson e Peter Nordahl e verr\u00e0 pubblicato il 10 maggio 2013. Il primo singolo, \"\"When you really loved someone\", \u00e8 stato pubblicato l'11 marzo, assieme al video. Il primo singolo tedesco \u00e8 invece \"The one who loves you now\", pubblicato lo stesso giorno. L'album conterr\u00e0 anche un duetto con Gary Barlow, \"I should've followed you home\"\".\nProfilo vocale.\nAgnetha \u00e8 un soprano (sebbene tale classificazione sia impropria nella musica leggera) e la sua estensione vocale \u00e8 di circa tre ottave con l'aiuto del falsetto. La nota pi\u00f9 bassa \u00e8 un Re#2 (\"Fly me to the moon\"), la nota di petto pi\u00f9 alta raggiunta sia in studio sia dal vivo \u00e8 un Si4 (\"Hole in Your Soul\"), mentre con l'aiuto del falsetto, sempre dal vivo, \u00e8 un Re5 (Tiger). Nella canzone \"King Kong Song\" \u00e8 riuscita tuttavia ad arrivare a un Fa5. Agnetha quindi riusciva a spaziare dalle note pi\u00f9 basse fino a degli acuti molto alti senza problemi grazie al falsetto sia dal vivo sia in studio.\nDiscografia parziale.\nDiscografia solista.\nAlbum.\nNota: gli album pubblicati tra il 1968 e il 1980 sono in lingua svedese, mentre i successivi sono in lingua inglese (con l'eccezione di \"Kom f\u00f6lj med mej i v\u00e5r karusell\", che \u00e8 in svedese).\nSingoli.\nIn svedese\nIn tedesco\nIn inglese"}
{"id": "275260", "revid": "712828", "url": "https://it.wikipedia.org/wiki?curid=275260", "title": "Riforma di Ruusan", "text": ""}
{"id": "275262", "revid": "712828", "url": "https://it.wikipedia.org/wiki?curid=275262", "title": "Riforma Ruusan", "text": ""}
{"id": "275264", "revid": "125888401", "url": "https://it.wikipedia.org/wiki?curid=275264", "title": "Storia di Bologna", "text": "La nascita di Bologna tra mito e leggenda.\nEsistono varie leggende sulla nascita di Bologna: una attribuisce la sua fondazione all'umbro Ocno, messo in fuga dall'Umbria dall'etrusco Auleste, che fond\u00f2 un villaggio dove ora sorge Bologna, e venne successivamente scacciato sempre dagli etruschi. \nUn'altra storia parla di Felsino, discendente di un altro Ocno (etrusco, detto anche Bianore, figlio di Manto e nipote di Tiresia, lo stesso leggendario fondatore di Pianoro, Parma e Mantova, di cui parla anche Virgilio nell'Eneide), che diede il nome alla citt\u00e0, successivamente cambiato dal figlio Bono in Bononia.\nForse la leggenda pi\u00f9 affascinante \u00e8 quella che narra del re etrusco Fero, proveniente da Ravenna e approdato nella pianura tra due torrenti, i futuri Aposa e Ravone, il quale assieme ai suoi uomini cominci\u00f2 a costruire capanne in quella terra sconosciuta ma fitta di vegetazione e in un'ottima posizione geografica. Il villaggio si ampli\u00f2 attorno a uno dei due torrenti e Fero fece costruire un ponte per collegarne le due sponde: il Ponte di Fero (talvolta erroneamente ricordato come \"ponte di ferro\", situato probabilmente nell'odierna via Farini tra piazza de' Calderini e piazza Minghetti).\nUn giorno per\u00f2 Aposa, amante di Fero, venne travolta da una piena del fiume mentre stava raggiungendo l'abitazione di Fero per vie nascoste. Da allora il torrente prese il nome della donna, Aposa, e scorre ancora oggi nei sotterranei di Bologna.\nIl villaggio crebbe e Fero decise di proteggerlo con una cinta muraria e, bench\u00e9 anziano, lavor\u00f2 lui stesso alla costruzione. Durante il lavoro, in una caldissima giornata estiva la figlia di Fero porse al padre un recipiente d'acqua a patto che Fero desse il suo nome alla citt\u00e0. Fero acconsent\u00ec e mantenne la promessa; da quel momento la citt\u00e0 prese il nome della figlia, Felsina.\nI primi insediamenti.\nVillanoviani ed Etruschi.\nLa zona di Bologna \u00e8 stata abitata fin dal IX secolo a.C., come risulta dagli scavi effettuati da Giovanni Gozzadini a partire da met\u00e0 Ottocento nella vicina Villanova, frazione di Castenaso. In questo periodo, e fino al VI secolo a.C., l'insediamento appartiene alla fase indicata appunto come villanoviana ed \u00e8 sparso in vari nuclei che per evidenti ragioni pratiche sono siti fra il fiume Idice e il fiume Reno: ambiente pi\u00f9 protetto, lontano dalle montagne e clima temperato. L'economia agricola e pastorale costruisce la prima organizzazione civile nella prima et\u00e0 del ferro (1000-750 a.C.).\nNel VII-VI secolo a.C. abbiamo testimonianze della civilt\u00e0 etrusca, che la battezz\u00f2 \"Felsina\" (probabilmente \"Felzna\" in lingua etrusca). In questa et\u00e0 Bologna divenne un centro urbano organizzato ed assunse un ruolo importante tra gli insediamenti della Pianura padana. Vennero intraprese ristrutturazioni edilizie profonde e modifiche dell'assetto insediativo tali da far assumere alla citt\u00e0 un impianto regolare orientato nord-sud. Le abitazioni divennero pi\u00f9 complesse e pi\u00f9 simili a quelle riscontrate a Kainua (fondata nel V secolo a.C. presso l'attuale Marzabotto), e nell'Etruria: edifici pi\u00f9 estesi, con ambienti coordinati e forse distribuiti attorno a corti interne e dotati di tettoie all'esterno. Si diffuse pi\u00f9 ampiamente l'uso della pietra, a discapito dei materiali deperibili della fase precedente.\"Felsina\" occupava una superficie leggermente pi\u00f9 ristretta di quella dei villaggi villanoviani ma la citt\u00e0 era dotata comunque di un'area sacra, Villa Cassarini (sulla collina dove ora sorgono le facolt\u00e0 di Ingegneria e Chimica Industriale) e di alcune necropoli (la pi\u00f9 importante ritrovata presso i Giardini Margherita).\n\"Bononia\" celtica.\nCon la discesa dei Galli nella penisola italica, tra il V e il IV secolo a.C., gli Etruschi vennero progressivamente messi in minoranza e \"Felsina\" fu conquistata dalla trib\u00f9 gallica dei Boi.Tracce di incendi e destrutturazioni emerse dagli scavi archeologici fanno pensare ad una crisi violenta della citt\u00e0 etrusca. Nel periodo celtico, pur riscontrando una minore densit\u00e0 delle strutture abitative, prosegu\u00ec un'attivit\u00e0 edilizia organizzata, anche se pi\u00f9 rarefatta e disorganica, con una distribuzione delle abitazioni meno omogenea, orientamenti modificati e occupazione di spazi precedentemente aperti.\nSebbene sconfitti nel 225 a.C. nella battaglia di Talamone, i Galli Boi mantennero abbastanza potere e indipendenza per essere un alleato chiave di Annibale nelle Guerre puniche. Con la sconfitta di Cartagine, la rappresaglia romana port\u00f2 alla distruzione di molti centri abitati gallici e gallo-etruschi come Monte Bibele, dove Etruschi e Celti avevano sviluppato un'armonia non unica nella Gallia Cisalpina. I Galli Boi vennero definitivamente sconfitti delle truppe romane nel 196 a.C. e poi nel 191 a.C., da Publio Cornelio Scipione Nasica, portando cos\u00ec alla confisca dell'\"ager boicus\" e all'inizio dell'egemonia romana sulla citt\u00e0.\n\"Bononia\" colonia romana.\nSconfitti i Boi, il senato della Repubblica romana vot\u00f2 nel 189 a.C. l'istituzione della colonia romana di \"Bononia\". Il nome, latinizzato dai romani, era forse tratto dalla denominazione della trib\u00f9 stessa (Boi) oppure dalla parola celta \"bona\", che presumibilmente significava \"citt\u00e0\" o \"luogo fortificato\", o forse riprendeva il nome di una divinit\u00e0 celtica della prosperit\u00e0. Alla fondazione di questa ed altre colonie nella zona emiliano-romagnola segu\u00ec la costruzione di una fitta rete stradale, tra cui la via Emilia, nata nel 187 a.C., voluta dal console Marco Emilio Lepido. \"Bononia\" divenne uno dei fulcri della rete viaria romana, collegata anche ad Arezzo ed Aquileia tramite la via Flaminia militare e la via Emilia Altinate rispettivamente.\nIl centro fu notevolmente ampliato e nell'88 a.C., a conclusione delle guerre sociali, \"Bononia\" cambi\u00f2 il suo stato giuridico: da colonia divenne municipio e i suoi cittadini acquisirono la cittadinanza romana.\nLe guerre civili e la crisi politica che smossero la met\u00e0 del I secolo a.C. segnarono di fatto la fine della repubblica e diedero avvio, con la morte di Cesare, ad una serie di fatti di guerra, alcuni dei quali si svolsero nella citt\u00e0 di \"Bononia\". In un'isoletta del fiume Reno nacque nel 43 a.C. il secondo triumvirato formato da Antonio, Lepido ed Ottaviano che promise grosse ricompense ai veterani. \"Bononia\" ne dovette accogliere un buon numero ed a costoro vennero assegnati terreni abbandonati in seguito alle guerre sociali.\nIn et\u00e0 augustea \"Bononia\" arricch\u00ec l'arredo urbano con oltre 10 chilometri di pavimentazioni stradali stabili. In quel periodo si costruirono anche le fognature ma l'opera pi\u00f9 eclatante fu l'acquedotto che convogliava le acque dal torrente Setta nei pressi di Sasso Marconi e la portava, come avviene tuttora, alle porte della citt\u00e0 passando per Casalecchio di Reno con una galleria di 18 chilometri.\nSempre in quel periodo si rinnovarono gli edifici pubblici con largo uso di marmi e quelli privati in cui si diffuse l'uso del mosaico; entrarono in funzione le terme, un teatro, l'arena e sorsero le prime fabbriche di tessuti. \"Bononia\" era costruita in mattoni, selenite e soprattutto legno, e proprio a causa di ci\u00f2 risult\u00f2 gravemente danneggiata da un incendio nel 53 d.C. ma fu subito ricostruita grazie all'interessamento di Nerone, il quale, fra l'altro, fece ampliare e abbellire il teatro.\nNel 313 i due augusti Costantino e Licinio sottoscrissero l'accordo noto come Editto di Milano, attraverso il quale si riconosceva la libert\u00e0 religiosa nell'impero. Nello stesso anno a Bononia venne eletto il primo vescovo, Zama.\nLa decadenza dell'Impero romano d'occidente.\nAlla fine del III secolo i barbari dilagarono tra tutte le citt\u00e0 attraversate dalla via Emilia che furono terreno di conquista e i bolognesi decisero di chiudersi entro una costruita con blocchi di selenite che, per\u00f2, non racchiudevano tutta l'area urbana ma escludevano i quartieri pi\u00f9 poveri a nord e a ovest. Il vescovo di Milano, Ambrogio, fece porre quattro croci davanti a 4 delle 6 porte della citt\u00e0: Porta Ravegnana (verso levante), Porta San Procolo (verso mezzogiorno), Porta Stiera (verso Ponente), Porta San Cassiano poi di San Pietro (verso settentrione). Le croci vennero trasferite nella Basilica di San Petronio solo nel 1798.\nNel 430 la Chiesa di \"Bononia\", fino a quel momento alle dipendenze della Chiesa di Milano, pass\u00f2 sotto la giurisdizione della Chiesa di Ravenna. Nello stesso anno, alla morte di Felice venne nominato vescovo Petronio, quinto vescovo di Bologna, direttamente dal papa Celestino I e molto pi\u00f9 tardi fu assunto come patrono della citt\u00e0. Petronio, nato a Costantinopoli da famiglia patrizia, diede organizzazione alla Chiesa bolognese e alla societ\u00e0 civile ed ottenne l'editto che allargava la giurisdizione di Bologna dal fiume Panaro al Senio e il decreto che garantiva alla citt\u00e0 il privilegio dello studio del diritto romano. Inoltre mise in opera la costruzione della Santa Gerusalemme vicino alle tombe venerate dei \"santi Vitale ed Agricola\" e sorse cos\u00ec il gruppo delle chiese dette del \"primo martire\" e cio\u00e8 il complesso di Santo Stefano. Petronio mor\u00ec nel 451.\nDi l\u00ec a poco scesero dal nord gli unni di Attila e successivamente Odoacre, capo degli Eruli, che era diretto a Ravenna, allora capitale dell'Impero, a deporre l'ultimo imperatore romano, Romolo Augusto. Era l'anno 476 in cui si concluse la lunga agonia dell'Impero romano d'Occidente.\nDal Medioevo al Rinascimento.\nIl dominio Longobardo e l'annessione al regno d'Italia.\nBologna sub\u00ec, dopo la caduta dell'Impero romano d'Occidente, una serie di violenze prima da Odoacre poi dagli ostrogoti di Teodorico, infine dagli eserciti imperiali. Gran parte delle antiche aree urbane all'esterno delle mura divennero un immenso campo di rovine.\nBologna e tutte le citt\u00e0 cispadane (a parte forse Ravenna) subirono per secoli questo periodo di anarchia. Nel 727 Liutprando, re dei Longobardi, approfittando del collasso del sistema bizantino, infranse il trattato di pace e punt\u00f2 verso Ravenna travolgendo e occupando Bologna. Non lo fece per ragioni politiche, si ritir\u00f2 al di qua del fiume Santerno, lasciando Ravenna alle dipendenze dell'Impero bizantino, mentre Bologna rest\u00f2 sotto il dominio longobardo. Essi non occuparono la citt\u00e0 murata ma si stabilirono all'esterno dove gi\u00e0 erano presenti nuclei germanici nel luogo in cui sorgeva la vecchia chiesa dedicata al culto di Santo Stefano. L'area venne delimitata da una fortificazione semicircolare detta \"addizione longobarda\". Il tramite tra le due civilt\u00e0, interna romana ed esterna germanico-longobarda, di fatto fu Porta Ravegnana.\nBologna rimase longobarda fino al 774, anno in cui Carlo Magno la restitu\u00ec a papa Adriano I, ovvero alla Santa Sede insieme all'esarcato d'Italia. Nell'898, dopo la scomparsa della dinastia carolingia, Bologna fu ufficialmente unita al regno d'Italia. Berengario I concesse al vescovo ed alla Chiesa di Bologna il porto delle navi sul Reno, presso il mercato della Selva Piscariola.L'economia di Bologna, peraltro, era di pura sussistenza. Il risveglio della citt\u00e0 coinvolse, all'inizio del IX secolo, il monachesimo e, in generale, la vita religiosa. \u00c8 di quel periodo il trasferimento della sede vescovile nella cattedrale di San Pietro e lo sviluppo dei monasteri di Ronzano, San Vittore e Santa Maria in Monte.\nIl comune e l'Universit\u00e0.\nTra la fine del X secolo e l'inizio dell'XI secolo Bologna si ripopol\u00f2, proprio mentre l'Europa si apprestava ad entrare in un periodo di grande fervore civile e politico: le lotte per le investiture. Bologna era tanto citt\u00e0 imperiale quanto papale (per i diritti della Santa Sede risalenti a Carlo Magno). Nella confusa situazione politica, forte fu l'influenza sulla citt\u00e0 della potente contessa Matilde di Canossa, schierata con il papa. Durante questo periodo, Bologna si trasform\u00f2 notevolmente e sorsero al di fuori delle mura numerose nuove costruzioni, nuovi quartieri e di conseguenza nuove mura e nuove porte.\nLo scontro fra papato e impero, cos\u00ec come lo sviluppo demografico ed economico, diedero anche impulso allo studio del diritto. A Bologna, sul finire dell'XI secolo, maestri di grammatica, di retorica e di logica iniziano a studiare e riordinare il diritto giustinianeo, fondamento legale dell'impero, e a insegnarlo privatamente a scolaresche formate da giovani appartenenti a famiglie ricche, spesso nobili. Nacque cos\u00ec lo \"Studium\", poi \"Universitas Scholarium\", ovvero l'Universit\u00e0 (datata in seguito 1088 da una commissione presieduta da Giosu\u00e8 Carducci), che costituir\u00e0 nei secoli la maggior gloria della citt\u00e0 e il pi\u00f9 efficiente veicolo della sua fama in ambito europeo, da cui l'appellativo \"Bologna, la dotta\". I primi maestri di cui abbiano notizia furono \"Pepo\" (Pepone) e \"Warnerio\" (Irnerio). L'accorrere di studenti italiani e stranieri (soprattutto tedeschi) accompagnarono il risveglio economico ed una crescita politica e culturale.\nLa lotta per le investiture si concluse con la morte della contessa Matilde, nel 1115. I bolognesi insorsero e distrussero la rocca imperiale (di cui resta solo il nome in via Porta di Castello), ma vennero perdonati dall'imperatore Enrico V che concesse l'anno successivo una serie di concessioni giurisdizionali ed economiche, con un \"Diploma\" firmato a Governolo il 15 maggio fra il cancelliere imperiale Burcardo e Irnerio stesso, a capo di una delegazione di dieci bolognesi. Da questo atto si fa convenzionalmente risalire l'origine di quell'organismo che verr\u00e0 chiamato Comune (anche se i consoli sono menzionati gi\u00e0 dal 970), inizialmente composto da elementi aristocratici, in particolare giuristi.\nLe lotte contro l'autorit\u00e0 imperiale.\nIl comune partecip\u00f2 alla lotta contro il Barbarossa disceso in Italia per restaurare l'autorit\u00e0 imperiale. Dopo un periodo di buoni rapporti in cui l'imperatore concesse privilegi agli studenti con l'Editto di Roncaglia, l'insofferenza dei cittadini determin\u00f2 una serie di urti insanabili che costrinsero il Comune di Bologna a un atto di sottomissione: pag\u00f2 un'ammenda spianando mura e fossati per evitare una probabile punizione pi\u00f9 severa. Non appena il Barbarossa torn\u00f2 in Germania, per\u00f2, i bolognesi insorsero uccidendo il podest\u00e0 imperiale Bezo e aderirono alla Lega Lombarda che nel 1176 inflisse all'imperatore la sconfitta di Legnano.\nSuccessivamente, in seguito alla pace di Costanza del 1183, Bologna ottenne una serie di privilegi tra cui quello di poter coniare moneta. Il Comune inizi\u00f2 un processo democratico che accentu\u00f2 la pressione di nuovi ceti emergenti ai danni della vecchia classe aristocratica di origine feudale. Questo processo port\u00f2 ad esempio ad uno dei primi atti nella storia di abolizione della schiavit\u00f9 (\"Liber Paradisus\", 1256). Bologna fu la citt\u00e0 che si avvantaggi\u00f2 maggiormente dalle lotte tra i comuni e tese ad espandersi verso Modena, la Romagna e verso Pistoia con la conseguenza di accendere rivalit\u00e0 secolari.\nFra il XII e il XIII secolo la citt\u00e0 conobbe una forte espansione, anche edilizia: fu il periodo delle torri e delle \"case-torri\" (la torre degli Asinelli fu iniziata nel 1109). Nel Duecento il centro si rinnov\u00f2 con il sorgere dei palazzi comunali attorno alla Piazza Maggiore e con la costruzione della torre dell'Arengo in cui si trovava la campana che serviva a radunare le assemblee popolari. Vennero inoltre costruite le grandi chiese di San Francesco e San Domenico. Bologna divent\u00f2 uno dei principali centri di scambio commerciale grazie a una fitta rete di canali che permettevano il transito di grandi quantit\u00e0 di merci, nonch\u00e9 la produzione di energia idraulica necessaria ad alimentare numerosi mulini per la fiorente industria tessile serica. \nAlla fine del Duecento, con i suoi 60.000 abitanti, Bologna era la quinta citt\u00e0 europea per popolazione (dopo Cordova, Parigi, Venezia e Firenze), al pari con Milano ed era il maggior centro industriale tessile d'Italia. L'intenso sviluppo demografico \u00e8 testimoniato dall'ampliamento delle cerchie murarie: terminata da poco la , l'espansione urbana riferibile soprattutto ai ceti artigiani rese necessaria la costruzione di una , progettata nei primi decenni del Duecento e terminata alla fine del Trecento (segnata ancora dagli odierni viali di circonvallazione). Non si hanno molte notizie, ma esisteva anche una comunit\u00e0 ebraica, visto che, sul finire del XIII secolo, ne venne chiamato in visita, da Forl\u00ec dove risiedeva, il celebre rabbino Hillel ben Samuel.\nI ceti pi\u00f9 produttivi impressero alla politica una svolta decisamente antiaristocratica e il comune, rafforzato, si riaccese contro l'Imperatore Federico II. Bologna ader\u00ec alla seconda Lega Lombarda, in un periodo di lotte che la videro opporsi principalmente alle citt\u00e0 della Romagna e alla vicina Modena la quali, guidata da fazioni ghibelline, avevano assunto posizioni filo-imperiali. Nel 1249 Bologna attacc\u00f2 Modena, sconfiggendo l'esercito imperiale nella battaglia di Fossalta e catturando il figlio dell'imperatore Federico II, Enzo di Svevia, il quale venne condotto a Bologna e tenuto prigioniero fino alla morte nel palazzo che ancora oggi porta il suo nome. Bologna impose dure condizioni a Modena e obblig\u00f2 alcune citt\u00e0 della Romagna a riconoscere la propria supremazia.\nGuelfi e ghibellini.\nFra la seconda met\u00e0 del Duecento e la prima met\u00e0 del Trecento le lotte tra guelfi e ghibellini infiammarono anche la politica cittadina e del contado. In particolare, gli anni '70 del Duecento furono caratterizzati da violentissimi scontri fra le fazioni ghibelline dei Lambertazzi e quelle guelfe dei Geremei. Esse culminarono nel 1274 con l'espulsione di circa 12.000 esponenti dei Lambertazzi, che ripararono in Romagna, soprattutto a Forl\u00ec e a Faenza. Questo offr\u00ec il pretesto alla ormai completamente guelfa Bologna per attaccare la ghibellina Forl\u00ec l'anno successivo. Il tentativo fall\u00ec e le truppe ghibelline di Guido da Montefeltro, di Maghinardo Pagani e di Teodorico degli Ordelaffi, misero in fuga i bolognesi presso il fiume Senio, al ponte di San Procolo. La rotta fu tanto grave che il carroccio dei bolognesi venne portato in trionfo a Forl\u00ec, e Bologna perse la supremazia sulla Romagna.\nDalla svolta politica di Bologna verso un guelfismo radicale trasse profitto il papato, che in quel periodo stava ristabilendo il controllo territoriale sulla penisola. Nel 1278 il governo guelfo prest\u00f2 giuramento e fedelt\u00e0 al papa Niccol\u00f2 III, che da quel momento divenne sovrano di Bologna. In linea con la sua politica nepotista, il papa nomin\u00f2 suo nipote Bertoldo Orsini governatore della citt\u00e0. Attraverso la mediazione papale si raggiunse nel 1279 una fragile pace cittadina che permise il ritorno della maggior parte dei Lambertazzi fuoriusciti. Tuttavia le lotte si riaccesero ben presto, e gi\u00e0 l'anno successivo i Lambertazzi vennero cacciati nuovamente e definitivamente.\nProtrattesi anche nel Trecento, le continue lotte tra guelfi e ghibellini determinarono un calo della popolazione cittadina e una continua belligeranza con Modena, che sfoci\u00f2 nel 1325 nella disfatta di Zappolino. A seguito della sconfitta, Bologna si affid\u00f2 ancora una volta alla tutela papale, la cui corte nel frattempo si era trasferita ad Avignone. Vedendo in Bologna una possibile testa di ponte per un rientro in Italia, il papa Giovanni XXII nomin\u00f2 nel 1327 cardinale legato di Bologna il nipote Bertrand du Pouget, il quale instaur\u00f2 un regime autoritario malvisto dai bolognesi. A seguito di una serie di rivolte, nel 1334 il cardinale legato fu cacciato a furor di popolo e, dopo un breve e turbolento intermezzo comunale, ebbe inizio la signoria di Taddeo Pepoli, definita da alcuni studiosi una cripto-signoria, perch\u00e9 la famiglia cerc\u00f2 di governare ponendosi come primi tra pari piuttosto che come veri e propri signori della citt\u00e0. La signoria dei Pepoli termin\u00f2 poco dopo la morte di Taddeo (avvenuta nel 1347), giacch\u00e9 tre anni dopo i suoi figli furono costretti a vendere la citt\u00e0 ai Visconti di Milano.\nNel 1348 Bologna venne colpita dalla peste nera, che caus\u00f2 circa 17.000 morti, riducendo la citt\u00e0 a 25.000 abitanti.\nIl dominio visconteo, la restaurazione pontificia e l'interludio comunale.\nUna volta acquisito il controllo su Bologna, l'arcivescovo Giovanni Visconti affid\u00f2 il governo della citt\u00e0 a Giovanni Visconti da Oleggio, il quale per\u00f2 ne approfitt\u00f2 per farsi nominare signore di Bologna pochi anni dopo. Della lotta che segu\u00ec fra l'Oleggio e Bernab\u00f2 Visconti per il controllo della citt\u00e0 approfitt\u00f2 il cardinale Egidio d\u2019Albornoz, legato del papa in Italia. A seguito di complesse trattative, il cardinale ottenne nel 1360 la consegna di Bologna da parte dell'Oleggio, in cambio della signoria di Fermo. Bologna tornava cos\u00ec sotto il controllo dello Stato della Chiesa. A questo periodo risale la fondazione del Collegio di Spagna, voluto dallo stesso cardinale d'Albornoz.\nA seguito di una nuova rivolta cittadina nel marzo 1376, culminata con la cacciata del vicario pontificio, la citt\u00e0 ripristin\u00f2 per circa 25 anni le strutture comunali. La borghesia riusc\u00ec ad estromettere i capi delle grandi famiglie aristocratiche al potere, affidando a Giovanni da Legnano la carica di rappresentante pontificio in citt\u00e0. La restaurazione dell'autonomia comunale, detta \"Signoria del popolo e delle arti\", port\u00f2 buoni effetti per Bologna e sorsero in quel tempo il Palazzo della Mercanzia e quello dei Notai. Nel 1390 si diede inoltre inizio alla costruzione della Basilica di San Petronio, a spese del Comune.\nI Bentivoglio e il Rinascimento.\nNel 1401 emerse la famiglia destinata a dominare la vita politica di Bologna per tutto il XV secolo: i Bentivoglio. Bologna era soggetta alla sovranit\u00e0 papale ma nello stesso tempo il possesso della citt\u00e0 era un obbiettivo primario della famiglia Visconti di Milano; quando si instaur\u00f2 un equilibrio tra i vari stati italiani, si crearono le condizioni per favorire l'affermazione stabile e duratura dei Bentivoglio. Nel 1461, a seguito dell'assassinio di Annibale I Bentivoglio, l'eredit\u00e0 politica della famiglia pass\u00f2 al figlio giovanissimo Giovanni II. I Bentivoglio consolidarono cos\u00ec una signoria cittadina, di fatto semi-indipendente e pertanto in contrasto con le prerogative papali sulla citt\u00e0.\nLa signoria di Giovanni II dur\u00f2 46 anni che furono anni di generale equilibrio tra gli stati italiani e stabil\u00ec buone relazioni con gli Sforza di Milano che erano subentrati ai Visconti. La citt\u00e0, ancora legata ad una tradizione gotica, si apr\u00ec al Rinascimento non solo nell'arte ma anche sotto ogni altro aspetto culturale e sociale. Vennero aperte in quel periodo piazza Calderini, le Volte dei Pollaioli, gli slarghi antistanti San Salvatore e San Martino. Inoltre vennero restaurati e abbelliti il Palazzo del Podest\u00e0, il Palazzo Pubblico (oggi sede della Biblioteca Salaborsa) e il carrobbio di Porta Ravegnana, mentre a partire dal 1460 venne costruito il palazzo Bentivoglio, residenza di Sante Bentivoglio.\nUn accordo stipulato dal papa Giulio II con Luigi XII di Francia provoc\u00f2 nel 1506 l'allontanamento dalla citt\u00e0 e il successivo esilio di Giovanni II Bentivoglio. Il palazzo dei Bentivoglio venne distrutto a furor di popolo, lasciando un cumulo di macerie (il \"guasto dei Bentivoglio\", gli attuali Giardini del Guasto).\nL'annessione allo Stato pontificio.\nA seguito della cacciata dei Bentivoglio, Bologna venne annessa dallo Stato Pontificio: si apr\u00ec cos\u00ec una lunga fase di stasi politica in cui la Chiesa rimase per tre secoli padrona incontrastata della citt\u00e0, reggendo un sistema congiunto di monarchia e di oligarchia aristocratica, con il potere politico diviso fra un legato pontificio e un Senato di 40 membri.\nGli unici avvenimenti di portata storica rilevante di quel tempo accaddero il 24 febbraio 1530 nella Basilica di San Petronio dove Carlo V venne incoronato imperatore per mano del papa Clemente VII e nel 1547 quando il Concilio di Trento fu traslato a Bologna per qualche mese. Internamente invece si videro ripetuti scontri tra Senato e potere papale e nel 1585 papa Sisto V fece giustiziare il senatore Giovanni Pepoli dando una lezione alla riottosa nobilt\u00e0 bolognese e allargando il senato a cinquanta membri.\nL'Universit\u00e0 mantenne la sua fama per tutto il Cinquecento, legata alla presenza di illustri professori di legge, medicina, filosofia, matematica e scienze naturali; nel 1563 fu costruito l'Archiginnasio come sede unica dell'insegnamento Universitario. Sempre sul piano culturale si ricorda l'istituzione dell'Accademia Filarmonica (1666). Nel 1564 si inaugur\u00f2 la piazza del Nettuno e fra il 1565 e il 1568 il Vignola sistem\u00f2 il lato orientale di piazza Maggiore con la facciata del Palazzo dei Banchi. Fra i lavori pubblici vanno ricordati l'apertura dell'attuale piazza Galvani (1563), il nuovo porto sul canale Navile (1581) e l'apertura di via Urbana (1630). Le cinquanta famiglie senatorie elevarono, a loro volta, palazzi che costituivano immagine visibile del rango della potenza del casato.\nL'andamento demografico crescente dai 50.000 ai 72.000 abitanti nell'arco di un secolo, attesta un periodo di fioritura delle tradizionali industrie bolognesi. Tuttavia, verso la fine del XVI secolo queste ultime cominciarono ad entrare in crisi per via della concorrenza estera e nel 1595 Bologna si era ridotta a meno di 60.000 abitanti. La ripresa economica successiva venne stroncata da calamit\u00e0 naturali ed epidemie quali la terribile peste del Seicento, che ridussero la popolazione a 46.000 abitanti nel 1630. La citt\u00e0 si trasform\u00f2 lentamente, mentre lo Studio cominci\u00f2 il suo declino, che per\u00f2 non tocc\u00f2 il campo dell'arte, in cui Bologna raggiunse una posizione di rilievo assoluto nella pittura coi Carracci, Guido Reni, il Guercino e le loro fiorenti scuole. Nacque anche una scuola di architetti e pittori scenografi che acquist\u00f2, col Ferdinando Bibiena ed il figlio Antonio, una fama di livello europeo.\nL'illuminismo e l'et\u00e0 napoleonica.\nDopo la met\u00e0 del XVII secolo ci fu un rinnovato interesse per le scienze fisiche e l'influenza del razionalismo matematico e filosofico. Il glorioso Studio era tagliato fuori dai pi\u00f9 moderni indirizzi scientifici e verso la fine del secolo, il Conte Luigi Ferdinando Marsili, convinto che l'istituzione universitaria non fosse riformabile, fond\u00f2, contro la volont\u00e0 del Senato ma con l'appoggio del cardinale Casoni e del papa Clemente XI, l'Istituto delle Scienze.\nUn uomo di grande cultura, il bolognese Prospero Lambertini (poi papa Benedetto XIV), rilanci\u00f2 gli studi di storia ed erudizione, favor\u00ec l'Istituto di Scienze con doni di materiale scientifico della propria biblioteca e incoraggi\u00f2 arte e scienza in diversi modi. La scossa culturale lambertiniana aggiunse alla cattedra di matematica superiore quelle di meccanica, fisica, algebra, ottica, chimica e idrometria. In seguito la maggior diffusione delle idee illuministiche contagi\u00f2 anche la corte papale. L'azione del papa Pio VI ebbe effetto per Bologna quando nel 1780 il cardinale Boncompagni pubblic\u00f2 una serie di riforme economiche rivolte al riequilibrio della finanza pubblica. Nel 1785, per\u00f2, Boncompagni lasci\u00f2 la legazione di Bologna e le riforme si arenarono.\nNel 1789 scoppiava a Parigi la Rivoluzione francese. Ispirati dalle notizie provenienti da oltralpe sull'abbattimento dell'\"anci\u00e8nt r\u00e9gime\" e da ideali liberali patriottici, nel 1794 gli studenti Luigi Zamboni e Giovanni Battista De Rolandis tentarono di organizzare un'insurrezione contro lo Stato Pontificio. Con il probabile aiuto di una spia francese, Antoine Christophe Saliceti, si procurarono alcuni fucili, fecero confezionare distintivi colorati (coccarde, rosette e tracolle) e prepararono cinquanta manifesti da distribuire ai cittadini bolognesi. Traditi da una spiata, furono costretti ad anticipare il giorno della rivolta alla notte fra il 13 e il 14 novembre, limitandosi a distribuire manifesti e coccarde. Complice un violento temporale, la sollevazione fall\u00ec e i due furono costretti alla fuga verso la Toscana. Arrestati e torturati dall'Inquisizione, Zamboni venne trovato morto nella sua cella il 18 agosto 1795, mentre De Rolandis venne giustiziato pubblicamente il 23 aprile 1796.\nIl 19 giugno 1796 Napoleone giunse a Bologna e dichiar\u00f2 decaduto il governo pontificio restituendo a Bologna la sostanza del suo antico governo. I poteri venivano cos\u00ec provvisoriamente concentrati al Senato che per\u00f2 avrebbe dovuto giurare fedelt\u00e0 alla Repubblica Cisalpina. Con questa mossa politica, Napoleone si guadagn\u00f2 la benevolenza dell'aristocrazia bolognese e Bologna si orient\u00f2 nella direzione (opposta a quella romana) del rinnovamento sociale e culturale dell'Europa laica e borghese. La politica napoleonica fece prevedere un clima di aspettative nei confronti delle nuove trasformazioni della societ\u00e0, e per questo venne innalzato in Piazza Maggiore l\"'albero delle libert\u00e0\" mentre un gruppo di illustri giuristi bolognesi iniziava a preparare il testo di una nuova costituzione che venne approvata definitivamente il 4 dicembre 1796, la prima costituzione democratica di quella che sar\u00e0 l'Italia. Durante l'occupazione francese, diverse opere d'arte presero la via della Francia a causa delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 31 opere d'arte provenienti da Bologna ed inviate in Francia nel luglio 1796, solo 16 fecero ritorno in Italia dopo il Congresso di Vienna.\nNegli anni seguenti, in seguito al provvedimento che prevedeva la soppressione degli ordini religiosi e la confisca dei loro beni, molti dei settanta conventi presenti in citt\u00e0 furono trasformati in uffici, scuole, caserme o venduti a privati. Tra le trasformazioni pi\u00f9 importanti vi fu quella del convento dei monaci certosini, destinato a diventare il cimitero di Bologna, e l'acquisto da parte di Antonio Aldini del convento dei frati dell'Osservanza, sull'omonimo colle di Bologna, il quale costru\u00ec una villa abbattendo buona parte del complesso, di cui resta solo la Rotonda della Madonna del Monte inglobata nella sala da pranzo. Vennero inoltre fondati il liceo musicale (all'interno del convento di S. Giacomo), l'Accademia delle belle arti (al posto della chiesa di Sant'Ignazio e del noviziato gesuitico), il teatro del Corso e il teatro Contavalli (oggi entrambi scomparsi, il primo a causa degli eventi bellici, il secondo per incuria), l'Arena del Sole (costruito sull'area del convento delle monache domenicane di S. Maria Maddalena), e fu terminato il portico che porta al santuario della Madonna di San Luca. Nello stesso periodo l'architetto Giovan Battista Martinetti diede alla collina di macerie vicino a porta Galliera l'attuale sistemazione del Giardino della Montagnola.\nL'Ottocento.\nLa Restaurazione e il Risorgimento.\nLa Restaurazione influenz\u00f2 negativamente l'attivit\u00e0 intellettuale e alimentando solo le azioni cospirative delle sette, in particolare quella del gruppo carbonaro dei Guelfi. Essi sostenevano gi\u00e0 l'idea di un'Italia unita ma fu solo con i moti risorgimentali spontanei di ribellione del 1831 (che dilag\u00f2 in tutte le Province Unite Italiane di cui Bologna era capitale) che ottennero una vasta adesione della cittadinanza.\nL'8 agosto 1848.\nL'episodio pi\u00f9 rilevante del risorgimento bolognese fu la battaglia dell'8 agosto 1848 contro gli austriaci. Questa sembra che sia stata scatenata da un incidente in una trattoria, dove un ufficiale austriaco era stato malmenato. Ci\u00f2 forn\u00ec un pretesto al generale austriaco Franz Ludwig Welden, che distolse 7.000 uomini dall'assedio di Venezia e ordin\u00f2 l'occupazione della citt\u00e0 felsinea. La citt\u00e0, per\u00f2, l'8 agosto 1848 si sollev\u00f2 e gli austriaci dovettero abbandonarla. Alla rivolta parteciparono moltissimi popolani (fra cui i facchini del Borgo di San Pietro), e cittadini armati in maniera approssimativa; questa ebbe come centro la Montagnola e la piazza antistante (poi chiamata piazza VIII Agosto, dove sorge un monumento a memoria dei caduti). Per tutta la giornata gli austriaci non riuscirono a prevalere e a sera furono costretti a ripiegare, fuggendo dalla vicina Porta Galliera, l'ultima rimasta ancora nelle loro mani.\nGli austriaci persero oltre quattrocento uomini ed i bolognesi una sessantina. Questo valse a Bologna la medaglia alle Citt\u00e0 Benemerite del Risorgimento Nazionale.\nL'assedio austriaco del 1849.\nNel febbraio 1849 a Roma fu proclamata la Repubblica Romana, che dichiar\u00f2 decaduto il potere temporale della Chiesa. Dal suo esilio di Gaeta, papa Pio IX fece richiesta di un intervento armato da parte degli austriaci nello Stato Pontificio. La prima citt\u00e0 ad essere presa fu Ferrara (febbraio 1849).\nSuccessivamente gli austriaci, guidati dal generale Franz von Wimpffen si diressero verso Bologna, con due preziosi vantaggi rispetto al precedente attacco di Welden: ora infatti non agivano pi\u00f9 come invasori, ma \u201cin nome del Papa Re\u201d; inoltre von Wimpffen aveva ai suoi ordini 7.000 soldati e 13 cannoni con consistenti rinforzi. L'8 maggio 1849 inizi\u00f2 l'assalto alla citt\u00e0, difesa da circa 2.000 uomini. A causa della forte resistenza incontrata gli austriaci sospesero l'attacco per attendere rinforzi. Essi giunsero il 14 maggio, facendo salire il numero delle truppe assedianti a 20.000 uomini con un parco d'assedio che inizi\u00f2 un intenso bombardamento che dur\u00f2 due giorni.\nIl mattino del 16 una deputazione mandata dal generale Wimpffen fu respinta dal popolo e il bombardamento riprese. Alle 14 Bologna dovette infine arrendersi e fu restituita definitivamente alla Santa Sede. Si insedi\u00f2 il nuovo legato pontificio, il cardinale Gaetano Bedini, che rimase in quest'incarico fino al 1852. L'8 agosto, nella citt\u00e0 occupata, gli austriaci fucilarono il sacerdote barnabita Ugo Bassi e l'amico Giovanni Livraghi.\nL'unit\u00e0 d'Italia e l'ampliamento della citt\u00e0.\nLe truppe austriache abbandonarono Bologna la mattina del 12 giugno 1859, a seguito della sconfitta di Magenta. Lasci\u00f2 Bologna anche l'ultimo Cardinale Legato, Giuseppe Milesi Pironi Ferretti. La neo-insediata giunta provvisoria di Governo, composta da liberali moderati, deliber\u00f2 l'annessione di Bologna alla monarchia costituzionale del regno di Sardegna, confermata con il referendum del 1860: si apr\u00ec cos\u00ec una nuova stagione politica ed economica per Bologna. Nel 1861 fu terminata la ferrovia Bologna-Ancona e nel 1864 il collegamento con Pistoia. La citt\u00e0 divenne un importantissimo nodo ferroviario italiano e di conseguenza un notevole centro di importazioni ed esportazioni commerciali.\nNel 1881 il comune redasse il piano di ampliamento della citt\u00e0 che condizion\u00f2 lo sviluppo di Bologna fin dopo la seconda guerra mondiale. Si autorizz\u00f2 l'allargamento di via Rizzoli, che vide la quasi totale distruzione dell'antico Mercato di Mezzo, si realizz\u00f2 via dell'Indipendenza, completata nel 1890, furono avviate le opere delle attuali via Farini e via Garibaldi. Venne iniziata la sistemazione dei Giardini Margherita, fu costruita l'attuale sede del Teatro Duse, della Banca d'Italia e completata quella della Cassa di Risparmio. L'ampliamento mut\u00f2 notevolmente l'immagine della citt\u00e0 e l'estensione oltre la cinta muraria contemplava l'abbattimento della stessa. Solo il protrarsi dei lavori fino al 1920 permisero di salvare quasi tutte le porte, fatta eccezione per Porta Sant'Isaia e Porta San Mamolo, che furono demolite. Alfonso Rubbiani e Giosu\u00e8 Carducci contribuirono a salvare l'attuale immagine del centro storico e le antiche porte della citt\u00e0. Successivamente vennero restaurati il Palazzo del Comune, Palazzo Re Enzo, Palazzo dei Notai e Palazzo del Podest\u00e0 oltre alla chiesa di Santa Maria dei Servi e alla Basilica di San Francesco. La serie di interventi che Alfonso Rubbiani ed altri eseguirono nel tentativo del recupero delle originali caratteristiche medievali avvennero per\u00f2, nella maggior parte dei casi, su base documentaria o addirittura sulla libera invenzione, in linea con la moda neo-medievalista dell'epoca.\nIl 2 ottobre 1880 fu inaugurata la rete tranviaria di Bologna, che a fine Ottocento raggiunse un'estensione di . I tram erano a cavalli; la rete fu elettrificata a partire dal 1903.\nI tumulti popolari di fine Ottocento.\nFin dai primi anni dall'unit\u00e0 d'Italia, la classe dirigente dovette affrontare il problema dell'emancipazione delle classi popolari e il malcontento operaio, indirizzate dai mazziniani ed escluse fino ad allora dalla rappresentanza politica. Sull'onda dei primi scioperi e dei tumulti che scoppiarono nelle primavera del 1870 contro il carovita e che ebbero come epicentro la Romagna, venne elaborato un piano di rivoluzione sociale: la cospirazione contadina e operaia prevedeva l'occupazione di Bologna con tremila rivoluzionari romagnoli, che si dovevano unire ai bolognesi in due punti esterni alla citt\u00e0. La polizia, avvertita da una spiata, il 2 agosto arrest\u00f2 Andrea Costa, organizzatore del moto, allievo dell'anarchico russo Michail Bakunin. L'insurrezione continu\u00f2 lo stesso nella notte fra il 7 e l'8 agosto in cui gli anarchici bolognesi si raccolsero ai Prati di Caprara per attendere i compagni romagnoli ma l'attesa fu vana perch\u00e9 questi ultimi furono sorpresi e dispersi lungo la strada da Imola a Bologna dai carabinieri. Gli anarchici furono processati il 15 marzo 1876 ma il processo termin\u00f2 il 16 giugno con l'assoluzione (o con miti sentenze) di tutti gli imputati grazie alle testimonianze di Giosu\u00e8 Carducci e Aurelio Saffi.\nIl Novecento.\nEt\u00e0 giolittiana ed era fascista.\nVerso la fine del secolo i cattolici cominciarono la collaborazione coi liberali nella gestione della cosa pubblica che continu\u00f2 per tutta l'et\u00e0 giolittiana. Il 28 giugno 1914 i socialisti vinsero le elezioni amministrative ed il 15 luglio entr\u00f2 a Palazzo d'Accursio la prima amministrazione socialista, il sindaco fu Francesco Zanardi. L'amministrazione Zanardi si distinse nell'opera di difesa dei ceti popolari negli anni della prima guerra mondiale con una politica atta a calmierare i prezzi dei prodotti alimentari, soprattutto del pane, costruendo persino a spese del comune negozi ed un forno per produrre pane a basso costo (in via Don Minzoni, nell'edificio che oggi ospita il MAMbo). Zanardi fu definito per questo il \"sindaco del pane\".\nA Bologna nel 1919 si contavano 40.000 disoccupati a causa del conflitto. I fascisti di Leandro Arpinati ne approfittarono per fare la loro prima comparsa in squadre armate il 29 settembre 1920. Al termine della manifestazione per l'anniversario dell'unit\u00e0 d'Italia aggredirono un gruppo di socialisti e ne ferirono uno a morte. Si instaur\u00f2 un clima di forte tensione che culmin\u00f2 nei tragici fatti di Palazzo d'Accursio del 21 novembre 1920: mentre i cittadini festeggiavano il nuovo sindaco, il socialista Enio Gnudi, i fascisti entrarono nella piazza. Vennero sparati alcuni colpi di arma da fuoco e la folla si ritrov\u00f2 fra fascisti e carabinieri che sparavano contro Palazzo d'Accursio e i socialisti che rispondevano al fuoco, mentre una bomba fece una strage nel cortile del municipio: in tutto ci furono 10 morti e 58 feriti. Il tragico avvenimento ebbe risonanza a livello nazionale. Il 3 aprile 1923 il regime condann\u00f2 alcuni militanti comunisti, che per\u00f2 riuscirono a fuggire in Russia.\nLa repressione del regime ebbe un inasprimento dopo la visita ufficiale di Benito Mussolini il 31 ottobre 1926, durante la quale sub\u00ec un attentato: in quel giorno il duce pronunciava all'Archiginnasio il discorso di apertura del Congresso scientifico e al ritorno, mentre l'auto svoltava in via dell'Indipendenza all'altezza di Canton de' Fiori, partirono alcuni colpi di pistola che sfiorarono Mussolini, lasciandolo per\u00f2 illeso. Un gruppo di fascisti si avvent\u00f2 sul quindicenne Anteo Zamboni massacrandolo con i pugnali. In seguito a questo attentato fin\u00ec in Italia la libert\u00e0 di stampa e vennero sciolti i partiti antifascisti.\nNel ventennio fascista avvennero cambiamenti nel tessuto sociale ed urbanistico: il Littoriale (oggi Stadio Renato Dall'Ara), l'ampliamento del policlinico Sant'Orsola, gli Istituti Universitari di via Belmeloro ed Irnerio, la Facolt\u00e0 di Ingegneria, il Liceo Scientifico A. Righi, la sistemazione dell'attuale via Marconi, il Villaggio della Rivoluzione Fascista, attuale via Bandiera. Nuove vie di comunicazione vennero aperte e la citt\u00e0 raggiunse i 300.000 abitanti.\nLa seconda guerra mondiale.\nL'importanza della citt\u00e0 come grande centro urbano di raccordo tra nord e centro, ed in particolare il valore strategico del suo nodo ferroviario resero Bologna un obiettivo primario da parte dei comandi Alleati durante la seconda guerra mondiale: nella notte fra il 15 e il 16 luglio 1943 cominciarono ripetuti bombardamenti aerei, i cui obiettivi erano essenzialmente strategici, ma con un raggio d'azione talmente vasto da coinvolgere gran parte del tessuto urbano e della popolazione. I bombardamenti si protrassero fino alla primavera del 1945, causando gravi distruzioni ed oltre tremila morti. L'attacco pi\u00f9 sanguinoso fu quello del 25 settembre 1943, quando i B-17 alleati piombarono sulla citt\u00e0 senza essere avvistati (e quindi senza il tempo di avvisare la popolazione), uccidendo almeno 936 persone.\nFermo fu il totale rifiuto dei bolognesi alla repubblica fascista e all'invasore tedesco, e altrettanto tenace fu la resistenza dei partigiani che contribu\u00ec alla cacciata di fascisti e tedeschi con un tributo di sangue non indifferente: l'episodio pi\u00f9 sanguinoso fu la battaglia di Porta Lame combattuta dalle forze partigiane il 7 novembre 1944. Con l'avanzata degli alleati da sud, i nazifascisti si ritirarono lasciandosi dietro una terribile scia di sangue: a questi ultimi mesi di guerra risalgono infatti le stragi di Marzabotto, dell'Alto Reno, di Sabbiuno, di San Ruffillo e molte altre.\nAll'alba del 21 aprile 1945, dopo il ritiro dei tedeschi dalla citt\u00e0 durante la notte e l'occupazione da parte di gruppi partigiani dei principali edifici pubblici, fecero ingresso in citt\u00e0 da punti diversi le truppe alleate: i soldati del II Corpo polacco dell'Ottava armata britannica, guidati dal generale W\u0142adys\u0142aw Anders e parte della \"Brigata Maiella\", costituita da partigiani abruzzesi; i reparti avanzati della 91\u00aa e 34\u00aa divisione USA; l'87\u00ba reggimento fanteria del gruppo di combattimento italiano \"Friuli\", comandato dal generale Arturo Scattini; i bersaglieri, gli alpini e gli arditi del gruppo di combattimento \"Legnano\"; i paracadutisti e i mar\u00f2 del gruppo di combattimento \"Folgore\". I cittadini bolognesi accorsero nelle strade del centro, festeggiando l'ingresso dei soldati nella citt\u00e0 liberata. Lo stesso giorno Giuseppe Dozza venne nominato sindaco dal Comitato di Liberazione Nazionale e riconfermato successivamente per vent'anni dai cittadini bolognesi.\nAl referendum istituzionale del 1946 a Bologna stravince la Repubblica col 67,7% dei voti, mentre la monarchia ottiene solo il 32,2%.\nIl dopoguerra e il boom economico.\nAlla fine del conflitto molte industrie erano gravemente danneggiate, come la rete ferroviaria e quelle stradali, idrica, elettrica, fognaria e del gas. Ma soprattutto molti dei suoi edifici, compreso il 44% del suo patrimonio edilizio storico, apparivano distrutti o danneggiati: la Basilica di San Francesco, l'Archiginnasio, la Loggia dei Mercanti, il monumento sepolcrale Rolandino de' Passaggeri, il Teatro del Corso, la chiesa di San Giovanni in Monte, l'Oratorio di San Filippo Neri e la casa di Guglielmo Marconi. La nuova amministrazione comunista si impegn\u00f2 a fondo in ambito edilizio - soprattutto nella ricostruzione dei numerosi edifici monumentali danneggiati e nella realizzazione di piani urbanistici per l'edilizia popolare. Nel 1955 si approv\u00f2 il nuovo piano regolatore e la citt\u00e0 si avvi\u00f2 verso il boom economico. \nDal dopoguerra la citt\u00e0 \u00e8 stata sempre un baluardo e fiore all'occhiello delle amministrazioni di sinistra e l'appellativo \"Bologna la Rossa\", che originariamente derivava dal colore dei mattoni dei palazzi del centro storico, inizi\u00f2 ad avere un significato politico. Negli anni cinquanta e sessanta Bologna esperiment\u00f2 una forte crescita economica, diventando una delle citt\u00e0 pi\u00f9 ricche d'Italia. Meta di una sempre pi\u00f9 intensa immigrazione dalle campagne e dalle regioni del centro-sud Italia, la citt\u00e0 attravers\u00f2 grandi cambiamenti culturali e sociali, mentre un'intensa urbanizzazione investiva le zone coltive fuori dalle mura cittadine, dove sorsero nuovi quartieri residenziali. Nel luglio 1967 fu inaugurata la prima tangenziale d'Italia, realizzata su progetto degli ingegneri Francesco Fantoni e Giorgio Mondini. Nel 1968 prese avvio il piano Tange, che port\u00f2 alla nascita del quartiere fieristico e della citt\u00e0 degli affari, rappresentati dalle nuove torri fuori Porta Mascarella. Si ampli\u00f2 l'aeroporto che nel 2004 diventer\u00e0 uno scalo intercontinentale.\nGli \"anni di piombo\" e la strage di Bologna.\nGli anni settanta, in Italia, furono gli anni di piombo dei terroristi, dell'esplosivo delle stragi, di una realt\u00e0 sociale schiacciata da un'inflazione del 20 per cento. Anche a Bologna il clima si surriscalda: studenti universitari manifestano contro il governo e la polizia. L'11 marzo 1977, durante un corteo studentesco, Francesco Lorusso viene ucciso dai carabinieri. La morte del giovane provoca numerose iniziative di protesta, alcune delle quali degenerano in tumulti e violenze. Il giorno successivo la polizia fa irruzione negli studi di Radio Alice, l'emittente libera che aveva dato la notizia della morte di Lorusso, e ne interrompe le trasmissioni con la forza durante una diretta. Il ministro degli interni Francesco Cossiga dispone l'invio di mezzi militari cingolati nella zona universitaria. L'impatto psicologico fu notevole - i mezzi militari che percorsero via Zamboni vennero generalmente percepiti e descritti come \"carri armati\".\nMa gli anni del terrore culmineranno a Bologna il 2 agosto 1980, quando una bomba di eccezionale potenza scoppia nella sala d'attesa di seconda classe della stazione dei treni. L'esplosione, che investe anche alcuni vagoni fermi sotto la pensilina, provoca 85 morti ed oltre 200 feriti: \u00e8 la strage di Bologna. Si tratta del pi\u00f9 grave attentato mai compiuto in Italia: esso si inserisce in un momento molto difficile nella storia italiana degli ultimi cinquanta anni. Per la strage di Bologna sono stati condannati, dopo un lungo iter processuale, quattro esponenti dell'estremismo di destra: Francesca Mambro, Valerio Fioravanti, Luigi Ciavardini e Gilberto Cavallini. I quattro terroristi si sono sempre proclamati innocenti. L'ex capo della loggia massonica P2, Licio Gelli, l'ex agente del SISMI Francesco Pazienza e gli ufficiali del servizio segreto militare Pietro Musumeci e Giuseppe Belmonte sono stati a loro volta processati e condannati per aver depistato le indagini.\nStoria recente.\nIl 4 gennaio 1991, nell'area del quartiere San Donato nota come \"Pilastro\", la banda della Uno bianca uccise 3 carabinieri. La strage venne inizialmente rivendicata dalla Falange Armata. In seguito ad altre azioni criminali in quegli anni (in tutto 103), la banda uccise 24 persone e ne fer\u00ec 102, finch\u00e9 nel novembre 1994 vennero catturati i fratelli Savi e altre persone dell'organizzazione: tutti poliziotti, eccetto Fabio Savi.\nNel 1999, dopo 50 anni di giunte \"rosse\", arriv\u00f2 un brusco cambiamento politico: il 27 giugno 1999 Giorgio Guazzaloca, candidato sindaco del centro-destra, venne eletto sindaco di Bologna. Il 19 marzo 2002 venne ucciso a Bologna dalle Nuove Brigate Rosse il professore Marco Biagi, noto giuslavorista e consulente di diversi ministri del lavoro negli anni precedenti.\nLa maggioranza in Comune torn\u00f2 al centro-sinistra nel 2004 con l'elezione a primo cittadino di Sergio Cofferati, sostenuto dall'intera coalizione dell'Ulivo e dell'Italia dei Valori, con la partecipazione determinante della cittadinanza attiva (85 movimenti e associazioni, molte delle quali diedero vita nel 2005 alla Rete Unirsi). Cofferati non si ricandid\u00f2 per le elezioni amministrative del 2009, alle quali venne eletto sindaco Flavio Delbono, il quale per\u00f2 si dimise nel gennaio 2010, a seguito dell'apertura di un'indagine per reati di peculato, truffa aggravata ed abuso d'ufficio relativamente al periodo nel quale ricopriva la carica di vicepresidente della Regione Emilia-Romagna. Il 16 maggio 2011, dopo 15 mesi di commissariamento del comune da parte del commissario prefettizio Annamaria Cancellieri, viene eletto sindaco il democratico Virginio Merola che otterr\u00e0 un secondo mandato, solo dopo il turno di ballottaggio, il 19 giugno 2016. Dall'11 ottobre 2021 il democratico Matteo Lepore \u00e8 sindaco della citt\u00e0."}
{"id": "275270", "revid": "33633", "url": "https://it.wikipedia.org/wiki?curid=275270", "title": "Lingua farsi", "text": ""}
{"id": "275274", "revid": "122811035", "url": "https://it.wikipedia.org/wiki?curid=275274", "title": "Emolinfa", "text": "L'emolinfa degli artropodi (ragni, crostacei e insetti), \u00e8 un tessuto fluido che svolge le funzioni analoghe a quelle del sangue e della linfa dei Vertebrati. L'emolinfa ha una maggiore viscosit\u00e0; inoltre a differenza del sangue \u00e8 priva di globuli rossi e, nella generalit\u00e0 degli insetti, di pigmenti respiratori riconducibili all'emoglobina. Si compone di una frazione liquida (plasma) e una cellulare. \nComposizione.\nIl plasma \u00e8 composto al 92% da acqua, una densit\u00e0 di circa 1,1 g/cm\u00b3 reazione neutra o debolmente acida (pH 6-7) e ha propriet\u00e0 osmotiche pi\u00f9 intense di quelle del sangue. Fra le sostanze disciolte si annoverano proteine, lipidi, glucidi, enzimi, ormoni, sali minerali, prodotti del metabolismo azotato (amminoacidi, acido urico). Sono inoltre presenti carotenoidi, responsabili della colorazione gialla o verde, pi\u00f9 raramente altri pigmenti come l'emoglobina o l'emocianina. In alcuni insetti sono presenti anche sostanze ad azione caustica o tossica, che hanno una presumibile funzione deterrente nella difesa dai predatori.\nLa frazione cellulare dell'emolinfa \u00e8 composta di tipi cellulari differenziati, genericamente detti emociti, in numero di 30-50\u00a0000 per mm3. Alcuni autori distinguevano cinque o pi\u00f9 categorie di elementi figurati, ma gli orientamenti pi\u00f9 recenti tendono a ricondurli a tre tipi, raggruppando alcune delle vecchie categorie (granulociti, plasmatociti) in quella dei leucociti:\nI proleucociti sono interpretati come stadi immaturi dei leucociti. I leucociti hanno un'evidente funzione di difesa immunitaria, in quanto sono dotati di propriet\u00e0 di fagocitosi. Ignota \u00e8 invece la funzione degli enocitoidi."}
{"id": "275275", "revid": "1652635", "url": "https://it.wikipedia.org/wiki?curid=275275", "title": "Giorgio", "text": "Origine e diffusione.\nContinua il nome latino imperiale \"Georgius\", ripreso dal bizantino \"Georgios\" e dal greco antico \u0393\u03b5\u03ce\u03c1\u03b3\u03b9\u03bf\u03c2 (\"Ge\u1e53rgios\"); \u00e8 composto dai termini (\"g\u00ea\", \"terra\") e (\"\u00e9rgon\", \"lavoro\"), e vuol dire letteralmente \"contadino\", \"agricoltore\", \"lavoratore della terra\". Lo stesso significato \u00e8 condiviso con i nomi Agricola, Ortensia e Ortolano.\nSostenuto dal culto verso san Giorgio, il nome ebbe inizialmente pi\u00f9 fortuna nella cristianit\u00e0 orientale, dove era pi\u00f9 radicata la devozione verso tale santo; la sua diffusione nell'Europa occidentale si ebbe con le crociate, allorch\u00e9 le storie del santo vi giunsero tramite i crociati e il santo venne eletto patrono dei regni di Portogallo, Catalogna, Aragona e Inghilterra. In quest'ultimo, per\u00f2, l'uso vero e proprio cominci\u00f2 nel XVIII secolo, quando Giorgio I sal\u00ec al trono. Successivamente, in generale fu anche la fama di svariati sovrani europei e, infine, il successo dell'opera di Verdi \"La Traviata\", il cui protagonista si chiama Giorgio, hanno aiutato la diffusione del nome.\nOnomastico.\nL'onomastico si festeggia in genere in memoria del gi\u00e0 citato san Giorgio, un soldato romano cristiano martire a Lydda sotto Diocleziano a cui \u00e8 attribuita, da una leggenda pi\u00f9 tarda, l'uccisione di un drago; la sua memoria \u00e8, sia per i cattolici, sia per gli anglicani sia per gli ortodossi, il 23 aprile. Si ricordano anche altri santi e beati con questo nome, commemorati alle date seguenti:"}
{"id": "275276", "revid": "729019", "url": "https://it.wikipedia.org/wiki?curid=275276", "title": "Isola di Figarolo", "text": "Figarolo \u00e8 un'isola italiana all'interno del golfo di Olbia presso Golfo Aranci (all'imboccatura dell'omonima insenatura), nella Sardegna nord-orientale (Gallura).\nL'isola, che ha un'estensione di 0,211\u00a0km\u00b2, si presenta come un banco di calcari mesozoici edificato su di un basamento scistoso. \u00c8 presente un faro per l'orientamento marittimo.\nStoria.\nNumerosi ritrovamenti Fenici, tra i quali resti di anfore risalenti al VII secolo a.C., dimostrano come l'isolotto fosse frequentato, probabilmente per la sua posizione sulla rotta tra la fenicia Olbia e l'Etruria.\nNel 1882 vi fu scoperta una vasca di forma ovale (4\u00a0m x 3\u00a0m), pavimentata in cocciopesto, probabilmente il fondo di un'antica cisterna di et\u00e0 romana."}
{"id": "275277", "revid": "75963751", "url": "https://it.wikipedia.org/wiki?curid=275277", "title": "Torre Degli Asinelli", "text": ""}
{"id": "275281", "revid": "124641250", "url": "https://it.wikipedia.org/wiki?curid=275281", "title": "Quercus ithaburensis macrolepis", "text": "La quercia vallonea (Quercus ithaburensis\" subsp. \"macrolepis ) \u00e8 un albero appartenente alla famiglia Fagaceae, diffusa nel bacino del Mediterraneo.\nDescrizione.\n\u00c8 un albero alto fino a 15 (25) m, con rami divaricati che vanno a formare una chioma globosa, rametti giallo-bruni da giovani, poi glabri, lisci e grigi.\nHa fiori monoici che fioriscono nel mese di aprile.\nIl frutto \u00e8 una ghianda solitaria o in gruppi di 2-3, grande 4 x 2\u00a0cm, che matura il secondo anno ed \u00e8 protetta da una cupola semisferica con larghe squame.\nDistribuzione e habitat.\n\u00c8 una specie presente nel Mediterraneo orientale, nei Balcani, nelle Isole greche e in Asia minore.\nIn Italia cresce spontanea in Puglia e pi\u00f9 precisamente nel Salento, in provincia di Lecce, e meno in quella di Brindisi.\nEsemplari monumentali.\nA Tricase si trova una quercia vallonea di ragguardevoli dimensioni, nota come quercia dei 100 cavalieri, dell'et\u00e0 stimata di circa 900 anni. Inoltre, sempre a Tricase \u00e8 presente un altro esemplare di circa 400 anni, il cui tronco supera i 310\u00a0cm di circonferenza e la cui chioma raggiunge i 20 m di diametro ().\nA Cocumola vi \u00e8 un esemplare nel giardino del palazzo baronale . A Corigliano d'Otranto si pu\u00f2 ammirare un esemplare spettacolare con una chioma di 20 metri ed un'altezza di circa 15 metri. Un altro esemplare di quercia vallonea si trova a Taurisano davanti alla chiesetta del Crocefisso in Via Emile Namer e un'altra, molto piccola, si trova vicino a Gallipoli sulla strada per Alezio ().\nSi ipotizza che tali piante siano state importate dai monaci basiliani giunti nel sud d'Italia e nel Salento e che il suo nome derivi da Valona, citt\u00e0 dell\u2019attuale Albania, regione dove tali piante abbondano.\nOggi in Italia sono presenti poche centinaia di esemplari, che formano a volte dei boschetti. In passato la polvere estratta dalle ghiande della pianta era utilizzata nella concia delle pelli in quanto contenenti buone quantit\u00e0 di tannino."}
{"id": "275282", "revid": "1652635", "url": "https://it.wikipedia.org/wiki?curid=275282", "title": "Giacomo (nome)", "text": "Varianti.\nVarianti in altre lingue.\nData la comune origine di Giacomo e Giacobbe, qui sono riportate solo le forme in altre lingue derivate dal latino \"Iacomus\"; tutte quelle derivate dalla forma \"Iacobus\" sono dettagliate nella voce Giacobbe; si noti che, nelle lingue dove non esiste tale distinzione, il nome \"Giacomo\" \u00e8 correttamente tradotto con la rispettiva forma del nome \"Giacobbe\".\nOrigine e diffusione.\nDeriva dal tardo latino \"Iac\u014dmus\", un diverso adattamento (rispetto a \"Iacobus\") del greco biblico \u0399\u03b1\u03ba\u03c9\u03b2\u03bf\u03c2 (\"Iakobos\"), usato nel Nuovo Testamento per tradurre il nome ebraico \u05d9\u05b7\u05e2\u05b2\u05e7\u05b9\u05d1 (\"Ya'aqov\"). L'etimologia del nome \u00e8 dubbia; potrebbe essere un nome teoforico col significato di \"Dio ha protetto\", oppure voler dire \"colui che soppianta\" o \"colui che afferra per il calcagno\".\nIl nome ebraico \"Ya'aqov\" \u00e8 portato da diversi personaggi biblici, sia nell'Antico Testamento, sia nel Nuovo. Nella maggioranza delle lingue moderne, il nome si \u00e8 evoluto con una sola forma, e gli uni e gli altri sono noti con lo stesso nome; in italiano e in una manciata di altre lingue (come l'inglese o lo spagnolo), invece, \"Ya'aqov\" si \u00e8 evoluto in due forme distinte, Giacomo e Giacobbe: quest'ultima, derivata dal latino \"Iacobus\", \u00e8 utilizzata nell'Antico Testamento, e identifica il patriarca Giacobbe, mentre nel Nuovo Testamento ha preso piede la forma \"Giacomo\", derivata da un pi\u00f9 tardo adattamento latino, \"Iacomus\", con la quale sono noti due degli apostoli di Ges\u00f9, Giacomo il Maggiore (a cui, tra l'altro, fa riferimento il nome spagnolo \"Santiago\") e Giacomo il Minore, oltre che altri personaggi.\nIn italiano il nome gode di buonissima diffusione, al contrario di Giacobbe, che \u00e8 raro; l'inglese \"James\", usato in Inghilterra a partire dal XIII secolo, fin\u00ec per essere pi\u00f9 comune in Scozia, venendo portato anche da diversi sovrani scozzesi.\nUna nota a parte merita la forma francese \"Jacques\" che, seppure derivata da \"Iacobus\", viene ad oggi considerata equivalente a Giacomo (o \"James\"). Essa viene usata tradizionalmente per indicare il contadino, per via del soprannome di \"Jacques Bonhomme\" (\"Giacomo Buonuomo\") dato dai nobili, non senza un'allusione spregiativa, al tipico contadino francese nel Medioevo; da tale termine prese il nome di \"Jacquerie\" l'insurrezione contadina scoppiata nel 1358 nella regione dell'Oise, durante la Guerra dei cent'anni; il termine pass\u00f2 poi ad indicare genericamente una violenta sollevazione popolare.\nDal lungo e faticoso cammino dei pellegrini diretti al santuario spagnolo di Santiago di Compostela \u00e8 forse derivato il modo di dire \"le gambe mi fanno giacomo giacomo\" (che potrebbe altres\u00ec avere un'origine onomatopeica, dal suono \"giac giac\" che farebbero le ginocchia quando sono stanche, o derivare anch'essa dalla figura stereotipata di \"Jacques Bonhomme\", con la sua andatura barcollante).\nOnomastico.\nL'onomastico viene festeggiato generalmente in memoria di san Giacomo il Maggiore (25 luglio, 9 ottobre per gli ortodossi) o di san Giacomo il Minore (3 maggio, 23 ottobre per gli ortodossi). Sono altres\u00ec moltissimi i santi e i beati con questo nome, fra i quali si possono citare, alle date seguenti:"}
{"id": "275286", "revid": "46291", "url": "https://it.wikipedia.org/wiki?curid=275286", "title": "Spondias tuberosa", "text": "Spondias tuberosa () \u00e8 un piccolo albero della famiglia Anacardiaceae, coltivato per il suo frutto, chiamato nei luoghi d'origine umbu o umbuzeiro.\nFa parte del gruppo di frutti accomunati vernacolarmente tra i \"mombini\", insieme all'ambarella, il giocote e il cagi\u00e0, tutti del genere \"Spondias\".\nIl nome deriva dalla parola tupi-guaran\u00ed \"y-m-bu\", che significa \"albero-che-d\u00e0-da-bere\". Le sue radici infatti formano un tubero ricchissimo d'acqua, che diveniva una risorsa per gli indigeni nei periodi di siccit\u00e0. In italiano il frutto, pressoch\u00e9 sconosciuto, ha mantenuto finora lo stesso nome indigeno.\nOrigine e distribuzione.\nL'umbu \u00e8 originario delle pianure aride del nordest brasiliano, la regione chiamata Sert\u00e3o. Raramente \u00e8 coltivato al di fuori di quest' area nello stesso Brasile. Fino a poco tempo fa anche il frutto era raro nei mercati, ma di recente le eccellenti qualit\u00e0 gustative lo stanno rendendo popolare e disponibile nelle aree urbane del sud come San Paulo e Rio de Janeiro. Il frutto \u00e8 purtroppo deperibile per aspettarsi altrove una diffusione per il consumo fresco con l'esportazione dalle aree native, ma ottime prospettive hanno i suoi derivati, come il succo.\nL'umbu \u00e8 un fruttifero tropicale, che per sviluppare il caratteristico aroma ha bisogno di caldo tutto l'anno con una marcata stagione secca. Si conoscono finora pochi tentativi di acclimatamento al subtropico: . Non si conoscono precisamente i gradi limite assoluti, ma sicuramente non tollera le gelate. Sopporta invece facilmente l'aridit\u00e0 stagionale, tipica della sua terra nativa.\nDescrizione.\nL'albero \u00e8 di piccola taglia e raggiunge al massimo 7 m, ma sovente si mantiene ancora pi\u00f9 piccolo. La ramificazione avviene soprattutto in larghezza e pu\u00f2 superare i 10 m di circonferenza. Ha un articolato sistema di radici in cui immagazzina l'acqua durante la stagione piovosa, formando dei tuberi . Le foglie sono decidue e cadono durante la stagione secca, che nell'area di origine \u00e8 anche leggermente meno torrida.\nNecessitano almeno 10 anni prima che appaiano i frutti e . Essi sono delle drupe di forma ovoidale e possono variare in dimensioni da quelle di una ciliegia a quelle di una pesca. La buccia \u00e8 spessa e di colore verde o giallo a maturit\u00e0, mentre la polpa avvolge un unico seme scuro ed \u00e8 succosa e agrodolce, con un aroma tipico. Le sue propriet\u00e0 gustative sono giudicate superiori a quelle di tutti gli altri mombini.\nVariet\u00e0.\nSono state selezionate numerose cultivar per migliorare le qualite gustative del frutto.\nUsi.\nNel nordest del Brasile \u00e8 molto apprezzata la \"umbuzada\", una bevanda dissetante in cui il succo di umbu \u00e8 mischiato con latte e zucchero. Data la sua importanza in una zona arida di acqua, fu chiamato \"albero sacro del Sert\u00e3o\" dallo scrittore Euclides da Cunha"}
{"id": "275292", "revid": "2812", "url": "https://it.wikipedia.org/wiki?curid=275292", "title": "Monetazione battuta", "text": ""}
{"id": "275293", "revid": "729019", "url": "https://it.wikipedia.org/wiki?curid=275293", "title": "Aeroporto di Francoforte sul Meno", "text": "Laeroporto di Francoforte sul Meno, in tedesco \"Flughafen Frankfurt am Main\", \u00e8 il pi\u00f9 grande aeroporto della Germania (64\u00a0520\u00a0001 passeggeri nel 2017 e 2,23 milioni di tonnellate di merci), terzo in Europa e undicesimo nel mondo. \u00c8 stato aperto l'8 luglio 1936. Il sistema aeroportuale \u00e8 composto da quattro piste. \u00c8 il pi\u00f9 importante aeroporto europeo per traffico merci (3\u00a0986\u00a0453 tonnellate di merci nel 2013) e hub principale di Lufthansa nonch\u00e9, inoltre, l'aeroporto col maggior movimento aereo d'Europa.\nUbicazione.\nL'aeroporto \u00e8 situato in Assia, 12\u00a0km dal centro di Francoforte e anche molto vicino alle citt\u00e0 di Darmstadt, Magonza, Offenbach e Wiesbaden. L'aeroporto civile pi\u00f9 vicino \u00e8 quello di Mannheim, situato 60\u00a0km a sud. Importante per il traffico \"low cost\" \u00e8 l'aeroporto di Hahn, spesso chiamato anche \"Frankfurt-Hahn\", a 120\u00a0km di distanza in direzione ovest nel Land Renania-Palatinato.\nTrasporto.\nL'aeroporto dispone di due stazioni ferroviarie: una per il traffico regionale e una per i treni a lunga percorrenza (Stazione di Frankfurt am Main Flughafen Fernbahnhof). La stazione regionale \u00e8 servita da due linee della rete ferroviaria suburbana, la S8 e la S9, che collegano l'aeroporto al centro di Francoforte e alle citt\u00e0 di Wiesbaden, Magonza, Hanau, Raunheim, R\u00fcsselsheim e altri centri minori. La stazione per i treni a lunga percorrenza invece \u00e8 servita dai treni ad alta velocit\u00e0 ICE per le maggiori citt\u00e0 tedesche.\nPer quanto riguarda il trasporto su gomma, l'aeroporto di Francoforte \u00e8 raggiunto dai bus 58 e 61 del trasporto pubblico, nonch\u00e9 da vari bus regionali privati.\nPer il collegamento tra i due terminal, l'aeroporto ha anche una piccola linea ferroviaria leggera a guida automatica, chiamata SkyLine.\nTerminal.\nL'aeroporto di Francoforte ha due grandi terminal pi\u00f9 uno per i passeggeri di First Class e i membri HON Circle del programma viaggiatori frequenti Miles&amp;More di Lufthansa. I terminal grandi insieme offrono cinque sale per i check-in. \u00c8 in fase di progettazione un terminal nuovo nella parte sud dell'aeroporto."}
{"id": "275294", "revid": "287204", "url": "https://it.wikipedia.org/wiki?curid=275294", "title": "Restauro", "text": "Il restauro \u00e8 un'attivit\u00e0 legata alla manutenzione, al recupero, al ripristino e alla conservazione delle opere d'arte, dei beni culturali, dei monumenti ed in generale dei manufatti storici, quali ad esempio un'architettura, un manoscritto, un dipinto, un oggetto, qualsiasi esso sia, al quale venga riconosciuto un particolare valore. Cesare Brandi nella sua Teoria del restauro afferma che il restauro \u00e8 \u00abil momento metodologico del riconoscimento dell'opera d'arte, nella sua consistenza fisica e nella sua duplice polarit\u00e0 estetica e storica, in vista della trasmissione al futuro\u00bb, aggiungendo che \u00absi restaura solo la materia dell'opera d'arte\u00bb.\nCaratteristiche.\nIl termine (dal latino \"restaurare\", composto da \"re\" di nuovo e \"staurare\" con il significato di rendere solido, proveniente dal gotico \"stiuryan\") ha nel tempo acquisito vari significati spesso in aperta contraddizione, in relazione alla cultura del periodo e al rapporto di questa con la storia, cos\u00ec da rendere impossibile una definizione univoca. Il significato attribuito ai termini \"restauro\" e \"conservazione\" varia notevolmente a seconda degli autori, tanto da trovarli a volte come termini di un'alternativa e a volte come intercambiabili.\nNel restauro, quindi, sono fondamentali sia le caratteristiche intrinseche dell'oggetto, sia la struttura culturale della persona che con esso si confronta. Giorgio Bonsanti col suo celebre \u201cparadosso di Brustolon\u201d (\u00abse una sedia si rompe, viene riparata. Se la sedia \u00e8 del Brustolon, viene restaurata\u00bb) evidenziava come nei confronti di una sedia che si rompe il nostro impegno e la nostra intenzione progettuale sono diversi se essa \u00e8 un normale prodotto industriale coevo, oppure un'antica sedia intagliata e dorata dal celebre artista veneto del XVIII secolo. Il riconoscimento del valore di ciascun oggetto \u00e8, quindi, propedeutico all'attivit\u00e0 del restaurare. Il soggetto che esercita tale attivit\u00e0 viene detto comunemente \"restauratore\".\nStoria.\nAntichit\u00e0.\nNon tutte le culture seguirono gli stessi criteri nel conservare le testimonianze del proprio passato. Molto forte \u00e8 il rapporto con la religione e, quindi, con la concezione del tempo. In oriente, con la visione ciclica del tempo, nuovo e vecchio vanno assieme, ogni evento torna periodicamente e l'idea di progresso \u00e8 diversa dalla concezione occidentale.\nIl primo Pantheon di Roma fu fatto costruire da Agrippa, presentando la sua iscrizione sul fregio. Successivamente, dopo aver subito una distruzione, fu fatto ricostruire da Adriano, questo provato dai bolli laterizi, che presentavano gli anni di realizzazione dei suoi anni di impero, nonostante fece ricollocare l'iscrizione originale di Agrippa, come a voler far \"rinascere\" il primo tempio.\nNel Medioevo e con la nuova religione, il Cristianesimo, si assiste a profondi cambiamenti che separarono, anche in modo drastico, il mondo antico da quello del presente. La concezione del tempo comincia ad essere lineare, dove nuovo e vecchio vanno in conflitto e comincia ad esserci l'idea di progresso. Non si rigetta il passato nella sua interezza, ma inizia una selezione di forme, elementi e tipologie con cui realizzare il nuovo mondo (ad esempio i Cristiani riprendono la tipologia Basilicale, adottata dai romani e prima ancora dai greci per le aule della giustizia, e la adottano ai loro scopi, apportandone delle modifiche, come l'ingresso al lato corto, l'abside o il quadriportico per i catecumeni).\nIn mancanza di un afflusso regolare di materiale da costruzione e a costi molti elevati, gli edifici vengono realizzati con \"pezzi di spoglio\", ovvero capitelli, basi, cornici, prelevati da edifici antichi, che verranno, spesso, interamente distrutti. Questo viene spiegato dallo storico dell'arte Panofsky come il \"principio di disgiunzione\".\nDagli studi di Settis, il Medioevo \u00e8 caratterizzato da tre fasi:\nIl Seicento.\nDalla seconda met\u00e0 del Seicento si cominciano a diffondere dei manuali riguardanti la pulitura e la foderatura dei dipinti, oltre che il consolidamento degli intonaci di importanti propriet\u00e0 private. Tra alcuni dei pi\u00f9 celebri interventi su affreschi, descritti dai biografi degli artisti di quel periodo, \u00e8 molto noto il restauro a Palazzo Farnese avvenuto nel 1693, come quello dei restauri di Carlo Maratta su \"Logge di Psiche alla Farnesina e le Stanze Vaticane\", opere di Raffaello Sanzio. Si tratta soprattutto di rifacimenti e ridipinture che mirano al recupero dell'aspetto originale. Su come si effettuava la manutenzione su degli edifici circolano dei manuali sulla prassi dell'intervento anche se questa era da osservare soprattutto nel caso di un bene ecclesiastico.\nIl Settecento e l'Ottocento.\nVerso la fine del Settecento si ha la nascita dello studio storico-archeologico dei beni del passato, avvenuta a seguito degli scavi di Pompei ed Ercolano, alla riscoperta delle antichit\u00e0 greche ed alla scoperta di quelle egizie avvenuta con la campagna d'Egitto di Napoleone Bonaparte. Questo passaggio fondamentale della conoscenza dell'arte antica porta ad un cambiamento nel rapporto con le opere del passato (inizialmente limitato all'arte antica e successivamente esteso anche a quella medioevale), con la nascita del restauro modernamente inteso.\nProprio per questo quando Eug\u00e8ne Emmanuel Viollet-le-Duc (1814-1879) scrive il suo \"Dictionnaire raisonn\u00e9 de l'architecture fran\u00e7aise du XIe au XVIe si\u00e8cle\" alla voce \"Restauro\" afferma che \u00abla parola e la cosa sono moderne\u00bb.\nIn questo periodo sono presenti due linee di tendenza principali:\nCome reazione a queste due tendenze nasce in Inghilterra l\"Antirestoration movement\", che - promosso da William Morris - si rif\u00e0 alle teorie di John Ruskin (1819-1900), secondo il quale il restauro \u00e8 \u00abla pi\u00f9 totale distruzione che un edificio possa subire: una distruzione alla fine della quale non resta neppure un resto autentico da raccogliere, una distruzione accompagnata dalla falsa descrizione della cosa che abbiamo distrutto\u00bb.\nIl restauro dei dipinti vede nella Venezia del Settecento una figura di primo piano con Pietro Edwards che Giorgio Bonsanti definisce \"pap\u00e0 del restauro in Europa\" pi\u00f9 che per la sua intensa attivit\u00e0 di restauro per gli scritti che documentano la modernit\u00e0 del pensiero che guidava la sua azione. Importantissimo, tra i vari scritti di Edwards, il testo \"Capitoli (...) per l'effettuazione del Ristauro generale dei Quadri di pubblica ragione (06/07/1777)\" dove vengono indicati con precisione il principio della reversibilit\u00e0 e della riconoscibilit\u00e0. Per quanto concerne la reversibilit\u00e0 afferma: \"S'impegnano poi che non si useranno nei Quadri ingredienti che non si possano pi\u00f9 levare, ma ogni cosa necessariamente addoperata, sar\u00e0 facilmente amovibile da ogn'un ch'intenda l'arte\"; e per quanto quello della riconoscibilit\u00e0: \"Risarciranno i pezzi lacerati, e mancanti, \u2026 non comprende l'obbligo di rinovare dell'intiere composizioni; ciocch\u00e9 non sarebbe ristaurare, ma originalmente dipingere\". Importante anche un altro scritto di Edwards \"Instituzione di una formale pubblica scuola pel ristauro delle danneggiate pitture\" (1820), che viene ritenuto il primo contributo sul delicato tema della formazione del restauratore.\nVerso la fine dell'Ottocento in Italia nascono due nuovi modi di intendere il restauro architettonico:\nNel restauro artistico i due caposcuola principali sono il bergamasco Giovanni Secco Suardo, che affianca le conoscenze scientifiche dell'epoca e lo scambio di informazioni tra restauratori europei per trarne linee metodologiche che raccoglie nel suo famoso \"Manuale del restauro\" e il fiorentino Ulisse Forni che con il suo \"Manuale del pittore restauratore\" descrive nelle numerosissime schede le tecniche per risolvere qualsiasi problema si riscontri su affreschi, oli e tempere. Entrambi si riconoscono ancora nel concetto di ripristino dell'opera e nella necessit\u00e0 di eliminare i segni del tempo per riproporre, a volte interpretando, l'idea originaria dell'artista.\nIl Novecento.\nAll'inizio del Novecento si hanno i fondamentali contributi di Max Dvo\u0159\u00e1k (1874-1921) e di Alois Riegl (1858-1905).\nRiegl nel \"Der Moderne Denkmalkultus\" (1903) propone la cosiddetta \"Teoria dei Valori\", secondo la quale il monumento ha pi\u00f9 valori (storico-artistico, di novit\u00e0, di antichit\u00e0, ecc.) dei quali si deve contemporaneamente tener conto nell'ambito del restauro.\nLa prima met\u00e0 del Novecento \u00e8 dominata dalla figura di Gustavo Giovannoni (1873-1947), promotore di una sistematizzazione della teoria del restauro che va sotto il nome di \"Restauro scientifico\". Giovannoni ritiene infatti necessaria la compartecipazione al progetto di restauro, sotto la direzione ed il coordinamento dell'architetto, di alcuni specialisti (chimici, geologi, ecc.) in grado di apportare utili contributi alla conoscenza del manufatto e delle tecniche di intervento.\nGiovannoni propone inoltre di ricondurre gli interventi di restauro a varie categorie:\nContemporaneamente per\u00f2 Ambrogio Annoni elabora la cosiddetta \"Teoria del caso per caso\", ovvero la necessit\u00e0 di trattare ogni manufatto come opera a s\u00e9 stante, rifuggendo teorizzazioni astratte a favore dell'analisi attenta dei documenti storici e del manufatto oggetto dell'intervento ritenuto documento principale.\nIl dopoguerra in Italia e il restauro moderno.\nDopo la seconda guerra mondiale in Italia, a seguito delle distruzioni belliche, la teoria del restauro prosegue il distacco critico dalle posizioni filologico-scientifiche e si evolve verso il cosiddetto \"restauro critico\".\nQuesta corrente ha al suo interno molte posizioni anche dialetticamente contrapposte. Fra i principali teorici di questa fase possiamo ricordare Roberto Pane, Renato Bonelli e Cesare Brandi. Quest'ultimo definisce il restauro, come gi\u00e0 illustrato, \u00abil momento metodologico del riconoscimento dell'opera d'arte, nella sua consistenza fisica e nella sua duplice polarit\u00e0 estetica e storica, in vista della trasmissione al futuro\u00bb.\nIl progressivo estendersi del campo dei beni oggetti di tutela - dalle opere d'arte - ai beni di interesse etno-antropologico e di cultura materiale, mette in crisi le posizioni del restauro critico che impostava la sua teoria sull'artisticit\u00e0 del bene oggetto delle opere restaurative, e porta ad aumentare l'interesse per la conservazione materiale oltre che formale degli oggetti tutelati, interesse che vede fra i precursori Piero Sanpaolesi che elabora metodi per il consolidamento dei materiali lapidei.\nNegli anni settanta del Novecento nasce la cosiddetta \"teoria della conservazione\" che rifiuta ogni tipo di integrazione stilistica, anche semplificata nelle forme, a favore dell'integrazione tra esistente - conservato in maniera integrale - e aggiunta dichiaratamente moderna.\nTra i massimi esponenti di questa corrente ricordiamo Amedeo Bellini e Marco Dezzi Bardeschi.\nNegli ultimi due decenni il contrasto fra \"teoria della conservazione\" e \"restauro critico\" \u00e8 andato progressivamente attenuandosi con una convergenza verso le posizioni \"critico-conservative\".\nSolo alcune voci isolate propongono teorie radicalmente differenti. Era il caso di Paolo Marconi, che partiva dal presupposto che in architettura non esistesse il concetto di autenticit\u00e0 materiale (perch\u00e9 la concezione e l'esecuzione dell'opera appartengono a persone differenti) e giungeva a posizioni che riprendevano in larga parte le teorie ottocentesche del \"restauro stilistico e storico\". Opponendosi ai principi di riconoscibilit\u00e0 dell'intervento e di semplificazione delle integrazioni, proponeva il tradizionale rifacimento \"a l'identique\" delle parti mancanti o alterate, intendendo cos\u00ec annullare il passaggio del monumento nella storia.\nMa il dato pi\u00f9 innovante \u00e8 costituito dalla proposta della \"conservazione programmata\" proposta dall'ICR nel biennio 1974-75 con il \"Piano pilota per la conservazione programmata dei beni culturali in Umbria\", redatto con la direzione di Giovanni Urbani (terzo direttore dell'ICR dopo Cesare Brandi e Pasquale Rotondi).\nLa donna nel restauro.\nSolo con l'istituzione dell'Istituto Centrale del restauro, costituito nel 1939 da Cesare Brandi, anche le donne iniziarono ad approcciarsi a questo mondo. Le prime diplomate donne furono Nerina Neri, Laura Sbordoni, che poi spos\u00f2 Paolo Mora nel 1946 per cui ora \u00e8 ricordata come Laura Mora, e Anna Maria Sorace. Tutte erano allieve di grandi maestri, tra cui Giovanni Urbani, Paolo Mora, Francesco Cutillo. \nIl 1964 fu il primo anno in cui il numero delle donne allieve della scuola super\u00f2 quello degli uomini e alcune, tra cui Laura Mora, Nerina Angelini, Anna Maria Colaucci e Paola Fiorentino, facevano parte del corpo insegnante. \nOggi, non solo in Italia, si sono affermate molte personalit\u00e0 femminili tra cui Laura Mora (ha ricevuto la Legion d'onore) e Alma Maria Tantillo (a capo dell'ICR).\nLe carte del restauro.\nLe \"carte\" del restauro:\nIn Italia i principali documenti prodotti sono stati:"}
{"id": "275295", "revid": "36426", "url": "https://it.wikipedia.org/wiki?curid=275295", "title": "Santuario della Madonna del Sasso (Orselina)", "text": "Il santuario della Madonna del Sasso, importante meta di pellegrinaggio, sorge sulla sommit\u00e0 di uno sperone di roccia che s'innalza all'interno della valletta scavata dal torrente Ramogna, a un'altezza di 370 m s.l.m. nel comune di Orselina.\nOltre al convento, il complesso architettonico, o Sacro Monte, comprende la chiesa dell'Annunciazione, le cappelle lungo la vecchia strada di accesso a valle col portico della croce, la salita della Via Crucis e le sue stazioni in edicole, la cappella della Piet\u00e0 nel cortile, del \"Compianto sul Cristo morto\", dell\"Ultima Cena\", e dello \"Spirito Santo\" poste sotto il portico del santuario, la \"scalinata\", la \"croce cimiteriale\", il sagrato e infine la chiesa di Santa Maria Assunta detta \"Madonna del Sasso\".\nStoria.\nAlla fine del XV secolo, il religioso francescano fra' Bartolomeo Piatti d'Ivrea, si insediava come eremita in un \"luoghetto\" alla base della rupe, proveniente dal convento di San Francesco a Locarno, dove non aveva nessun particolare titolo o carica all'interno della comunit\u00e0. La sua vita ascetica promosse nella popolazione locale un forte culto alla Vergine, che secondo la tradizione sarebbe apparsa al frate.\nVenne dato inizio alla costruzione della chiesa di Santa Maria Annunciata, posta ai piedi dello sperone di roccia, grazie alla donazione del terreno da parte di Antonio Guido Orelli. Nell'atto notarile di donazione figura per la prima volta il nome di \"Madonna del Sasso\" con la dicitura \"santa Maria del Saxo\". Il 16 febbraio 1498 papa Alessandro VI conferm\u00f2 la donazione fatta dalla famiglia Masina del Monte della rupe di Orselina ai frati minori, per erigervi un santuario. La chiesa fu consacrata nel 1502.\nIl 10 gennaio 1514 il papa Leone X esent\u00f2 il monte su cui \u00e8 situato il Santuario da ogni servit\u00f9 e giurisdizione. Nel (1522) le pareti furono gratificate da una campagna di \"affreschi\" tra cui quello nella parete nord del coro, raffigurante \"La Madonna in trono col Bambino\", attribuibile a Domenico Pezzi da Puria detto \"Furgnicus\", pittore pendolare tra il Luganese e Genova, documentato nella chiesa conventuale di Santa Maria degli Angioli a Lugano, nella parrocchiale di Santa Maria del Sasso a Morcote, nel portico antistante la parrocchiale di Villa Luganese, nella Chiesa di San Biagio di Bellinzona-Ravecchia e a Gravedona nella chiesa di Santa Maria delle Grazie; sulla parete sud della navata, \"Cristo fra i Dottori\", attribuito ai fratelli della Rovere detti Fiammenghini. In questa chiesa trover\u00e0 sepoltura, qualche anno dopo, fra' Bartolomeo. Nel 1814 la chiesa verr\u00e0 ridotta di circa la met\u00e0 per formare il piazzale delle processioni.\nSecondo una pergamena conservata nell'archivio cantonale di Bellinzona una chiesa e un oratorio \"alla beata Maria Vergine Santissima Avvocata\", costruiti dal frate, e intorno ai quali era cresciuta una forte devozione popolare, furono consacrati nel 1487 da Rolando, vescovo di Antarado. Gli edifici religiosi furono affidati al convento francescano di Locarno e in particolare a fra' Bartolomeo, fino alla sua morte.\nSul finire del XVI secolo si diede inizio alla costruzione di una seconda chiesa, collocata in cima alla rupe, che venne consacrata nel 1616. Con l'incoronazione della Madonna del Sasso, avvenuta l'anno successivo, si diede inizio a tutta una serie di lavori di abbellimento e di completamento del Sacro Monte. Sono di questo periodo le cappelle e le \"sculture fittili\" poste al loro interno. Quella dell\"Ultima Cena\" \u00e8 popolata da \"statue in terracotta\" realizzate da Francesco Silva di Morbio Inferiore, plasticatore attivo anche al Sacro Monte di Varese.\nLa storia delle origini del santuario \u00e8 riportata, inoltre in una lapide marmorea in latino, posta al suo interno e datata 10 luglio 1624. Nell'iscrizione si cita la donazione del terreno del santuario all'ordine francescano da parte della famiglia Masina del Monte e la consacrazione della chiesa da parte di Filippo Archinti, vescovo di Como, il 1\u00ba maggio 1616.\nNel 1617 venne ampliato l'accesso che dalla \"Piet\u00e0\" porta al santuario e nel 1618 fu eretta una torretta chiamata \"portico aperto\", attraverso la quale si accede alla chiesa, con le stanze per gli ospiti nella sua parte inferiore. Nel 1619 fu aperta una via sulla dorsale del colle, con alcune cappelle dedicate ai \"Misteri del Rosario\" e che in seguito accoglier\u00e0 le cappelle della Via Crucis, ancora presenti oggi: nel 1620 venne edificata la cappella del \"Calvario\", situata sopra il santuario, nel 1625 quella della \"Veronica\", nel 1670 quella della \"Risurrezione\", nei pressi della cappella del \"Calvario\". I lavori furono completati nel 1677 con la cappella dell\"Ascensione\". \nCon decreto del 25 luglio 1848 lo Stato e Repubblica del Cantone Ticino espropri\u00f2 il convento e il santuario della Madonna del Sasso, espellendo dal Cantone i frati conventuali; venne quindi chiamato a custodire il santuario un padre cappuccino, Alessandro da Giornico, e da quel momento la propriet\u00e0 rester\u00e0 del Cantone, mentre i cappuccini ne presero la custodia e curarono l'aspetto religioso.\nGrossi lavori vennero intrapresi tra il 1891 e il 1912, tutto il complesso alla sommit\u00e0 del sacro monte venne pesantemente rimaneggiato. Si ampli\u00f2 il convento, venne rifatta la facciata in stile neorinascimentale 1892, nel 1895 vennero aggiunte loggette e terrazze sul lato est e venne rifatto il campanile. In seguito venne allargato il coro con la costruzione di una muraglia di sostegno che ricopr\u00ec completamente lo sperone di roccia su cui poggia il santuario 1903. Da ultimo venne rimesso a nuovo il lato nord, con la costruzione di un loggiato, che permette l'accesso al coro della chiesa direttamente dal convento, lavoro terminato del 1912.\nQuesti lavori vennero intrapresi su iniziativa dei frati, anche se con forti opposizioni interne, in particolare da parte di padre Agostino da Vezia, superiore dei cappuccini ticinesi e di fra Bernardo da Andermatt, allora custode del convento. Progettista e ideatore di questi interventi fu fra Angelo Osio da Pesaro. L'intervento, pur tra le contestazioni, fu eseguito e sostenuto dai cappuccini con il sostegno finanziario della popolazione locale. Nel 1918 la chiesa venne elevata al rango di basilica minore. Restauri vennero ancora eseguiti tra il 1977 e il 1984 sotto la guida dell'architetto Luigi Snozzi.\nUlteriori lavori di restauro sono in corso d'opera dal 2010, sovvenzionati dallo Stato del Canton Ticino.\nIl 25 giugno 2015 l'Associazione Pro restauro del Sacro Monte Madonna del Sasso comunica che il Consiglio di Stato del Canton Ticino ha deciso di inoltrare all'Ufficio federale della Cultura la richiesta d'iscrizione dei due sacri monti presenti nel locarnese: il Sacro Monte di Brissago e della Madonna del Sasso nel Patrimonio mondiale dell'UNESCO.\nDescrizione.\nDi notevole pregio la statua miracolosa della \"Madonna del Sasso\", opera lignea della fine del Quattrocento che R. Casciaro attribuisce al Merzagora. Pure molto prezioso e coevo della statua della Vergine, un complesso ligneo della Deposizione chiamato anche \"Compianto\", di recente restaurato e attribuito alla bottega dei fratelli De Donati.Con ogni probabilit\u00e0 Martino Benzoni \u00e8 l'autore del \"mortorio\" con otto statue di legno del \"Compianto di Cristo\" realizzato per la cappella del S. Sepolcro nella chiesa conventuale locarnese di S. Francesco e successivamente traslato in un'apposita cappella del santuario. Nella navata sud si trova la pala della \"Fuga in Egitto\", opera del Bramantino 1520, mentre nella terza cappella della navata nord si trova la pala del \"Trasporto di Cristo al Sepolcro\", opera di Antonio Ciseri 1870. All'interno del complesso si trovano anche molti \"ex voto\" di varie epoche."}
{"id": "275296", "revid": "77358", "url": "https://it.wikipedia.org/wiki?curid=275296", "title": "Rotazioni e riflessioni delle coordinate", "text": ""}
{"id": "275297", "revid": "47767", "url": "https://it.wikipedia.org/wiki?curid=275297", "title": "Aquila (nome)", "text": "Origine e diffusione.\nNome di scarsissima diffusione, attestato sia al maschile che al femminile. Riprende il \"cognomen\" romano \"Aquila\", indicante l'aquila, l'uccello rapace, ed \u00e8 quindi affine per semantica ad Ezio, Ari e Arne. Etimologicamente, il termine \"aquila\" \u00e8 la forma femminile di \"aquilus\", reso generalmente come \"[uccello] dal colore scuro\"; alla stessa radice risale il nome Aquilino.\nIn epoca romana era piuttosto comune come nome maschile, ma comunque era ambigenere. Il nome \u00e8 citato nel Nuovo Testamento, dove Aquila e Priscilla sono due sposi che ospitano Paolo a Corinto.\nOnomastico.\nL'onomastico si pu\u00f2 festeggiare in memoria di diversi santi, nei giorni seguenti:"}
{"id": "275298", "revid": "125959795", "url": "https://it.wikipedia.org/wiki?curid=275298", "title": "Cristian Bucchi", "text": "Carriera.\nGiocatore.\nClub.\nInizia la sua carriera nella Sambenedettese nel 1995 in CND, poi scende in Promozione alla Settempeda di San Severino Marche dove in due anni, con l'allenatore Gianluca Fenucci, sigla numerose reti conquistando nella prima stagione l'accesso in Eccellenza. Nel 1998 arriva la svolta alla sua carriera, i tanti gol segnati nelle serie minori non sfuggono a Luciano Gaucci che lo porta in Serie A nel suo Perugia: 27 partite e 5 gol nella prima stagione.\nL'estate successiva \u00e8 prestato in Serie B al , dove con 10 reti contribuisce alla promozione in Serie A. Tornato a Perugia, viene trovato positivo all'antidoping (nandrolone) ed \u00e8 costretto a rimanere fermo per un anno. Terminata la squalifica, passa in prestito alla , in Serie B. Nell'estate 2002 Gaucci lo dirotta in prestito al , altra societ\u00e0 di sua propriet\u00e0, ma a gennaio si trasferisce a titolo definitivo al Cagliari, sempre in Serie B. Qui vive il momento pi\u00f9 nero della sua vita, in seguito all'improvvisa morte della compagna Valentina a pochi mesi dal loro matrimonio; la coppia aveva gi\u00e0 una figlia di un anno e mezzo.\nRicomincia lentamente a tornare sui campi da gioco, e nel gennaio 2004 riapproda in Serie A con l'Ancona, dove segna 5 gol in 12 partite. La societ\u00e0 fallisce e Bucchi, svincolato, firma per il Chievo dove tuttavia non giocher\u00e0 mai poich\u00e9 viene ceduto in compropriet\u00e0 all', dove con 17 gol pi\u00f9 2 nei play-off contribuisce alla promozione dei marchigiani in Serie A, arrivata tramite ripescaggio per le mancate iscrizioni di Torino e Perugia. Non segue l'Ascoli in A dato che i clivensi lo dirottano, sempre in compropriet\u00e0, al dov'\u00e8 protagonista di un brillante avvio di stagione, tanto da procurarsi un'allettante offerta da parte del Benfica, che per\u00f2 non va in porto. Con il Modena nella stagione 2005-2006 sigla 29 reti (di cui 12 su calcio di rigore) che ne fanno il capocannoniere della Serie B, trascinando i giallobl\u00f9 ai play-off, dove non riescono a superare il in semifinale, nonostante una sua rete. Dopo che il Modena ne riscatta l'intero cartellino dal Chievo, il 13 giugno 2006 passa al che lo acquista per 3,5 milioni di euro, con l'obiettivo di riconquistare la Serie A.\nA Napoli non si esprime ad alti livelli, e pur a fronte di un promettente avvio scivola progressivamente in panchina, finendo col segnare soli 8 gol in campionato e 3 in Coppa Italia su 34 partite complessive; la squadra conquista ugualmente la promozione in Serie A.\nL'estate successiva viene ceduto sempre nella massima categoria al , ma dopo opache prestazioni nel mercato di gennaio viene rispedito al Napoli che a sua volta lo cede in prestito al Bologna, in Serie B, dove con 5 gol nella seconda parte di stagione riesce a essere tra i protagonisti della promozione in Serie A, la seconda consecutiva per Bucchi dopo quella col club partenopeo.\nTornato a Napoli, viene ceduto in prestito all'Ascoli, in Serie B dove torna dopo l'esperienza di quattro anni prima. Realizza 3 gol in 21 partite, quindi rientra al club azzurro per poi trasferirsi, il 10 luglio 2009 e con la medesima formula, al . Contribuisce con 4 reti alla promozione in Serie A dei romagnoli, la terza personale nel giro di quattro stagioni.\nA fine stagione torna al Napoli, dove durante l'estate viene messo sul mercato in cerca di una sistemazione, senza per\u00f2 trovarla e restando cos\u00ec fuori rosa. A seguito dell'infortunio di Cristiano Lucarelli la societ\u00e0 decide di reintegrarlo per sopperire alla mancanza di attaccanti; tuttavia non colleziona alcuna presenza stagionale, e nella sessione invernale di mercato torna in Serie B, ceduto in prestito al Pescara. Il 2 aprile 2011 mette a segno la sua prima e unica rete in maglia biancazzurra, nella gara interna contro il Crotone.\nA fine stagione, conclusosi il periodo di prestito, torna al Napoli, con cui rescinde il contratto il 20 luglio 2011. Qualche giorno dopo, il 26 luglio, annuncia il ritiro dall'attivit\u00e0 agonistica.\nIn carriera ha totalizzato complessivamente 59 presenze e 11 reti in Serie A, e 266 presenze e 90 reti in Serie B.\nNazionale.\nVanta 3 presenze e 1 rete nella Nazionale Under-21, con la quale ha esordito il 17 novembre 1998.\nAllenatore.\nIl 21 giugno 2012 diviene il nuovo allenatore della \"Primavera\" del Pescara, squadra nella quale, un anno prima, aveva concluso la sua attivit\u00e0 agonistica. Il 5 marzo 2013, in seguito all'esonero di Cristiano Bergodi, viene promosso ad allenatore della prima squadra del Pescara; il suo staff \u00e8 composto da Bruno Nobili come vice-allenatore (in possesso del patentino di prima categoria), Mirko Savini ed Ermanno Ciotti in qualit\u00e0 di collaboratori e Massimo Marini come preparatore dei portieri. Esordisce sulla panchina del Pescara cinque giorni dopo, nella sconfitta esterna per 2-1 contro l'Atalanta. Raccoglie appena un punto nelle 11 partite disputate (in occasione dell'1-1 in trasferta contro la Roma), con la squadra che si classifica ultima con 22 punti e retrocede in Serie B dopo una sola stagione di Serie A.\nRisolto il contratto con gli abruzzesi, il 12 luglio 2013 firma con il Gubbio, in Lega Pro Prima Divisione, da dove viene esonerato il 15 gennaio 2014 dopo la sconfitta interna per 5-0 contro il ..\nIl 6 gennaio 2015 diventa il nuovo allenatore della Torres, in sostituzione dell'allenatore Vincenzo Cosco, che ha dovuto lasciare il proprio incarico per motivi di salute e conduce la Torres alla Salvezza in Lega Pro.\nNel luglio dello stesso anno firma con la Maceratese, club neopromosso in Lega Pro. Dopo aver concluso il campionato al terzo posto, ed essere stato eliminato ai play-off dal Pisa (che poi ha conquistato proprio tramite gli spareggi la Serie B), il 14 giugno 2016 lascia la squadra marchigiana e, il giorno dopo, viene ufficializzato come nuovo tecnico del Perugia, in Serie B. Con il club umbro termina il campionato di Serie B 2016-2017 al quarto posto, viene eliminato nelle semifinali play-off dal Benevento.\nIl 20 giugno 2017 diventa il nuovo allenatore del Sassuolo in Serie A. Dopo un inizio di campionato negativo, condito da sole tre vittorie, due pareggi e nove sconfitte nelle prime quattordici giornate, a seguito della sconfitta interna per 0-2 contro l'Hellas Verona, il 27 novembre viene esonerato dalla societ\u00e0 neroverde e sostituito da Giuseppe Iachini; lascia gli emiliani al quintultimo posto in classifica, a 1 punto dal terz'ultimo posto, presieduto dai corregionali della SPAL.\nIl 6 luglio 2018 viene annunciato come nuovo tecnico del retrocesso in Serie B. Porta la squadra al terzo posto finale qualificandosi per i play-off dove per\u00f2 viene eliminato in semifinale dal Cittadella, non venendo confermato per la stagione successiva. Il 18 giugno 2019 viene ufficializzato come nuovo tecnico dell'. Il 12 novembre dopo la sconfitta interna contro il Pescara (a cui vanno aggiunti altri 5 risultati negativi di cui 2 sconfitte) viene sollevato dall'incarico.\nIl 6 luglio 2021 viene ingaggiato dalla , in Serie C.\nStatistiche.\nStatistiche da allenatore.\n\"Statistiche aggiornate al 12 novembre 2019.\""}
{"id": "275299", "revid": "1161734", "url": "https://it.wikipedia.org/wiki?curid=275299", "title": "Paulskirche", "text": "La ex chiesa di San Paolo (in tedesco: \"Paulskirche\") \u00e8 una chiesa sconsacrata di Francoforte sul Meno, in Germania, edificata tra il 1789 ed il 1833.\nStoria.\nIl primo parlamento democratico tedesco.\nNata originariamente come chiesa protestante, la Paulskirche negli anni 1848-1849 accolse le sedute del primo parlamento democratico tedesco, il cosiddetto \"Parlamento di Francoforte\".\nIl tentativo di unire la Germania con una costituzione unica fall\u00ec per la resistenza degli stati pi\u00f9 grandi, la Prussia e l'Austria. Nel maggio 1849 un'insurrezione per imporre la costituzione viene sedata con la forza delle armi e l'aiuto di truppe prussiane. Il 30 maggio 1849 il Parlamento della Paulskirche viene sciolto.\nIl dopoguerra.\nDurante la seconda guerra mondiale la Paulskirche viene quasi completamente distrutta, come accadde anche al resto del centro di Francoforte. La chiesa \u00e8 percepita come simbolo per la libert\u00e0 e democrazia in Germania, e fu per questo uno dei primi edifici di Francoforte ad essere ricostruito nella Francoforte del dopoguerra. La ricostruzione del 1949 portava diversi cambiamenti dell'interno della chiesa.\nDalla ricostruzione non \u00e8 pi\u00f9 in uso come luogo di culto ma funge da sala per mostre e manifestazioni. La pi\u00f9 nota di queste \u00e8 la premiazione del Friedenspreises des Deutschen Buchhandels (\"Premio di pace del commercio librario tedesco\") durante la annuale fiera del libro, che si svolge a Francoforte.\nNel 2015 \u00e8 stata rappresentata su una moneta da due euro commemorativa.\nDescrizione.\nArchitettura.\nLa ex chiesa di San Paolo sorge nella \"Paulsplatz\", nel centro storico della citt\u00e0 di Francoforte sul Meno.\nLa costruzione \u00e8 costituita da un corpo centrale altro 28 metri impostato su pianta ovale con asse maggiore (est-ovest) di 40 metri e asse minore (nord-sud) di 30. Sull'asse minore vi \u00e8 la torre campanaria terminante con cupoletta a pianta ottagonale. In direzione nord-est e nord-ovest si trovano due corpi quadrangolari alti quanto il corpo centrale all'interno dei quali si trovavano, fino al 1944, le scale che portavano al matroneo. Nelle fiancate della chiesa si aprono delle grandi finestre ad arco disposte su due ordini sovrapposti, che illuminano l'interno.\nAll'interno, la chiesa \u00e8 suddivisa in due livelli sovrapposti. In quello superiore si trova l'ovale sala delle conferenze, orientata verso sud. Con una capienza di 1.200 persone, ha le pareti completamente spoglie ad eccezione degli stendardi dei sedici stati federati della Germania. A sud si trova la tribuna, costituita da un leggio in marmo scuro e dalla retrostante parete realizzata nel medesimo materiale. Sopra la tribuna vi \u00e8 l'organo.\nNel seminterrato, si trova una seconda sala conferenze, con una capienza di 500 persone.\nOrgano a canne.\nSulla parete alle spalle della tribuna, in posizione sopraelevata, si trova l'organo a canne. Questo, costruito nel 1988 dalla ditta organaria Johannes Klais Orgelbau in sostituzione dell'organo provvisorio installato nel 1948, \u00e8 a trasmissione meccanica, ha tre tastiere di 58 note ciascuna ed una pedaliera concava di 32. Di seguito, la sua disposizione fonica:"}
{"id": "275302", "revid": "47767", "url": "https://it.wikipedia.org/wiki?curid=275302", "title": "Catena (nome)", "text": "Origine e diffusione.\nSi tratta di un nome tipicamente cattolico, tipico delle zone della Sicilia centro-orientale dove \u00e8 presente il culto verso Maria Santissima della Catena, un titolo della Madonna, ad esempio ad Enna e a Messina; essa \u00e8 raffigurata con un uomo in catene che, ai suoi piedi, chiede l'intercessione per ottenere la liberazione.\nEtimologicamente, la parola \"catena\" deriva dal latino \"catena\", di medesimo significato.\nOnomastico.\nL'onomastico viene festeggiato in occasione della festa della Madonna della Catena."}
{"id": "275314", "revid": "47767", "url": "https://it.wikipedia.org/wiki?curid=275314", "title": "Altea (nome)", "text": "Varianti.\nMaschile: Alteo\nOrigine e diffusione.\nRiprende il nome del personaggio mitologico omonimo. Il nome deriva da \"Althea\", forma latinizzata del greco antico \u0391\u03bb\u03b8\u03b1\u03b9\u03b1 (\"Altheia\"), basata sul termine \u03b1\u03bb\u03b8\u03bf\u03c2 (\"althos\"), \"cura\"; il significato potrebbe essere \"colei che guarisce\", \"colei che cura\".\n\u00c8 usato nell'Italia centrosettentrionale ma maggiormente accentrato in Sardegna ed Emilia-Romagna.\nOnomastico.\nAltea \u00e8 un nome adespota in quanto non esistono sante che lo portano. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "275315", "revid": "125706371", "url": "https://it.wikipedia.org/wiki?curid=275315", "title": "Stato separatista", "text": "Uno Stato separatista (detto anche Stato laico o Stato secolare) \u00e8 uno Stato totalmente laico nella sua struttura, che non ammette interferenze di confessioni di nessun tipo e allo stesso tempo non si occupa di questioni di tipo religioso. Si identifica nella maggioranza dei casi con lo Stato moderno occidentale, maturato tra fine '700 e inizio '800 sulla spinta giusnaturalistica e illuministica. Lo Stato separatista ha avuto due modelli storici principali, molto diversi tra loro, ma che hanno raggiunto grosso modo lo stesso scopo: quello statunitense e quello francese.\nStoria.\nSeparatismo americano.\nIl separatismo americano nasce in un contesto storico e sociale assai particolare, ovvero dall'arrivo di moltissime comunit\u00e0 assai eterogenee tra loro scampate alle persecuzioni religiose o a condizioni economiche precarie. Questa situazione porta immediatamente, col formarsi delle colonie, a ripudiare ogni ricordo delle persecuzioni europee, accettando la diversit\u00e0 altrui con la tolleranza. Inoltre, nel \"Nuovo Mondo\", c'era terreno vasto per chiunque, quindi l'aiuto di svariate confessioni religiose per l'arricchimento proprio e della comunit\u00e0 era non solo ben visto, ma anzi incoraggiato.\nIl separatismo nordamericano \u00e8 un tipico esempio della \"separazione pura\".\nConseguenze:\nSeparatismo francese.\nSe nei futuri Stati Uniti il separatismo sorse in maniera tranquilla e in perfetta sintonia fra le varie confessioni, in un contesto storico-geografico pressoch\u00e9 idoneo allo sviluppo, in Francia, altra grande promotrice del separatismo, la situazione era ben differente. Oltralpe, infatti, il passaggio da stato confessionale a stato laico fu immediato e brusco, giacch\u00e9 l\u00ec non c'era una miriade di confessioni e tanti beni a disposizione, ma grosso modo una confessione assolutamente predominante, la Cattolica, che oltretutto gi\u00e0 disponeva gran parte dei beni a danno degli altri. Si dovette pertanto agire in maniera dura, espropriando e limitando diritti preesistenti.\nLa separazione fra Stato e Chiesa in Francia \u00e8 un tipico esempio di \"separazione ostile\".\nFenomeni tipici del separatismo ostile:\nIncameramento dell'asse ecclesiastico\nDal latino \"as, assis\" ossia \"patrimonio\". Dalla confisca e dalla vendita del patrimonio ecclesiastico le finanze statali francesi non ebbero grandi giovamenti, dato che la messa in vendita di un'ingente massa di immobili ne faceva cadere il valore commerciale. Nemmeno ebbero a guadagnarci le masse operaie, ma la nobilt\u00e0 e la borghesia. Infine, per la vita della Chiesa la perdita di molti beni port\u00f2 a dar meno peso nell'apostolato ai mezzi umani e pi\u00f9 all'efficacia della grazia (ma non manc\u00f2 in alcune zone una reale povert\u00e0 del clero).\nSoppressione degli ordini religiosi\nPossiamo avere diversi casi:\nIntroduzione del matrimonio civile e del divorzio\nIn questo caso furono battaglie perse dalla Chiesa. Il matrimonio civile fu considerato una conquista dello Stato moderno, con la sua conseguenza del divorzio. Ammesso nell'antichit\u00e0, il divorzio rimase in vigore fino ai primi decenni del secondo millennio, quando la Chiesa avoc\u00f2 a s\u00e9 le questioni matrimoniali. Venne reintrodotto nei paesi protestanti (ma pi\u00f9 come principio che come pratica). Fu introdotto in Francia nel 1792, abolito col ritorno dei Borboni e definitivamente ristabilito nel 1884.\nLaicizzazione della scuola\nLinea comune \u00e8 la soppressione nelle scuole pubbliche dell'insegnamento religioso e l'abrogazione di ogni sovvenzione statale alle scuole private (in alcuni casi anche la soppressione dell'insegnamento libero). Dure furono le battaglie su questo campo in Francia e in Belgio.\nSeparatismo italiano.\nLa situazione italiana era ben diversa da quella francese e americana, dato che l'Italia cominci\u00f2 la sua laicizzazione parecchi decenni dopo e aveva altre problematiche piuttosto serie, come quella dell'unificazione nazionale, ma soprattutto della presenza all'interno della penisola dello Stato Pontificio, realt\u00e0 che creava seri problemi sia politicamente per la gi\u00e0 citata unificazione, sia a livello sociale, dato che il cattolicesimo influenzava in maniera forte quasi tutti gli italiani.\nI primi passi si registrano nel 1848 con due atti di Carlo Alberto, che prima libera i valdesi da ogni discriminazione civile, poi nello Statuto Albertino pochissimi giorni dopo, conferma la supremazia della religione cattolica, considerata religione di Stato, pur ammettendo la tolleranza di altri culti in conformit\u00e0 delle leggi allora vigenti. La legge Sineo dello stesso anno, infine, cancella ogni possibilit\u00e0 di ineguale trattamento in base alla differenza di culto.\nLa successiva e ben nota legge Siccardi del 1850 abolisce il foro ecclesiastico, garantendo un'eguale ed unica giurisdizione in tutto il territorio dello Stato; dal 1855 al 1866 susseguono varie leggi che limitano e smantellano la propriet\u00e0 privata della Chiesa, sopprimono vari ordini religiosi e incamerano moltissimi beni. Il Codice Civile del 1865 ritiene, poi, totalmente irrilevante nell'ambito giuridico il matrimonio religioso, istituendo quello civile. Infine, le leggi Casati e Coppino laicizzano le strutture scolastiche.\nPer quel che riguardava, invece, i rapporti fra Stato e Chiesa, questi, dopo la presa di Roma del 20 settembre 1870, erano regolati della cosiddetta \"legge delle guarentigie\", la quale attribuiva al pontefice uno \"status\" personale unico quanto particolare: era infatti equiparato, per dignit\u00e0 e diritti personali, al sovrano d'Italia, rendendolo immune da qualsiasi controllo dell'autorit\u00e0 italiana, mentre i cardinali ed il conclave godevano di altri benefici simili.\nCon la stipulazione dei Patti Lateranensi del 1929, in quanto nel concordato vi si affermava l'unicit\u00e0 della religione cattolica, mentre la Chiesa diviene di nuovo titolare di alcune prerogative giuridiche.\nLa Costituzione del 1948 riporta l'uguaglianza di libert\u00e0 religiosa, senza tuttavia tornare ad un separatismo netto, ma avviando una condizione giuridica pi\u00f9 originale e complessa, con la creazione della figura dell'Intesa e senza l'abolizione del precedente concordato. La libert\u00e0 religiosa garantita costituzionalmente, infatti, non implica un eguale trattamento totale da parte dello Stato, ma un eguale trattamento nell'ambito dell'esercizio della libert\u00e0 stessa.\nLa distinzione tra le diverse confessioni religiose nei rapporti con lo stato \u00e8 comune a numerosi stati europei che presentano una laicit\u00e0 meno marcata rispetto ai modelli francese e statunitense, quali per esempio l'Austria, la Germania, la Spagna, il Portogallo, la Polonia, dove al principio di aconfessionalit\u00e0 dello stato si accompagna l'esistenza di concordati stipulati con la Chiesa cattolica e talora privilegi costituzionali per le confessioni legalmente riconosciute. Anche in stati privi di concordati, come il Belgio, vi sono rapporti istituzionali tra stato e chiesa.\nLista dei paesi secolari per continente.\nEuropa.\n\u00a4 Questi paesi sono nazioni costitutive del Regno Unito, la cui condizione in s\u00e9 \u00e8 ambigua."}
{"id": "275316", "revid": "292162", "url": "https://it.wikipedia.org/wiki?curid=275316", "title": "Dialetto greco-calabro", "text": "Il dialetto greco-calabro o grecanico (\u03b3\u03bb\u1ff6\u03c3\u03c3\u03b1 \u03b3\u03c1\u03ad\u03ba\u03b1 \u03c4\u1fc6\u03c2 \u039a\u03b1\u03bb\u03b1\u03b2\u03c1\u03af\u03b1, \"glossa gr\u00e8ca tis Kalavr\u00eca\"), \u00e8 un dialetto della lingua greca moderna parlato in provincia di Reggio, in Calabria.\n\u00c8 formalmente una lingua minoritaria appartenente alla minoranza linguistica greca d'Italia insieme alla Grec\u00eca Salentina. Il numero di parlanti \u00e8 incerto, ma si stima che vada dai 500 ai 2000.\nStoria.\nTale lingua era parlata in tutta la Calabria meridionale fino al XV-XVI secolo, quando fu progressivamente sostituita dal dialetto romanzo, influenzato comunque dal \"grecanico\" nella grammatica e in molti vocaboli (nel XVIII secolo il dialetto calabrese aveva ancora moltissimi grecismi). Ancora in et\u00e0 angioina la lingua greca veniva usata in una vasta area, compresa tra Seminara, Taurianova, la valle del M\u00e9sima e l'altopiano del Poro, caratterizzata da dialetti, toponimi e forme folcloristiche. Un breve \"excursus\" storico consente di verificare la scomparsa progressiva del greco in varie aree calabresi, a partire dal Cinquecento.\nVerso la met\u00e0 del XVI secolo la lingua greca era stata eliminata nel bacino del Petrace, in particolare nell'alta valle del Duverso e del Tasi. Nel corso del secolo successivo il fenomeno regressivo interess\u00f2 talune valli del versante occidentale dell'Aspromonte che incombono sullo Stretto di Messina, come ad esempio le fiumare di Catona e di Gallico.\nNel corso del XIX secolo la perdita dell'antico idioma interessava centri come Pentedattilo, Africo, Brancaleone, Motta San Giovanni, Montebello Ionico, San Lorenzo; aree del versante ionico dell'Aspromonte.\nNei primi decenni del XX secolo il fenomeno regressivo ha interessato i comuni di Palizzi, Staiti, Cardeto, Roccaforte del Greco, Amendolea e Condofuri.\nDurante il periodo fascista le minoranze linguistiche, tra queste anche la comunit\u00e0 linguistica del \"Greco di Calabria\", venivano osteggiate. \u00c8 sintomatico di un clima cos\u00ec sfavorevole l'usanza, invalsa negli anni trenta, di apostrofare una persona con l'espressione proverbiale \u00abmi sembri un greco\u00bb, utilizzata con intenti offensivi. L'uso di altre lingue che non fossero l'italiano, dunque considerate dialetti, era considerato dagli stessi parlanti come simbolo di arretratezza e i maestri punivano quegli alunni che venivano sorpresi a parlare in classe un dialetto anzich\u00e9 l'Italiano.\nPer molti anni gli ellenofoni di Calabria sono rimasti nell'oblio. Persino in Grecia si ignorava la loro esistenza. La rinascita dell'attenzione su tale fenomeno linguistico si deve al pionieristico lavoro del glottologo e filologo tedesco Gerhard Rohlfs, che contribu\u00ec molto alla salvaguardia della lingua. In suo onore la citt\u00e0 di Bova ha allestito da ottobre 2012 una mostra multimediale dal titolo \u201cCalabria contadina nelle immagini di Gerhard Rohlfs\u201d, a cura di Antonio Panzarella.\nClassificazione.\nLa lingua ha molti punti in comune col neogreco. Discussa \u00e8 comunque la sua origine: alcuni sostengono che sia un dialetto derivato dal greco bizantino, mentre altri affermano che derivi dal greco parlato nella Magna Grecia dal quale si sarebbe evoluto indipendentemente dal greco ellenistico.\nNe \u00e8 prova il fatto che \u00e8 una lingua arcaica, che presenta parole che oggi in Grecia sono sconosciute o scomparse, e possiede nel suo vocabolario molte parole derivate dal greco dorico.\nResta comunque il concetto che il \"grecanico\", diffuso nella provincia di Reggio Calabria, sia una parte peculiare dei dialetti ellenofoni parlati in Italia, probabilmente con una sua propria evoluzione, distintasi da quella greca molti secoli fa.\nRispetto al neogreco il \"greco di Calabria\" ha perso in molti casi la -s finale\ninoltre non conosce il futuro, la cui funzione \u00e8 assolta dal presente indicativo.\nSi scrive usando caratteri latini.\nLingua.\nIl \"Grecanico\" viene menzionato nel \"Red Book\" dell'UNESCO sulle lingue a rischio di estinzione, insieme al greco salentino. \"Euromosaic\" lo annovera tra le lingue minoritarie a rischio dell'Unione Europea.\nEthnologue lo menziona come greco moderno, anche se le due lingue presentano elementi di differenza e non necessariamente sono completamente intelligibili tra loro.\nQuesta forma di greco non ha avuto nel tempo sviluppi consistenti rimanendo sempre lingua quotidiana o di uso familiare, senza riuscire ad imporsi in altri usi come quelli amministrativi, ecclesiastici o letterari. Il \"greco di Calabria\" ha dunque le caratteristiche peculiari di una lingua anche se l'uso che se ne fa \u00e8 quello di una lingua minoritaria.\nSi potrebbe dire che, sull'esempio della secolare diglossia greca, il grecanico abbia rappresentato nient'altro che il greco demotico parlato dai calabresi.\nGrammatica.\nLa grammatica della lingua grecanica \u00e8 molto semplificata rispetto al greco moderno.\nEsistono gli articoli determinativi ed indeterminativi;\nDifferenze con il dialetto reggino e l'italiano.\nQuesto \u00e8 un passo della fiaba tradizionale grecanica \"L'asino e il lupo\":\n\"L'asino e il lupo\"\nUn mattino un asino pascolava beato in un prato d'erba tenera su un piano tra due montagne. Nelle vicinanze scorreva un ruscello, producendo un allegro mormorio con la sua acqua fresca e limpida.\n\"U sceccu e u lupu\"\nNa matina, nu sceccu si pasciva cuntentu 'nt\u00e0 nu pratu r'erba frisca 'nta nu chianu ammenzu a ddu muntagni. 'D\u00e0 vicinu scurr\u00ecva nu ruscellu chi faciva n'allegru mormoriu ca so acqua frisca e pulita.\n\"U ciucciu e u lupu\"\nNu jornu, i matina, nu ciucciu pasc\u00eca cuntentu erba frisca ammenzu ddu' muntagni. Ja' nt\u00ea vicinanzi ndav\u00eca nu vajuni chi scindendu, mandava na musica duci c\u00e2 poca acqua sua frisca e pulita.\n\"To gadaro ce o liko\"\nMia mera, \u00e0sce purr\u00ec, \u00e8na gad\u00e0ro ev\u00f2scinne xarapim\u00e8no, x\u00f2rto xlor\u00f2 sce \u00e8na mm\u00e0li m\u00e8sa sta vun\u00e0. Ec\u00ec kond\u00e0 ixe ena rr\u00ecaci pu tr\u00e8xonda \u00e8steddhe mia m\u00f9sika glic\u00ec me to l\u00ecgo ner\u00f2 frisko ce cathar\u00f2.\nDiffusione.\nDistribuzione geografica.\nOggi il \"Grecanico\" viene parlato solo a Gallician\u00f2, Roghudi, Chor\u00eco di Roghudi, Bova e Bova Marina, e nel capoluogo Reggio dove, nei quartieri San Giorgio Extra e Rione Modena, vi sono minoranze ellenofone.\nIl numero degli interessati all'uso di tale idioma ammonta a circa 60 persone per lo pi\u00f9 anziane, pi\u00f9 circa una trentina di parlanti nella citt\u00e0 di Reggio tra i quartieri \" Ciccarello, Modena, Arangea,\" San Giorgio Extra e \"Sbarre\" e un altro ridotto numero di roghudesi a Melito di Porto Salvo, a seguito dell'immigrazione da Roghudi e da Chor\u00eco dopo le alluvioni del 1971 e del 1972.\nIl numero di 100 si riferisce comunque a persone che comprendono l'idioma, ma tra queste, nonostante gli sforzi di tutela delle associazioni culturali sono appena una settantina quelle al di sopra dei 70 anni.\nLingua ufficiale.\nIn seguito all'approvazione della legge sulle Minoranze Linguistiche ha cominciato ad essere attivo l\"'IRSSEC\", Istituto Regionale Superiore di Studi Ellenocalabri, di cui fanno parte i rappresentanti delle Associazioni e dei Comuni grecanici, che sar\u00e0 l'ente ufficialmente deputato alla cura e alla tutela del patrimonio elleno calabro.\nIl comune di Bova Marina ha anche istituito un \"Osservatorio Permanente per la Lingua e Cultura dei Greci di Calabria\" che si occupa poco del monitoraggio, lo studio, la programmazione e l'organizzazione di attivit\u00e0 volte alla salvaguardia della lingua e della tradizione greca della Calabria. L'ente \u00e8 stato intitolato a Rohlfs e Karanastasis, due fra i maggiori studiosi di minoranze etniche e linguistiche calabresi.\nAttivit\u00e0 di tutela.\nIl governo italiano ha approvato una legge di tutela e di salvaguardia, la 482/1999. Alcune Associazioni greche, come l'Associazione Internazionale degli Ellenofoni (SFEE), hanno stabilito relazioni con le Associazioni grecaniche e hanno invitato ufficialmente i grecanici a partecipare ai meeting che si tengono ogni due anni in Grecia. In realt\u00e0 gli incontri non hanno avuto pi\u00f9 seguito dopo il 1999.\nLa Regione Calabria ha accordato la tutela alle minoranze greche accanto a quelle albanesi ed occitane e ha promosso l'istruzione bilingue. Nel 1993 la stessa regione ha istituito un \"Istituto Regionale Superiore di Studi Ellenofoni\", IRSSEC, a Bova Marina. Tuttavia l'attivit\u00e0 formativa ha avuto inizio molto tardi e risente del problema del reclutamento di insegnanti di lingua per le attivit\u00e0 didattiche. Lo stesso dichiarato bilinguismo \u00e8 rimasto sostanzialmente sulla carta, senza radicarsi nell'amministrazione pubblica: ad esempio solo i comuni di Bova e di Bova Marina - nonch\u00e9 la frazione Gallician\u00f2 del comune di Condofuri - hanno cartelli stradali nelle due lingue.\nAssociazioni culturali.\nGrazie al filologo Rohlfs alcuni studenti universitari si erano associati per pubblicare un pamphlet intitolato \"La Ionica\". Nel 1970 il gruppo si ricostitu\u00ec come circolo culturale \"La Ionica\" e il pamphlet divenne un periodico dove pubblicare poesia e prosa sia in italiano che in \"grecanico\". Lo stesso circolo ha stabilito contatti con gli ellenofoni della Grec\u00eca Salentina per creare la UGIM (Unione dei Greci dell'Italia Meridionale) al fine di associarsi per la tutela del \"bilinguismo\" e per ottenere riconoscimenti basilari come, ad esempio, le indicazioni stradali in due lingue e degli spazi su radio locali.\nScomparsa \"La Ionica\", si sono formate altre associazioni locali come:\nI punti critici.\nL'abbandono progressivo della lingua \u00e8 dovuto al fatto che essa \u00e8 stata, e continua ad esserlo, indicata come dialetto e non lingua, subendo peraltro tutti i pregiudizi legati ad una tale associazione, soprattutto l'esser considerata una forma \"bassa\" di espressione, appannaggio di popolazioni rurali o pastorali e analfabete. La scarsezza di registri linguistici, inoltre, ne condiziona la sopravvivenza.\nLa lingua si \u00e8 conservata finch\u00e9 la popolazione greca di Calabria \u00e8 rimasta isolata sulle montagne dell'Aspromonte. Con il dilagare del fenomeno dell'emigrazione buona parte della popolazione ha lasciato la zona perdendo, col progredire delle generazioni, le forme espressive tipiche. Inoltre la scolarizzazione che incentiva l'uso di altre lingue, come l'italiano, anche nell'uso quotidiano, ha operato un livellamento linguistico, che ha contribuito al diradamento della platea dei parlanti il \"Grecanico\".\nLe attivit\u00e0 di tutela, anche se riconosciute dagli organi amministrativi, sono di fatto bloccate. La legge promuove la presenza di ellenofoni nelle scuole e nelle universit\u00e0 ma, come gi\u00e0 detto, non vi sono, o sono rari, insegnanti o lettori con una conoscenza adeguata del \"grecanico\" da utilizzare per la didattica. L'attivit\u00e0 di formazione \u00e8 dovuta soprattutto all'iniziativa dei gruppi culturali a livello locale, con supporto finanziario di qualche comune.\nAnche l'insegnamento nelle scuole non \u00e8 stato condotto nella forma del bilinguismo, ma, negli anni scorsi, \u00e8 stato offerto come corso opzionale parallelo alle attivit\u00e0 scolastiche o come corso obbligatorio negli asili e nella scuola primaria, grazie ai fondi regionali e della Comunit\u00e0 Europea. Tali attivit\u00e0 non sono state portate scientificamente e hanno comunque registrato uno scarso numero di adesioni.\nNelle scuole secondarie, dove, soprattutto nei licei, potrebbe invece essere utile, la situazione \u00e8 ancora peggiore: insegnamenti riguardanti il \"grecanico\" vi sono totalmente assenti. Le associazioni culturali, da parte loro, organizzano attualmente soprattutto corsi per adulti.\nIl grosso problema resta, comunque, la scarsa conoscenza della lingua da parte degli insegnanti a cui non viene richiesto il bilinguismo come condizione per l'abilitazione all'insegnamento. Qualche attivit\u00e0 di formazione sugli stessi docenti viene fatta da qualche associazione culturale come \"Jal\u00f2 tu V\u00faa\", ma solo grazie a contributi della Comunit\u00e0 Europea. Quest'ultima associazione ha anche operato per creare una \"grammatica grecanica\". Tuttavia cresce l'interesse, soprattutto tra i giovani, per il neogreco a discapito della forma pi\u00f9 arcaica \"grecanica\".\nLetteratura.\n\u00c8 importante mostrare la presenza di Calabresi nell'Umanesimo e nel Rinascimento. Infatti i grecisti in questo periodo venivano frequentemente dalla Calabria forse per la presenza di una forte influenza greca. Lo studio e la riscoperta del greco fu opera di due monaci del monastero di Seminara: Barlaam, vescovo di Gerace, e il suo discepolo, Leonzio Pilato. Leonzio Pilato, in particolare, \u00e8 stato un grecofono nato vicino a Reggio di Calabria, importante insegnante e traduttore del greco, coadiutore persino di Giovanni Boccaccio nelle traduzioni delle opere di Omero.\nAlla fine degli anni settanta l'associazione \"Jal\u00f2 tu V\u00faa\" ha formato un gruppo di studio per impostare degli standard metodologici per l'insegnamento del \"grecanico\" e per redigere una grammatica per le scuole. Quest'ultima \u00e8 stata pubblicata nel 1979 dal comune di Bova, nella forma di un pamphlet dal titolo \"La Glossa di Bova\". Per le edizioni Iiriti \u00e8 stata pubblicata nel 2005 la \"Grammatica sintassi e lessico della lingua grecocalabra\" di Filippo Violi e, sempre dello stesso autore, un testo per i bambini e i neofiti, dal titolo \"I Gl\u00f2ssa Dik\u00ecma j\u00e0 ta ped\u00eca\".\nNegli ultimi anni sono stati pubblicati interessanti strumenti didattici, soprattutto ad opera di due studiosi grecanici Filippo Violi e Filippo Condemi. Il Violi ha inoltre pubblicato l'unica Letteratura esistente sui Greci di Calabria. Altre pubblicazioni letterarie di Filippo Violi riguardano testi antologici e poetici in due volumi dal titolo I Nuovi Testi Neogreci di Calabria, alcuni testi lessicali come Lessico grecanico-italiano Italiano- grecanico, Lessici antropo-toponimici di Bova e Palizzi, di storia Storia della Calabria Greca, calendari trilingue (italiano, grecanico e neogreco). Il \"grecanico\", penalizzato negli anni passati dalla mancanza di registri letterari e di un uso pi\u00f9 elevato della lingua, che per tanti secoli \u00e8 rimasta a livello di espressione familiare o di uso comune tra contadini e pastori, \u00e8 oggi in grado di vantare una vasta produzione letteraria.\nMezzi di comunicazione di massa.\nDue periodici pubblicati regolarmente dall'Associazione ODISSEAS in grecanico sono \"I Fon\u00ec Dik\u00ecma\" e \"I Fon\u00ec tu Richud\u00ecu\".\nAl momento, anche a causa della crisi che affligge il panorama delle radio private locali, non esistono stazioni radio in lingua \"grecanico\". Nel periodo tra il 1977 e il 1984, epoca del \"boom\" della radiofonia privata e locale, esistevano alcune emittenti, come \"Radio San Paolo\" a Reggio, \"Radio Antenna Don Bosco\" a Bova Marina e \"RTM\" a Melito di Porto Salvo, che trasmetteva programmi in questa lingua.\nBibliografia.\nNei titoli seguenti \u00e8 possibile reperire buona parte delle notizie storiche, filologiche, antologiche, letterarie, lessicali e grammaticali pi\u00f9 importanti per una conoscenza della storia e della cultura dei Greci e del Grecanico."}
{"id": "275321", "revid": "124414084", "url": "https://it.wikipedia.org/wiki?curid=275321", "title": "Clancy Winchester", "text": "Clarence Winchester, conosciuto anche come \"Clancy\" e indicato principalmente come \"Commissario Winchester\" (\"Clancy Wiggum\" nella versione originale), \u00e8 un personaggio secondario della serie televisiva \"I Simpson\", nella quale riveste il ruolo di commissario di polizia della citt\u00e0 di Springfield. \nNella versione originale il suo cognome \u00e8 Wiggum, cognome da nubile della madre di Matt Groening: inizialmente lo era anche nella versione italiana, ma poi \u00e8 stato modificato in Winchester (come l'omonima marca di fucili) probabilmente per sottolineare la facilit\u00e0 con cui i poliziotti statunitensi usano le armi.\nNel doppiaggio italiano (ad opera di Enzo Avolio nelle prime quattro stagioni e poi di Angelo Maggi) ha un accento spiccatamente napoletano, mentre nella versione originale il doppiatore \u00e8 Hank Azaria e la sua voce \u00e8 ispirata a quella del giornalista David Brinkley, dell'attore Edward G. Robinson e del doppiatore Mel Blanc.\nIl personaggio.\nEstremamente ignorante e pasticcione, anche se in diverse occasioni si \u00e8 dimostrato coraggioso, Winchester ha rischiato pi\u00f9 volte il licenziamento a causa della sua pigrizia e dei conseguenti risultati scadenti. Nonostante la totale mancanza di professionalit\u00e0, tuttavia, odia che qualcuno - superiori compresi - gli metta i piedi in testa. \nSempre accompagnato dagli inseparabili colleghi Lou ed Eddie, svolge raramente il suo dovere preferendo mangiare ciambelle e abusando spesso del potere derivante dalla sua carica. Decisamente obeso, ha i capelli blu (nelle prime stagioni neri) e la sua faccia ricorda vagamente quella di un maiale, anche per via del naso. In una puntata viene rivelato che \u00e8 di origini irlandesi mentre in un'altra che da giovane soffriva di asma (sparito quando Mona Simpson assalta il laboratorio di virus di Montgomery Burns liberando una grande quantit\u00e0 di antibiotici, che investono anche il giovane Winchester mentre questi faceva da guardia).\nIl suo esordio avviene nell'episodio della prima stagione \"L'odissea di Homer\", in cui tiene un discorso sui graffiti di El Barto, del quale ha in mano un identikit, davanti al municipio di Springfield; non compare invece nei cortometraggi.\nDalla moglie Sarah ha avuto il piccolo Ralph, compagno di scuola di Lisa, con cui \u00e8 molto affettuoso; per conoscere la futura consorte ha dovuto arrestarla inventandosi una scusa, perch\u00e9 si sentiva troppo timido e si vergognava ad approcciarla.\nNella 31\u00aa stagione, episodio \"La cicciona linea blu\", Clancy dichiara a Marge di avere trentotto anni d'et\u00e0.\n\u00c8 un membro dei Tagliapietre mentre il padre Iggy ha fatto parte dello squadrone \"Pescediavolo battagliero\" durante la seconda guerra mondiale."}
{"id": "275326", "revid": "1546219", "url": "https://it.wikipedia.org/wiki?curid=275326", "title": "Operatore", "text": ""}
{"id": "275327", "revid": "79968", "url": "https://it.wikipedia.org/wiki?curid=275327", "title": "Cesare (nome)", "text": "Origine e diffusione.\nSi tratta di una ripresa laica e rinascimentale del \"cognomen\" di Gaio Giulio Cesare (in latino \"Caesar\"), il grande condottiero romano. Lui e suo figlio adottivo Cesare Augusto dominarono l'impero romano, il che port\u00f2 il termine \"cesare\" a divenire sinonimo di \"imperatore\".\nEtimologicamente, \"Caesar\" \u00e8 di origine dibattuta, e viene ricondotto ad alcuni termini latini, come \"caesaries\" (\"capelli\", \"zazzera\", quindi \"con molti capelli\") o \"caesus\" (\"tagliato\", in riferimento al parto cesareo con cui Cesare stesso sarebbe nato) oppure etruschi, come \"aisar\" (\"grande\", \"divino\"). \u00c8 pi\u00f9 probabile, per\u00f2, che la sua origine sia s\u00ec etrusca, ma ormai indecifrabile.\nPer quanto riguarda l'utilizzo in Italia, \u00e8 ben diffuso in tutta la penisola, con la forma base attestata per un quarto in Lombardia e il femminile \"Cesara\" per un terzo in Toscana. A Cesare \u00e8 correlato inoltre il nome Cesario, che \u00e8 per la precisione un suo patronimico.\nOnomastico.\nL'onomastico si pu\u00f2 festeggiare il 10 dicembre in memoria di san Cesare o Cesario, uno dei settanta discepoli, vescovo di Epidamno e martire. Con questo nome si ricordano anche due beati: C\u00e9sar de Bus, dottrinario francese (15 aprile), e Cesare Taparelli di Genola, sacerdote gesuita (27 ottobre)."}
{"id": "275329", "revid": "1048993", "url": "https://it.wikipedia.org/wiki?curid=275329", "title": "Roberto Pedicini", "text": "Doppiatore di Jim Carrey, Kevin Spacey e Javier Bardem nella maggior parte delle loro interpretazioni, \u00e8 anche la voce italiana dei personaggi animati Pippo, Gatto Silvestro e Taz.\nBiografia.\nNato in una famiglia umile, da bambino si trasferisce da Benevento a Pescara. Coltivando inizialmente una passione per la musica, la chitarra e il canto, avvia infine la sua carriera da doppiatore nel 1980 facendo seguito ad alcune esperienze radiofoniche alla fine degli anni settanta.\nCarriera.\nInizia ad affermarsi intorno alla prima met\u00e0 degli anni ottanta: dopo l'esperienza come prima voce di Murdock (Dwight Schultz) nella serie \"A-Team\", viene scelto da Fede Arnaud per doppiare Mickey Rourke nel film \"Rusty il selvaggio\" e Tom Hulce in \"Amadeus\" (ruolo in seguito ridoppiato, nella versione director's cut del 2002, da Massimiliano Alto). Attivo pi\u00f9 come doppiatore che come attore, negli anni successivi presta la voce a numerosi altri attori, tra cui Kevin Spacey, Jim Carrey, Woody Harrelson, Javier Bardem, Ralph Fiennes e Rupert Everett in pi\u00f9 occasioni.\nNegli anni novanta \u00e8 protagonista della trasmissione \"Alcatraz\" di Rai Radio 2, in cui interpreta Jack Folla, un immaginario DJ italiano condannato a morte negli Stati Uniti.\nDal 1996 Pedicini \u00e8 la voce italiana dei personaggi della Warner Bros. Gatto Silvestro e Taz (doppiati per la prima volta in \"Space Jam\"), nonch\u00e9 di Pippo della Disney (sostituendo il collega Vittorio Amandola) dal 1999, anno in cui vince il Nastro d'argento per il doppiaggio di \"The Truman Show\" (Jim Carrey) e \"Celebrity\" (Kenneth Branagh).\nNel classico d'animazione Disney \"La bella e la bestia\" doppia Gaston, poi Febo ne \"Il gobbo di Notre Dame\" e \"Il gobbo di Notre Dame II\", Hopper in \"A Bug's Life - Megaminimondo\", Mos\u00e8 e Dio ne \"Il principe d'Egitto\" della DreamWorks; nelle serie animate \u00e8 voce fra gli altri di Timon (che ne \"Il re leone\" e \"Il re leone III - Hakuna Matata\" era per\u00f2 doppiato da Tonino Accolla), Jet McQuack in \"Darkwing Duck\" e il Genio nelle serie \"Aladdin\" e \"House of Mouse - Il Topoclub\", mentre nei film d'animazione la voce era di Gigi Proietti. \nNella saga di \"Guerre stellari\" d\u00e0 la voce a Jango Fett e ai Clone trooper. \u00c8 anche voce di numerosi spot pubblicitari televisivi e di alcuni trailer cinematografici.\nDurante il doppiaggio di Javier Bardem nel film \"Mare dentro\" (2004), per la cui interpretazione l'attore ha ottenuto la Coppa Volpi, Pedicini ha avvertito l'esigenza di essere immobilizzato per poter restituire in maniera efficace la condizione di tetraplegia in cui versava il personaggio; Bardem si \u00e8 in seguito complimentato personalmente con il doppiatore per il lavoro da lui svolto.\nNel 2007 doppia Gerard Butler, nel ruolo di Leonida, nel film \"300\" e successivamente \u00e8 direttore del doppiaggio di \"Shadow\" di Federico Zampaglione.\nGi\u00e0 insignito della terza Targa Riccardo Cucciolla al festival Voci nell'ombra del 2002, nel luglio 2008 \u00e8 stato premiato con il Leggio d'oro per la migliore interpretazione maschile dell'anno, aggiundicandoselo nuovamente nel 2016 come \"voce telefilm dell'anno\" (per \"House of Cards - Gli intrighi del potere\").\nDopo una prima collaborazione musicale, in veste di voce recitante, nel brano \"Il progresso da lontano\" dei Tiromancino, parte dell'album \"In continuo movimento\" del 2002, nel marzo 2016 partecipa al singolo \"La Fenice\" del produttore Paul Bryan, pubblicato su etichetta \"Do Not Records\"; i proventi vengono devoluti all'Area Giovani dell'Istituto Nazionale Tumori di Aviano.\nA partire dal 2018, in occasione della cerimonia della consegna dei David di Donatello, con la sua voce affianca Carlo Conti, annunciando le diverse candidature.\nIl 13 luglio dello stesso anno, con la pubblicazione del singolo \"Faccio quello che voglio\" del cantante Fabio Rovazzi, appare all'interno del videoclip del brano."}
{"id": "275330", "revid": "81188388", "url": "https://it.wikipedia.org/wiki?curid=275330", "title": "Nomade", "text": ""}
{"id": "275334", "revid": "1234826", "url": "https://it.wikipedia.org/wiki?curid=275334", "title": "Zucchero a velo", "text": "Lo zucchero a velo o zucchero al velo \u00e8 un tipo di zucchero ridotto ad una finissima polvere che viene usata per guarnire dolci di ogni genere.\nQuesto alimento si pu\u00f2 acquistare tal quale o si pu\u00f2 produrre direttamente a casa propria tritando i granelli di zucchero con l'aiuto di un mixer; generalmente si ricorre alla produzione in casa per evitare di acquistare zucchero a velo mischiato a farine.\nTipologie.\nEsistono due tipologie di zucchero a velo: lo zucchero a velo classico e lo zucchero impalpabile.\nIl primo \u00e8 ottenuto proprio per macinazione mentre il secondo \u00e8 ottenuto sempre per macinazione ma con l'aggiunta di antiagglomerante che pu\u00f2 essere sotto forma o di farina o di amido e conferisce allo zucchero un carattere idrorepellente.\nCi sono sostanziali differenze tra il classico e quello impalpabile: difatti, quando si va a spolverare sulla superficie di dolci umidi quali possono essere crostate di frutta, mousse o cr\u00eapes, lo zucchero a velo classico si scioglie rapidamente a differenza di quello impalpabile.\nCi\u00f2 si verifica poich\u00e9 lo zucchero a velo in questione \u00e8 composto da una piccola percentuale di amidi (max 3%); proprio per questo \u00e8 molto difficile da reperire al di fuori dell'ambito professionale."}
{"id": "275335", "revid": "599013", "url": "https://it.wikipedia.org/wiki?curid=275335", "title": "Thabo Sefolosha", "text": "Biografia.\nThabo Patrick Sefolosha nasce il 2 maggio del 1984 a Vevey, in Svizzera. La madre, Christine, \u00e8 nata e vissuta per un certo periodo in Svizzera (\u00e8 di Montreux, ma ha vissuto a lungo a La Tour-de-Peilz). Christine, finito il liceo, conobbe un veterinario africano, e insieme concordarono di trasferirsi in Sudafrica, a Johannesburg, per sposarsi. L\u00ec ebbero il primo figlio: Christophe (fratellastro di Thabo). Tuttavia, oltre che alla straordinaria bellezza del continente nero, la signora Christina fece conoscenza anche dell'Apartheid (che negli anni settanta era pi\u00f9 vivo che mai, e lo sarebbe stato fino alla fine degli anni ottanta). Anche a causa delle difficolt\u00e0 che l'apartheid comportava, Christina divorzi\u00f2 dal marito negli anni ottanta. Dopo poco tempo, incontr\u00f2 lo scrittore-traduttore-musicista Patrick Sefolosha, il padre di Thabo (da qui il secondo nome).\nPatrick e Christine (che nel frattempo era diventata una pittrice piuttosto affermata) si sposarono nel 1982. Nel frattempo, il sistema di apartheid imped\u00ec i matrimoni misti, costringendo la coppia a trasferirsi all'estero; venne scelta la Svizzera, patria di Christine. Poco tempo dopo la nascita del loro primo figlio, Kgomotso, il 2 maggio del 1984, nacque sul Lago di Ginevra Thabo. Tuttavia anche il secondo matrimonio di Christine dur\u00f2 poco; infatti divorzi\u00f2 da Patrick (che diede, l'anno dopo, alla luce una sorellastra, Dineo, a Thabo) nel 1993.\nL'8 aprile 2015 viene arrestato, insieme al compagno di squadra Pero Anti\u0107, per aver fatto ostruzione mentre la polizia tentava di delimitare il luogo dove poco prima era stato accoltellato in seguito ad una rissa il giocatore degli Indiana Pacers Chris Copeland. Durante la stessa giornata viene rilasciato su cauzione; emerge poi che durante la cattura il giocatore svizzero si \u00e8 rotto la gamba e i legamenti della caviglia, dovendosi dunque sottoporre a intervento chirurgico e terminando anzitempo la stagione. Il 9 ottobre seguente viene assolto e dichiarato non colpevole. Qualche settimana dopo, nel corso di un'intervista, annuncia che far\u00e0 causa alla Polizia di New York, chiedendo 50 milioni di dollari come risarcimento danni.\nAll fine, come risarcimento ottiene 4 milioni di dollari: in gran parte lo devolve a una fondazione che aiuta i giovani a studiare per diventare avvocati pubblici.\nCarriera.\nLa scoperta del basket.\nNonostante fosse un buon studente, prefer\u00ec dedicarsi subito, assieme al fratello Kgomotso, allo sport e alla musica (il padre era un musicista e anche Thabo pare non fosse male alla batteria). A met\u00e0 degli anni novanta, un amico di Kgomotso invit\u00f2 i due fratelli a giocare a basket insieme a lui, nel Blonay. Per i due ragazzi fu amore a prima vista: iniziarono a giocare tutti i giorni e a tutte le ore. Dopo aver vinto il campionato Svizzero under-20, visti i numeri eccezionali collezionati in ogni partita, i due vennero presi dalla storica societ\u00e0 svizzera del Vaud, che diede loro la possibilit\u00e0 di confrontarsi non solo con i migliori prodotti cestistici del paese, ma anche con giocatori esteri, in quanto il club organizzava numerosi tornei in Francia, in Italia e in Spagna. In uno di questi tornei era presente anche la squadra francese dello Chalon-sur-Saone, il futuro club di Thabo. Quando gli proposero di giocare nella formazione under-20, Thabo che aveva solo 16 anni, rifiut\u00f2.\nPrimi passi da professionista in Svizzera (2000-2002).\nNel 2000 i due fratelli si unirono al \"Junior National Team\", una squadra che raccoglieva i migliori talenti della nazione. Da l\u00ec passarono direttamente in serie A, con il Vevey Riviera. La prima stagione da professionisti fu molto positiva, evidenziando una progressiva maturazione sia a livello fisico/tecnico che mentale. La loro squadra, con i fratelli inizialmente schierati in quintetto, concluse per\u00f2 amaramente la stagione con una sconfitta nella finale di Coppa Svizzera contro i Lugano Tigers. Ma come ogni giocatore di basket, Thabo e Kgomotso speravano un giorno di giocare negli Stati Uniti. Dopo una stagione nell'LNA (Lega Svizzera), durante la quale avevano giocato contro i pi\u00f9 grandi giocatori del paese a soli 18 anni, vennero convinti dai giocatori americani a lasciare la Lega Svizzera (campionato buono, ma non eccelso come molti altri campionati europei). Tuttavia la mamma Christine non permise loro di partire finch\u00e9 non avessero ottenuto un diploma. Finalmente, nella stagione 2001-02, Kgomotso ricevette un diploma, e poi part\u00ec alla volta del Park Hills Junior College, nel Missouri.\nL'esperienza francese all'\u00c9lan Chalon (2002-2005).\nThabo invece, anche se prossimo al diploma, era pi\u00f9 piccolo e non aveva l'et\u00e0 minima che serviva per entrare in un college americano. Tuttavia in quel periodo accadde un fatto cruciale per sua vita: Emmanuel Schmitt, general manager dello Chalon-sur-Saone, squadra della massima serie francese, contatt\u00f2 Thabo e lo port\u00f2 a giocare a Chalon. A soli 18 anni, Thabo lasci\u00f2 la Svizzera per andare a studiare (Schmitt convinse la madre promettendogli che Thabo avrebbe preso un diploma) e giocare nella massima serie francese. Forte dell'esperienza accumulata nella sua prima stagione da professionista in Svizzera, Thabo non ebbe alcun problema ad inserirsi nei meccanismi della squadra, n\u00e9 ad ambientarsi in un paese straniero.\nNella prima stagione gioc\u00f2 principalmente con la squadra under-20 dello Chalon, ma si allenava frequentemente anche con la prima squadra, sotto coach Greg Beugnot, cos\u00ec che, quando al secondo anno venne inserito in prima squadra, Thabo era gi\u00e0 parecchio avanti nel suo sviluppo di giocatore. Tuttavia giocava comunque pochi minuti nelle partite della prima squadra. In questo periodo conobbe Bertille, una studentessa che studiava a Chalon-sur-Saone, che successivamente divenne la sua compagna. Nel frattempo Thabo giocava sempre pi\u00f9 minuti. La sua vera esplosione avvenne nei play-off del 2004, quando lo Chalon fu fermato soltanto in semifinale dal Pau-Orthez. Uno degli artefici di questa cavalcata fu proprio Thabo, che raccoglieva sempre pi\u00f9 scout NBA alle sue partite: il sogno proseguiva.\nNella terza stagione avvenne la decisiva consacrazione: Thabo gioc\u00f2 titolare e divenne il leader emotivo della squadra. Venne perfino convocato all'All Star Game, dove segn\u00f2 17 punti in 24 minuti. A soli 20 anni, L'\u00c9quipe lo mise fra i migliori giocatori del campionato. Thabo fu perfino votato \"Bossman of the year\", ovvero miglior giocatore non francese del campionato. Finita la stagione, il richiamo dell'NBA era pi\u00f9 forte che mai. Richiamo che per il momento Thabo declin\u00f2, decidendo di salire di livello e andare a giocare in Italia, nell'Angelico Biella. Thabo scelse volutamente una piazza minore, rifiutando anche ingaggi maggiori (lo cercavano Virtus Bologna, Pamesa Valencia e molte altre squadre), in quanto voleva giocare tanto e fare quanta pi\u00f9 esperienza poteva.\nL'esordio nel campionato italiano (2005-2006).\nThabo si ambient\u00f2 subito senza molti problemi e venne raggiunto in Italia da Christophe, il fratellastro appassionato di cucina. Thabo, grande appassionato di storia, \u00e8 tuttora rimasto legatissimo all'Italia, che ricorda sempre con piacere come una seconda casa. Parallelamente, si adatt\u00f2 molto velocemente anche al campionato italiano. Schierato in quintetto dalle prime partite, e mai uscitovi, guid\u00f2 Biella all'insperato obiettivo dei play-off, che per\u00f2 si conclusero ai quarti di finale. Era arrivato il momento di fare il grande salto e tentare la carriera NBA, anche poich\u00e9 aveva ormai 22 anni e molta esperienza alle spalle.\nIl salto nell'NBA (2006-oggi).\nIl Draft.\nNell'estate 2006, finito il campionato italiano, vol\u00f2 negli Stati Uniti per iniziare la serie di allenamenti (\"workouts\") che le squadre NBA vogliono far fare ai giocatori stranieri che si dichiarano eleggibili al draft. Fece 8 allenamenti in 11 giorni, e cap\u00ec, dalle parole dei general manager NBA, che sarebbe stato chiamato all'inizio del secondo giro del draft. Il 28 giugno si rec\u00f2, raggiunto dalla famiglia, a New York nel famoso giorno del draft. Thabo quasi svenne, quando sent\u00ec David Stern pronunciare il suo nome alla 13\u00aa chiamata assoluta, dai Philadelphia 76ers. Tuttavia, pochi minuti dopo la chiamata, Thabo venne mandato ai Chicago Bulls in cambio di Rodney Carney e 1 milione di dollari. Dir\u00e0 dopo il draft: . Il suo coach al primo anno, Scott Skiles, interrogato sul motivo della sua scelta, disse: \"Thabo ha una grande forza mentale, come pochi ragazzi hanno alla sua et\u00e0. Ed \u00e8 alto per il suo ruolo, e inoltre ha mani veramente veloci. Si vede che \u00e8 ben consapevole di ci\u00f2 che deve fare per sopravvivere l\u00e0 fuori\".\nCoi Chicago Bulls (2006-2009).\nDopo un'ottima Summer League, chiusa a 16 punti, 4 rimbalzi, 2 assist e 3,5 palloni rubati, erano in pochi che ancora non credevano nel figlio delle Alpi. Tuttavia, nonostante la bellissima carriera in giro per il mondo, la strada per diventare un giocatore importante nella NBA era ancora molto lunga. Nel suo anno da rookie, dopo un promettente inizio (nemmeno la dirigenza dei Bulls se lo aspettava cos\u00ec pronto), fatic\u00f2 a causa di vari piccoli infortuni, che ne limitarono l'utilizzo. Anche il secondo anno non cominci\u00f2 troppo bene. Tuttavia una serie di infortuni fra gli esterni dei Bulls (fra cui quelli a Luol Deng, Ben Gordon e Andr\u00e9s Nocioni), oltre al licenziamento di Skiles, che nonostante tutto non stravedeva per lui, hanno fatto s\u00ec che Thabo mostrasse il suo grande talento, arrivando a raddoppiare la sua media punti rispetto all'anno precedente (da 3,5 a quasi 7). Mostr\u00f2 inoltre di poter essere uno fra i migliori difensori della lega. Partendo dal quintetto collezion\u00f2 partite da 22 punti e partite da 10 rimbalzi.\nIl passaggio agli Oklahoma City Thunder e le NBA Finals (2009-2014).\nNella stagione 2008-09 parte titolare in sole 14 partite su 43, e in data 19 febbraio 2009 viene ceduto agli Oklahoma City Thunder in cambio di una prima scelta al Draft dello stesso anno. Ai Thunder Thabo viene subito messo in quintetto come guardia tiratrice titolare, disputando 22 partite (su 23) in quintetto base, facendo registrare i suoi \"career high\" in quasi tutte le voci statistiche. La stagione successiva Sefolosha \u00e8 di nuovo titolare dei Thunder, grande rivelazione della stagione con il loro accesso ai playoffs (conclusi al primo turno contro i Lakers). La guardia svizzera gioca tutte le partite della stagione regolare, mettendo a referto 6 punti e 4,7 rimbalzi in meno di 29 minuti a partita: inoltre dimostra nuovamente di avere grandi doti difensive, tanto che viene inserito nel secondo quintetto difensivo della lega.\nL'anno successivo Sefolosha \u00e8 ancora titolare disputando 79 partite tutte nel quintetto base. I Thunder a fine anno arrivano quarti nella Western Conference. Nei play-off la franchigia di Oklahoma City migliora il risultato dell'anno precedente arrivando alle finali di Conference dopo aver eliminato i Denver Nuggets (4-1) e i Memphis Grizzlies (4-3). Tuttavia nelle finali OKC si deve arrendere ai Dallas Mavericks futuri campioni NBA (che nelle NBA Finals hanno battuto i Miami Heat).\nLa stagione 2011-2012 inizia nel Gennaio del 2012 a causa del Lockout. Tanti giocatori vanno a giocare in Europa (tra cui Danilo Gallinari e Deron Williams) o in Cina (tra questi Aaron Brooks e JR Smith); Thabo decide di percorrere la prima strada andando a giocare nel Fenerbah\u00e7e \u00dclker con una clausola che gli permette il ritorno agli Oklahoma City Thunder qualora terminasse il lockout NBA.\nTerminato il lockout come previsto dal contratto torna a OKC.\nIn questa stagione la franchigia migliora ulteriormente il suo risultato (in rapporto all'anno precedente): dopo essere arrivati secondi nella Western Conference al termine della regular season, nei play-off i Thunder dopo essersi presi le loro rivincite contro i Dallas Mavericks e i Los Angeles Lakers (eliminando le squadre rispettivamente per 4-0 e per 4-1) e aver eliminato a sorpresa i pi\u00f9 quotati San Antonio Spurs (arrivati primi davanti ai Thunder al termine della RS) per 4-2, i Thunder accedono alle NBA Finals. Tuttavia in queste dovettero arrendersi ai Miami Heat (usciti sconfitti l'anno precedente) con cui persero la serie per 4-1.\nNei due anni successivi la squadra non riesce a ripetersi, venendo sconfitta nelle semifinali di Conference del 2013 dai Memphis Grizzlies (rematch del 2011) e nelle finali di Conference del 2014 dai San Antonio Spurs (anche in questo caso si tratta di un rematch, ovvero del 2012) futuri campioni NBA.\nAtlanta Hawks (2014-2017).\nIl 2 luglio 2014 firm\u00f2 un contratto triennale da 12 milioni di dollari con gli Atlanta Hawks. In 3 anni ad Atlanta gioc\u00f2 189 partite (di cui 60 da titolare), contribuendo nella sua prima stagione a far s\u00ec che la squadra raggiunse il primo posto a est con un record di 60-22; tuttavia ai playoffs, dopo aver eliminato i Brooklyn Nets e gli Washington Wizards per 4-2, i falchi vennero eliminati in finale di Conference dai Cleveland Cavaliers con uno schiacciante 4-0. Nei 2 anni successivi gli Hawks raggiunsero nuovamente i playoffs, venendo eliminati nel 2016 dai Cleveland Cavaliers, ancora una volta per 4-0, e nel 2017 al primo turno dagli Washington Wizards per 4-2.\nNella seconda met\u00e0 della stagione 2016-2017 gli Hawks iniziarono una ricostruzione iniziando a cedere alcuni dei loro giocatori pi\u00f9 importanti come Kyle Korver; nonostante Sefolosha venne messo sul mercato, nessuna trade and\u00f2 in porto e quindi l'elvetico rimase ad Atlanta fino al 1\u00ba luglio 2017, giorno in cui scadde il suo contratto.\nUtah Jazz (2017-).\nIl 13 luglio 2017 venne ufficializzato il suo passaggio agli Utah Jazz con cui firm\u00f2 un contratto biennale da 10,5 milioni di dollari complessivi."}
{"id": "275340", "revid": "889336", "url": "https://it.wikipedia.org/wiki?curid=275340", "title": "Separatismo", "text": "Il separatismo \u00e8 un'ideologia e/o una pratica politica che propugna la separazione, il distacco, da un raggruppamento sociale cui si appartiene."}
{"id": "275342", "revid": "775372", "url": "https://it.wikipedia.org/wiki?curid=275342", "title": "Marta (Lupo Alberto)", "text": ""}
{"id": "275352", "revid": "305248", "url": "https://it.wikipedia.org/wiki?curid=275352", "title": "Menu contestuale", "text": "Il menu contestuale (o menu pop-up) \u00e8 un elenco di possibili interazioni che \u00e8 possibile effettuare con l'oggetto con cui si vuole interagire.\nL'attributo \"contestuale\" fa riferimento al fatto che le voci del menu dipendono dal tipo di oggetto (o oggetti) con cui si vuole interagire e dall'applicazione che gestisce l'oggetto, nel senso che le voci dipendono dal contesto in cui si sta lavorando e cambiano in relazione ad esso.\nIn diverse versioni dei sistemi operativi pi\u00f9 diffusi, un menu contestuale si apre cliccando con il tasto destro del mouse su un oggetto, ad esempio un file o una cartella o un raggruppamento di questi. In questi sistemi operativi c'\u00e8 la possibilit\u00e0 di aprire il menu contestuale anche usando la tastiera premendo la combinazione di tasti Shift + F10 oppure premendo un tasto speciale che viene chiamato \"tasto menu\", \"tasto menu contestuale\" o \"tasto applicazioni\".\nNel caso di Mac OS \u00e8 inoltre possibile aprire lo stesso menu combinando il clic del tasto sinistro con la pressione del \"tasto control\".\nImplementazione.\nI menu contestuali vengono aperti tramite varie forme di interazione dell'utente che prendono di mira una regione della GUI che supporta i menu contestuali. La forma specifica di interazione dell'utente e i mezzi con cui una regione \u00e8 mirata variano:\nIl comportamento del clic del mouse di Windows \u00e8 tale che il menu contestuale non si apre mentre si preme il pulsante del mouse, ma apre il menu solo quando il pulsante viene rilasciato, quindi l'utente deve fare nuovamente clic (questa volta con il primo pulsante del mouse) per selezionare una voce del menu contestuale. Questo comportamento \u00e8 diverso da quello di macOS e della maggior parte delle GUI.\nI menu contestuali sono talvolta organizzati gerarchicamente, consentendo la navigazione attraverso diversi livelli della struttura del menu. Le implementazioni differiscono: Microsoft Word \u00e8 stata una delle prime applicazioni a mostrare solo le sotto-voci di alcune voci di menu dopo aver fatto clic su un'icona a freccia nel menu contestuale, altrimenti eseguendo un'azione associata alla voce principale. Ci\u00f2 consente di ripetere rapidamente un'azione con i parametri dell'esecuzione precedente e di separare meglio le opzioni dalle azioni.\nX Window Manager.\nI seguenti gestori di finestre forniscono la funzionalit\u00e0 del menu contestuale:\nUsabilit\u00e0.\nI menu contestuali hanno ricevuto alcune critiche dagli analisti dell'usabilit\u00e0 quando utilizzati in modo improprio, poich\u00e9 alcune applicazioni rendono alcune funzionalit\u00e0 disponibili \"solo\" nei menu contestuali, il che pu\u00f2 confondere anche gli utenti esperti (specialmente quando i menu contestuali possono essere attivati solo in un'area limitata della finestra client dell'applicazione).\nI menu contestuali di solito si aprono in una posizione fissa sotto il puntatore, ma quando il puntatore si trova vicino al bordo dello schermo il menu verr\u00e0 spostato, riducendo cos\u00ec la coerenza e impedendo l'uso della memoria muscolare. Se il menu contestuale viene attivato dalla tastiera, ad esempio utilizzando codice_1, il menu contestuale viene visualizzato vicino al widget attivo anzich\u00e9 alla posizione del puntatore, per salvare i tentativi di riconoscimento.\nNelle pagine web.\nIl seguente esempio permette di creare un menu contestuale in JavaScript:\n&lt;p id=\"noContextMenu\"&gt;noContext = document.getElementById('noContextMenu');\nnoContext.addEventListener('contextmenu', e =&gt; {\n e.preventDefault();"}
{"id": "275353", "revid": "287204", "url": "https://it.wikipedia.org/wiki?curid=275353", "title": "Berbero", "text": ""}
{"id": "275357", "revid": "125949698", "url": "https://it.wikipedia.org/wiki?curid=275357", "title": "Luca Ward", "text": "Biografia.\nNasce ad Ostia da Aleardo Ward (figlio di Jone Romano e William James Ward e figliastro di Carlo Romano), attore e doppiatore e Maria Teresa Di Carlo (nota dopo il matrimonio come Maresa Ward), attrice di cabaret nata a Carsoli, in provincia dell'Aquila. Ha due fratelli pi\u00f9 piccoli, Andrea Ward e Monica Ward, anch'essi doppiatori. Il padre muore per un aneurisma il 3 dicembre 1973, dopo essere stato per pi\u00f9 di due mesi in coma. Ha un fratellastro da parte della madre, Metello Mori, anche lui doppiatore.\nNel campo del doppiaggio \u00e8 noto in particolar modo per aver dato la voce italiana a Russell Crowe nel film \"Il gladiatore\" di Ridley Scott.\nOltre alla carriera da doppiatore \u00e8 attore di teatro, televisione e cinema, ha iniziato in televisione da bambino lavorando in alcuni sceneggiati Rai. Sul grande schermo ha esordito nel 1984 con \"Chewingum\" di Biagio Proietti. Ha interpretato inoltre il personaggio di Massimo Forti nella soap-opera \"CentoVetrine\" e del duca Ottavio Ranieri nella serie tv \"Elisa di Rivombrosa\", entrambe trasmesse da Canale 5. Alla radio ha prestato la voce negli sceneggiati di Radio Due ai personaggi di Sandokan e di Diabolik.\nHa doppiato Corto Maltese nelle omonime produzioni di cartoni animati italo-francesi e a Sua Eccellenza il Palazzo, della serie animata andata in onda su MTV Excel Saga. Ha lavorato presso le societ\u00e0 Gruppo Trenta (dal 1992 al 1995), C.D.C. / SEFIT-CDC (1988-1989, poi 1996), Cine Doppiaggi (dal 1997 al 2000) e La BiBi.it (2002), per poi diventare doppiatore indipendente nel 2004. Nella stagione 2005-2006 interpreta il capitano Von Trapp nel musical, prodotto dalla Compagnia della Rancia, \"Tutti insieme appassionatamente\", regia di Saverio Marconi. Ruolo ripreso nella stagione 2014-2015 con la produzione Peep Arrow per la regia di Massimo Romeo Piparo.\nNel 2005 \u00e8 protagonista del film \"Dalla parte giusta\" diretto da Roberto Leoni e nel 2007 del film \"7 km da Gerusalemme\", tratto dall'omonimo romanzo di Pino Farinotti; nello stesso anno appare su Canale 5 nel film TV \"Un medico quasi perfetto\". Nel novembre dello stesso anno \u00e8 coprotagonista nella fiction di Rai 2 \"Donna detective\" con Lucrezia Lante della Rovere e Kaspar Capparoni. Il 28 marzo 2008 compare assieme alla sorella Monica tra i partecipanti della trasmissione televisiva \"I raccomandati\" condotta da Carlo Conti su Rai 1 e recita nella fiction \"Capri.\"\nNel 2009 prende parte alla fiction \"Un amore di strega\" interpretando il padre di Carlotta (Alessia Marcuzzi). Nello stesso anno vince il premio \"Leggio d'oro voce maschile dell'anno\" e Premio della critica alla VI edizione del Leggio d'oro.\nNel febbraio 2010 ha partecipato al reality \"L'isola dei famosi\", da cui \u00e8 stato costretto a ritirarsi a una settimana dall'inizio del programma a causa di un problema fisico dovuto a un trauma alla colonna vertebrale. A seguito di accertamenti medici al rientro in Italia, gli sono state diagnosticate le fratture di due vertebre e dell'osso sacro. Dal 2012 \u00e8 uno dei protagonisti della fiction di Canale 5 \"Le tre rose di Eva\", in cui interpreta Ruggero Camerana. Dal 2016 al 2017 \u00e8 coprotagonista nella soap \"Un posto al sole\".\nDal 2018 \u00e8 la voce narrante in \"Ulisse - Il piacere della scoperta\", programma documentaristico di Rai 1.\nNel 2019 \u00e8 la voce di Mufasa nel film \"Il re leone\", remake dell'omonimo film del 1994.\nIl 20 giugno 2020 con il figlio Lupo \u00e8 ospite di una puntata di \"Linea blu\". Il 1\u00ba luglio sbarca su Netflix con il film estivo \"Sotto il sole di Riccione\", e a settembre partecipa al programma TV \"Tale e quale show\" arrivando penultimo. Ogni mattina alle 9 continua a leggere l\u2019oroscopo su Radio Italia. Il 17 novembre \u00e8 ospite delle prime due puntate di \"Voice anatomy\", nuovo talk-show di Pino Insegno incentrato sul mondo della voce, e il 12 dicembre va in scena con il cast di \"The Full Monty\" a \"Ricomincio da Raitre\".\nNel marzo 2021 esce \"Il talento di essere nessuno\", la sua autobiografia scritta con Mariano Sabatini, per l'editore Sperling &amp; Kupfer. Presta poi la voce allo spot promozionale della Regione Sardegna e in estate prende parte al videoclip de \"La mia felicit\u00e0\", nuovo singolo di Fabio Rovazzi. Fa poi una comparsa ed \u00e8 il narratore in \"Tre sorelle\", film di Prime Video diretto da Enrico Vanzina.\nNel corso degli anni ha prestato la voce anche a diversi spot pubblicitari (Conad, Che Banca!, Sambuca Molinari, Actimel, Renault Captur, Jeep Compass, Ferrovie dello Stato, LEGO, WWF, Rummo, Guardia Costiera, Radio Italia, Regione Sardegna, DAZN, Amazon Prime Video, Gillette).\nVita privata.\n\u00c8 padre della doppiatrice Guendalina Ward, avuta dalla doppiatrice Claudia Razzi, sua ex moglie, dalla quale si \u00e8 separato dopo 25 anni di matrimonio. \u00c8 diventato padre di Lupo nel 2007 e di Luna nel 2009, avuti dall'attrice Giada Desideri. I due si sono sposati nel luglio 2013."}
{"id": "275369", "revid": "712828", "url": "https://it.wikipedia.org/wiki?curid=275369", "title": "Fratellanza Oscura", "text": ""}
{"id": "275370", "revid": "1652635", "url": "https://it.wikipedia.org/wiki?curid=275370", "title": "Luca (evangelista)", "text": "Il suo emblema \u00e8 il toro: l'attribuzione ha diverse interpretazioni e tradizioni; secondo San Girolamo e il vescovo Vittorino di Petovio (+304) si deve al fatto che nel suo Vangelo introduce come primo personaggio Zaccaria, padre del Battista. Costui, essendo sacerdote del tempio, offriva sacrifici di tori.\nBiografia.\nLe fonti relative al personaggio di Luca sono principalmente tratte dalle tradizioni del secolo successivo in cui sarebbe vissuto e, come osserva il \"Nuovo Grande Commentario Biblico\", \"le prime attribuzioni del terzo vangelo e degli Atti a Luca, antiocheno e compagno di Paolo, si hanno in scritti della seconda met\u00e0 del secolo II\" e \"tra le informazioni che non possono essere dedotte dal NT [vi sono:] l'autore fu Luca, un siro di Antiochia, che compose un vangelo derivato da Paolo, scrisse nell'Acaia (o a Roma o in Bitinia)\". Anche le informazioni ottenute dal Nuovo Testamento sono ritenute dubbie da molti critici, anche cristiani. Ad esempio, il Commentario citato ritiene che \"l'interpretazione dei tratti che distinguono il Paolo lucano \u00e8 difficilmente conciliabile con l'ammissione che il libro degli Atti sia stato scritto da un compagno di Paolo\" e \"il fatto che Luca stesso sia storicamente distante da Paolo \u00e8 suffragato fortemente da numerosi fattori che mancano nel ritratto che egli ne fa: non conosce affatto le sue lettere, n\u00e9 l'immagine ampiamente emergente dalle lettere, di un Paolo motivo di controversia nella chiesa n\u00e9 alcuna differenza, o quasi, tra la missione di Paolo e quella, p. es., di Pietro, o di Stefano, o di Filippo. Luca \u00e8 lo storico che riassume e d\u00e0 contorni al passato; non \u00e8, in nessuno dei due suoi libri, un attore della storia che ci narra\". Anche l'interconfessionale \"Bibbia TOB\", solleva dubbi in merito: \"La concordanza del pensiero degli Atti con quello delle lettere di Paolo resta perlomeno problematica in certi punti, per di pi\u00f9 importanti, come, per esempio, la nozione di apostolato oppure il ruolo della legge. Similmente, certe affermazioni o certi silenzi degli Atti risultano veramente sorprendenti: come pu\u00f2, ad esempio, un compagno di Paolo, che di solito si mostra cos\u00ec interessato al problema della conversione dei pagani, non parlare della crisi dei Galati? Questi problemi sono reali\"; Raymond Brown, in relazione alla teoria che Luca fosse il compagno di viaggio di Paolo, osserva inoltre che \"questa identificazione \u00e8 ora ampiamente messa in discussione a causa delle inesattezze dell'autore circa la carriera di Paolo (Gal1:16-17 e Atti 9:19-29) e delle differenze dal pensiero di Paolo come lo conosciamo dalle Epistole Paoline\". &lt;br&gt;Anche della presunta professione di medico di Luca non vi \u00e8 prova, anche perch\u00e9 in merito al linguaggio usato \"studi successivi hanno provato che il linguaggio di Luca non \u00e8 pi\u00f9 tecnico di altri autori dei quali sappiamo che non erano medici\".\nSecondo la tradizione cristiana, Luca era nato ad Antiochia di Siria da una famiglia pagana, ed esercitava la professione di medico; ad Antiochia aveva conosciuto Paolo di Tarso, qui condotto da Barnaba per formare alla fede la nuova comunit\u00e0 composta da ebrei e pagani convertiti al cristianesimo. Luca divenne discepolo degli apostoli e Paolo lo cita in alcune sue lettere, chiamandolo \"compagno di lavoro\" (nella \"Lettera a Filemone\", ), nella \"Lettera ai Colossesi\" viene indicato come \"caro medico\" (l'attribuzione di quest'ultima lettera \u00e8 per\u00f2 dibattuta e potrebbe essere stata redatta non da Paolo ma in ambienti a lui molto vicini). Mentre in carcere attende il supplizio, Paolo scrive a Timoteo che tutti ormai lo hanno abbandonato, eccetto uno: \"solo Luca \u00e8 con me\" (). E questa, secondo la tradizione, \u00e8 l'ultima notizia certa dell'evangelista.\nLuca possiede una buona cultura, lo si vede dal suo greco fluente ed elegante, dalla sua ottima conoscenza della \"Bibbia\" scritta in greco, detta dei \"Settanta\", e infine da come, di tanto in tanto, affiorano punti di contatto con il modo di scrivere degli storici greci del suo tempo (specialmente nella capacit\u00e0 di costruire discorsi verosimili, convincenti e diversificati in bocca a vari personaggi, soprattutto negli \"Atti\"). Il Vangelo che gli viene attribuito, scritto probabilmente tra il 70-80 d.C., \u00e8 dedicato a un certo Te\u00f2filo (probabilmente un eminente cristiano o, essendo apostrofato nel prologo dello stesso con qualcosa come \u00abeccellentissimo\u00bb, il suddetto titolo fa pensare presumibilmente a un personaggio dell'amministrazione imperiale); in ci\u00f2 Luca segue l'uso degli scrittori classici, che appunto erano soliti dedicare le loro opere a personaggi illustri. Altra ipotesi \u00e8 che egli intendesse dedicare il proprio vangelo a chi ama Dio (Teofilo = amante di Dio).\nAd ogni modo che il personaggio sia reale o fittizio, dal punto di vista letterario la cosa non \u00e8 importante; la dedica infatti testimonia soprattutto la maggiore coscienza da parte dell'autore rispetto agli altri evangelisti nella volont\u00e0 di fondare un'opera letteraria e storica, come dimostrano i tentativi di situare cronologicamente i fatti narrati. Con tali ambizioni storiografiche, i testi di Luca segnano un salto di qualit\u00e0 nello stile rispetto all'opera di Marco.\nAutorevoli studiosi ritengono che i vangeli, incluso il Vangelo secondo Luca, non sarebbero stati scritti dagli evangelisti a cui sono attribuiti per tradizione; ad esempio, Raymond Brown - insieme ad altri studiosi, come l'esegeta John Dominic Crossan, tra i cofondatori del Jesus Seminar, e lo storico e biblista Bart Ehrman - ritiene che i vangeli canonici sarebbero di autori ignoti e sottolinea altres\u00ec che tali autori non sarebbero stati neppure testimoni oculari, cosa che per il Vangelo secondo Luca si evince anche dalle stesse affermazioni dell'autore (). &lt;br&gt; Gli studiosi fanno, inoltre, rilevare come Luca non dimostri conoscenza storico-geografica della Palestina di cui scriveva e il teologo Raymond Brown - nel sottolineare le incongruenze storiche lucane, per la Nascita di Ges\u00f9, in merito alla narrazione del censimento, che \"\u00e8 dubbia su quasi ogni punto, nonostante gli elaborati tentativi degli studiosi per difendere l'accuratezza lucana\" - rileva altres\u00ec che \"uno studio del Vangelo di Luca e degli Atti mostra che Luca aveva delle carenze come storico; per esempio in Atti 5:36 indica Gamaliele, a met\u00e0 degli anni '30, riferirsi col passato alla rivolta di Teuda che non si \u00e8 verificata fino ai '40, e poi Luca genera ulteriore confusione facendo riferire a Gamaliele della rivolta guidata da Giuda il Galileo (AD 6) come se venisse dopo la rivolta di Teuda!\"; anche in merito ai riti della purificazione tale teologo - cos\u00ec come anche Rudolf Bultmann - osserva come Luca non sia stato storicamente corretto e conclude, in merito a tale purificazione, \"perch\u00e9 non ammettere semplicemente che Luca si confuse su questo punto, come nel censimento? Io ritengo tali inesattezze essere una prova del fatto che Luca non era cresciuto nell'ebraismo o in Palestina\". Anche geograficamente il Vangelo secondo Luca presenta delle lacune come ad esempio in , che riporta come Ges\u00f9 scendendo verso Gerusalemme (che \u00e8 in Giudea) attraversa prima la Samaria e poi la Galilea mentre invece si deve attraversare prima la Galilea e solo dopo la Samaria, oppure in , dove si descrive Nazaret situata su un monte mentre in realt\u00e0 \u00e8 in zona pianeggiante e con dislivelli di scarsa pendenza. L'interconfessionale \"Bibbia TOB\" sottolinea, in merito, come spesso l'autore del Vangelo secondo Luca dimostri una \"mancanza di familiarit\u00e0 con la geografia della Palestina e con diversi usi di questo paese\" e, nei resoconti sulla vita di Ges\u00f9, \"talvolta rivela una profonda indifferenza per la loro cronologia (4,16-30; 5,1-11; 24,51) o per la loro collocazione topografica (10,13-15; 13,34-35; 24,36-49)\".\n\u00c8 l'unico evangelista non ebreo. Il suo emblema era il toro, ovvero il vitello o il bue, secondo varie tradizioni e interpretazioni.\nLe reliquie.\nSecondo san Girolamo, le ossa di san Luca furono trasportate a Costantinopoli nella famosa basilica dei Santi Apostoli dopo la met\u00e0 del IV secolo; le sue spoglie giunsero poi a Padova, dove tuttora si trovano nella basilica di Santa Giustina. L'abate del monastero Domenico e il vescovo di Padova Gerardo Offreducci assieme a papa Alessandro III si ritrovarono per certificare che il corpo fosse effettivamente del santo evangelista. La stessa fonte infatti racconta che la sua reliquia giunse fino a Padova assieme a quella di san Mattia al tempo dell'imperatore romano Flavio Claudio Giuliano (361-363); altri scritti invece datano il trasferimento al secolo VIII durante una persecuzione iconoclastica.\nUna parte del suo cranio fu traslata dalla basilica di Santa Giustina alla cattedrale di San Vito a Praga nel XIV secolo per volont\u00e0 di Carlo IV di Lussemburgo, allora re di Boemia.\nUna costola del corpo del santo \u00e8 stata donata il 17 settembre 2000 al metropolita Hieronymos della Chiesa greco-ortodossa di Tebe.\nEsiste un'altra reliquia della testa nel Museo Storico Artistico \"Tesoro\" nella basilica di San Pietro in Vaticano. Un reliquiario contenente un'altra parte della testa di san Luca \u00e8 custodito a Cremona nella chiesa omonima gestita dai padri barnabiti.\nForme di devozione.\nTradizionalmente viene considerato dai cristiani anche patrono degli artisti, in modo particolare dei pittori; il primo iconografo che dipinse quadri di Maria, di San Pietro e San Paolo. Nel mondo esistono infatti diverse raffigurazioni a lui attribuite. Una di queste si trova proprio sopra le sue spoglie a Padova e rappresenta la Madonna \"Hodighitria\" (\"che indica la via\"); dipinto restaurato nel 1960.\nPatronati.\nSan Luca \u00e8 il patrono dei seguenti comuni italiani:"}
{"id": "275372", "revid": "125953547", "url": "https://it.wikipedia.org/wiki?curid=275372", "title": "Massimo Rossi (doppiatore)", "text": "\u00c8 fratello dei doppiatori Riccardo Rossi ed Emanuela Rossi e cugino dei doppiatori Laura Boccanera e Fabio Boccanera.\nBiografia.\n\u00c8 noto soprattutto per essere il doppiatore degli attori Sean Penn, dal film \"Bad Boys\" in poi, Charlie Sheen, da \"Wall Street\" in poi e nella sitcom \"Due uomini e mezzo\", Kiefer Sutherland nel ruolo di Jack Bauer nella serie televisiva \"24\", nel ruolo di Martin Bohm nella serie televisiva \"Touch\" e in molti dei suoi film, John Schneider in \"Smallville\", Alec Baldwin in \"30 Rock\", James Belushi nel ruolo di Jim nella sitcom \"La vita secondo Jim\", Henry Ian Cusick nel ruolo di Desmond Hume in \"Lost\", Christopher Meloni nel ruolo del detective Elliot Stabler nella serie televisiva \"Law &amp; Order - Unit\u00e0 vittime speciali\" e Ray Romano nel ruolo di Ray Barone in \"Tutti amano Raymond\".\nNel 2014 si \u00e8 cimentato nel doppiaggio di Riggan Thomson (Michael Keaton) e del suo alter ego che d\u00e0 il nome al film: \"Birdman\", pellicola vincitrice di quattro premi Oscar; \u00e8 interessante notare come la sua prestazione del personaggio fumettistico di Birdman ricordi molto quella di Rorschach in \"Watchmen\", film doppiato da lui anni prima.\nHa doppiato il personaggio del Generale Grievous nel terzo episodio della saga di \"Guerre stellari\" e nella serie animata \"\" e di Frank Martin (Jason Statham) nella saga di \"The Transporter\".\nDa non dimenticare il doppiaggio di Michael Corleone (Al Pacino) nel ridoppiaggio dei primi due capitoli della saga cinematografica de \"Il padrino\".\nFamoso anche per l'interpretazione del gatto con gli stivali in \"Shrek 2\"; in passato ad inizio carriera fu doppiatore di vari personaggi di anime giapponesi, tra cui Goemon Ishikawa XIII in \"Le nuove avventure di Lupin III\", Terence nell'anime \"Candy Candy\", del personaggio di Andr\u00e9 Grandier nell'anime \"Lady Oscar\" e Joe Shimamura alias 009 in \"Cyborg 009\".\nTra gli altri attori doppiati Antonio Banderas, Dennis Quaid, Chris Penn, Billy Crystal, Tom Hanks, Ray Liotta, John Ritter, Miguel Bos\u00e9, Bruce Willis, John Cena, Jean-Claude Van Damme, Andy Garc\u00eda.\nDal 2014 \u00e8 il nuovo doppiatore di Ridge Forrester in Beautiful sostituendo quella di Fabrizio Pucci dopo il recast del personaggio.\nDal 2015 \u00e8 la nuova voce di Phil Dunphy, interpretato da Ty Burrell, nella sitcom \"Modern Family\", dopo la scomparsa del collega Gaetano Varcasia.\nVita privata.\n\u00c8 sposato con l'assistente al doppiaggio Sabina Montanarella e ha due figli, tra cui la doppiatrice Valentina Rossi."}
{"id": "275376", "revid": "125629176", "url": "https://it.wikipedia.org/wiki?curid=275376", "title": "Sfondo (informatica)", "text": "In informatica gli sfondi sono immagini poste a scopo decorativo sullo sfondo della scrivania di un computer in un qualsiasi desktop environment (KDE o GNOME per quanto riguarda i sistemi operativi Unix-like) o in un qualsiasi sistema operativo con interfaccia grafica inclusa nel kernel (Microsoft Windows, OS/2, macOS, ecc) o come immagine di sfondo del browser Safari su iOS 15 e iPadOS 15.\nGeneralmente gli sfondi sono distribuiti in varie dimensioni che ricalcano la risoluzione dei comuni monitor, in modo tale da avere sul desktop l'immagine riprodotta a risoluzione reale (nessuna perdita di qualit\u00e0). Sono in genere personalizzabili su scelta dell'utente.\nStoria.\nIl sistema X Window \u00e8 stato uno dei primi sistemi a includere il supporto per un'immagine arbitraria come sfondo tramite il programma xsetroot, che almeno fin dalla versione X10R3 nel 1985 poteva affiancare lo schermo con qualsiasi colore solido o qualsiasi immagine binaria X BitMap file. Nel 1989 fu rilasciato un programma software gratuito chiamato xgifroot che consentiva di utilizzare un'immagine GIF a colori arbitraria come sfondo e nello stesso anno fu rilasciato il programma gratuito xloadimage che poteva visualizzare una variet\u00e0 di formati di immagine (comprese le immagini a colori in SunFormato file raster) come sfondo del desktop. Successivamente, sono stati rilasciati numerosi programmi che hanno aggiunto il supporto per sfondi per formati immagine aggiuntivi e altre funzionalit\u00e0, come il programma xpmroot (rilasciato nel 1993 come parte di fvwm) e il software xv (rilasciato nel 1994).\nIl sistema operativo Macintosh originale consentiva solo una selezione di modelli affiancati di immagini binarie 8 \u00d7 8 pixel; la capacit\u00e0 di utilizzare piccoli motivi di colore \u00e8 stata aggiunta nel Sistema 5 nel 1987. Mac OS 8 nel 1997 \u00e8 stata la prima versione per Macintosh a includere il supporto integrato per l'utilizzo di immagini arbitrarie come immagini desktop, piuttosto che piccoli motivi ripetuti. \nWindows 3.0 nel 1990 \u00e8 stata la prima versione di Microsoft Windows a fornire il supporto per la personalizzazione dello sfondo e ha utilizzato il termine \"sfondo\" per questa funzionalit\u00e0. Sebbene Windows 3.0 fosse fornito solo con 7 piccoli motivi (2 in bianco e nero e 5 a 16 colori), l'utente poteva fornire altre immagini nel formato file BMP con colori fino a 8 bit (sebbene il sistema fosse teoricamente in grado di gestire immagini a colori a 24 bit, lo ha fatto eseguendo il dithering su una tavolozza a 8 bit) per fornire funzionalit\u00e0 di sfondo simili altrimenti mancanti in quei sistemi. Una funzione di sfondo \u00e8 stata aggiunta in una versione beta di OS / 2 2.0 nel 1991. \nA causa dell'uso diffuso dei personal computer, alcuni sfondi sono diventati immensamente riconoscibili e hanno acquisito uno status culturale iconico. \"Bliss,\" lo sfondo predefinito di Microsoft Windows XP, \u00e8 diventato la fotografia pi\u00f9 vista degli anni 2000. \nSfondi animati.\nGli sfondi animati (a volte indicati come sfondi animati o \"sfondi dinamici\" ) si riferiscono a sfondi che presentano un'immagine in movimento o una scena 2D / 3D come sfondo del sistema operativo piuttosto che un'immagine statica, pu\u00f2 anche riferirsi a sfondi che vengono ciclati in una playlist, spesso con determinati effetti di transizione. Alcuni sistemi operativi, come il sistema operativo Android, forniscono il supporto nativo per gli sfondi animati.\nMicrosoft.\nWindows.\nI moderni sistemi Windows possono essere configurati per scorrere le immagini da una cartella a intervalli regolari. Windows non supporta nativamente gli sfondi animati, tuttavia, \u00e8 possibile installare software di terze parti per avere il pieno supporto per l'inserimento di immagini animate, file video, scene 2D o 3D e pagine web come sfondi. \u00c8 possibile trovare funzionalit\u00e0 simili nella funzionalit\u00e0 Active Desktop di Windows 98 e versioni successive.\nGoogle.\nAndroid.\nGli sfondi animati sono stati introdotti in Android 2.0 (Eclair) per fornire il supporto nativo per gli sfondi animati. Da un punto di vista tecnico, gli sfondi animati sono applicazioni software che forniscono un'immagine di sfondo in movimento e possono consentire l'interazione dell'utente o utilizzare altre funzionalit\u00e0 hardware e software all'interno del dispositivo (accelerometro, GPS, accesso alla rete, ecc.).\nApple.\nmacOS.\nmacOS ha il supporto integrato, tramite il pannello Desktop e salvaschermo nelle Preferenze di Sistema, per scorrere una raccolta di cartelle di immagini in un intervallo di tempo o quando si accede o si risveglia dalla sospensione. Da macOS Mojave, l'utente pu\u00f2 anche selezionare un \"Desktop dinamico\" che si aggiorna automaticamente per corrispondere visivamente all'ora del giorno. \nInoltre, macOS ha la capacit\u00e0 nativa di eseguire uno screen saver sul desktop; in questa configurazione, lo screen saver appare sotto le icone del desktop al posto dello sfondo del sistema. Tuttavia, macOS non \u00e8 dotato di un'interfaccia incorporata per farlo; deve essere eseguito tramite i comandi del terminale o varie applicazioni di terze parti. \niOS e iPadOS.\nGli sfondi animati dinamicamente sono stati introdotti anche in iOS 7 e versioni successive. E' possibile scegliere un'immagine predefinita da Apple oppure una delle proprie foto.\nPer cambiare lo sfondo dell'iPhone sono offerti due sistemi: o agendo tramite l'app Impostazioni, o utilizzando l'apposita opzione fornita dall'app Foto.\nLinux / Unix.\nGNOME.\nGNOME 2 pu\u00f2 anche essere impostato per scorrere le immagini da una cartella a intervalli regolari, in modo simile a Windows 7.\nKDE.\nKDE versione 4 e successive forniscono vari sfondi dinamici, inclusa una presentazione e altre opzioni fornite dai plugin, come i frattali e la mappa della Terra.\nEnlightenment.\nEnlightenment v17 supporta sequenze di immagini, sfondi desktop animati e interattivi nella sua configurazione predefinita."}
{"id": "275384", "revid": "466539", "url": "https://it.wikipedia.org/wiki?curid=275384", "title": "Nashville", "text": "Nashville \u00e8 la capitale dello Stato del Tennessee ed \u00e8 situata sulle sponde del fiume Cumberland nella contea di Davidson, nella parte centro-settentrionale dello Stato. \u00c8 uno dei centri pi\u00f9 importanti per la musica, per l'industria sanitaria, editoriale, dei trasporti.\nSecondo il censimento del 2018 la sua popolazione ammonta a abitanti (detti \"Nashvillians\"), ponendola al primo posto fra le citt\u00e0 pi\u00f9 grandi del Tennessee, seguita da Memphis. La sua area metropolitana \u00e8 la pi\u00f9 grande dello Stato e la popolazione relativa ammonta a a unit\u00e0.\nStoria.\nNashville venne fondata nel 1779 da alcuni esploratori capeggiati da James Robertson e James Donelson. Venne cos\u00ec chiamata in onore di Francis Nash, un generale di brigata della Carolina del Nord morto due anni prima nella Battaglia di Germantown durante la Guerra d'indipendenza americana. Grazie alla sua posizione strategica lungo il fiume Cumberland, l'insediamento crebbe facilmente. Nel 1806 Nashville venne riconosciuta come citt\u00e0 e venne proclamata capoluogo di contea. Infine, nel 1843, venne proclamata capitale dello stato del Tennessee.\nDurante la guerra civile americana, Nashville risult\u00f2 essere un nodo strategico, oltre che commerciale, di primaria importanza. Cadde nelle mani dell'Unione nel febbraio 1862, risultando essere cos\u00ec la prima capitale di uno stato confederato a venire conquistata dalle truppe federali.\nNel 1867 a Nashville si tenne il primo congresso del Ku Klux Klan, fondato due anni prima nel 1865, subito dopo la fine della guerra, da ex combattenti degli Stati Confederati d'America. \nVi si decise che il gruppo terroristico avrebbe perseguitato gli ex schiavi afroamericani e sostenuto nonostante tutto il continuo dello schiavismo e della segregazione razziale.\nGeografia fisica.\nTopografia.\nNashville si trova sul fiume Cumberland nella parte nord-occidentale del bacino di Nashville. L'altitudine di Nashville varia dai 117 m sopra il livello del mare al fiume Cumberland a 350 m sopra il livello del mare nel punto pi\u00f9 alto..\nSecondo lo United States Census Bureau, la citt\u00e0 ha un'area totale di ), di cui di esse sono terrestri e di esse sono costituite da corsi d'acqua (4,53%).\nClima.\nNashville ha un clima subtropicale umido, generalmente con inverni freddi o moderatamente freddi ed estati calde e umide. Le temperature medie mensili vanno dai nel mese di gennaio fino ai di luglio, con una variazione diurna della temperatura di 10- circa. Nei mesi invernali spesso delle leggere nevicate ricoprono Nashville. La nevicata media annua \u00e8 di circa , che rientra per lo pi\u00f9 nei mesi di gennaio e febbraio e, occasionalmente, marzo e dicembre. Il pi\u00f9 grande evento nevoso a partire dal 2000 si \u00e8 verificato il 16 gennaio 2003, quando Nashville fu ricoperta da di neve in una singola tempesta; la pi\u00f9 grande nevicata mai registrata era di , il 17 marzo 1892. Le precipitazioni sono in genere maggiori in inverno e primavera, mentre l'autunno \u00e8 pi\u00f9 secco. Primavera e autunno sono generalmente caldi, bench\u00e9 inclini a forti temporali che a volte comportano la formazione di tornado (si notino gli eventi del 16 aprile 1998, 7 aprile 2006, 5 febbraio 2008, 10 aprile 2009, 1-2 maggio 2010 e 3 marzo 2020). L'umidit\u00e0 a Nashville sfiora l'83% la mattina e il 60% nel pomeriggio, valori considerati moderati per il sud-est degli Stati Uniti. Negli ultimi decenni, a causa della crescita urbana, Nashville ha sviluppato un'isola di calore urbana: soprattutto durante le notti fresche e limpide, le temperature sono fino a pi\u00f9 calde nel cuore della citt\u00e0 che nelle zone rurali periferiche.\nLe lunghe primavere e gli autunni prolungati, in combinazione con una gamma diversificata di alberi e piante varie, si dimostrano ostili alle persone di Nashville che soffrono di particolari allergie, specialmente quella al polline. Nel 2008, Nashville \u00e8 stata classificata come la 18\u00aa citt\u00e0 fra le peggiori dove vivere se si soffre di allergie particolari (secondo uno studio condotto dalla Fondazione Asma e Allergie degli Stati Uniti).\nLa temperatura pi\u00f9 fredda mai registrata a Nashville \u00e8 stata il 21 gennaio 1985, mentre la pi\u00f9 alta il 29 giugno 2012.\nPaesaggio urbano.\nLa zona del centro di Nashville dispone di un vasto assortimento di attivit\u00e0 di intrattenimento, ristoranti, attrazioni culturali ed architettoniche. Le aree di Broadway e 2nd Avenue dispongono di luoghi di intrattenimento, locali notturni e un assortimento di ristoranti. A nord di Broadway si trovano il quartiere centrale degli affari di Nashville, Legislative Plaza, Capitol Hill e il Tennessee Bicentennial Mall. Attrazioni culturali e architettoniche si possono trovare in tutta la citt\u00e0.\nTre principali autostrade interstatali (I-40, I-65 e I-24) convergono in prossimit\u00e0 della zona del centro (\"downtown\") e molte citt\u00e0 della regione sono facilmente raggiungibili in auto in poche ore.\nIl primo grattacielo di Nashville, la Life &amp; Casualty Tower, \u00e8 stato completato nel 1957 e ha avviato la fase di costruzione di grattacieli nel centro urbano. Dopo la costruzione dell'AT&amp;T Building (comunemente noto ai locali come il \"Batman Building\") nel 1994, il centro della citt\u00e0 ha visto pochi progetti in cantiere fino alla met\u00e0 degli anni 2000. Molti nuovi sviluppi residenziali sono stati costruiti o sono in programma per i vari quartieri della citt\u00e0. Un grattacielo destinato a degli uffici, il The Pinnacle, \u00e8 stato recentemente inaugurato nel 2010. [22]\nMolti progetti civili e infrastrutturali o sono in programma, in corso o recentemente completati. In centro \u00e8 stato recentemente costruito un nuovo \"hub\" (centro di smistamento, simile ad un terminal) per gli autobus, insieme al completamento di altri progetti di edifici pubblici. Diversi parchi sono stati costruiti, a cominciare dal Public Square. Riverfront Park \u00e8 invece in costante espansione. Nel maggio 2013 \u00e8 stato inaugurato il centro The Music City, ideale per i congressi con i suoi m\u00b2, di cui di spazio espositivo.\nSociet\u00e0.\nEvoluzione demografica.\nAl censimento del 2018 Nashville e le citt\u00e0 satelliti di Belle Meade e Berry Hill contavano una popolazione di ( nel 2010), con una densit\u00e0 di 459,95/km\u00b2. La sua composizione etnica risultava cos\u00ec costituita: 57,5% bianchi non ispanici, 27,9% afro americani, 9,9% ispanici, 3,2% asiatici, 0,5% nativi americani, 0,1% oceaniani, 2,1% multirazziali. Tra le varie comunit\u00e0 etniche ce n'\u00e8 una abbastanza folta costituita da circa curdi, tanto che secondo la Vanderbilt University si tratta della comunit\u00e0 curda pi\u00f9 grande al di fuori del Medio Oriente. Durante le elezioni legislative in Iraq nel 2005, Nashville \u00e8 stata una delle poche localit\u00e0 internazionali dove gli espatriati iracheni hanno potuto votare.\nQuesta era la popolazione di Nashville alla data dei vari censimenti: 1830, ; 1850, ; 1870, ; 1890, ; 1900, ; 1910, ; 1920, ; 1940, .\nGoverno e politica.\nLa fusione tra la citt\u00e0 di Nashville e la Contea Davidson del 1963 fu un modo per combattere il problema di espansione urbana della citt\u00e0. Il nome ufficiale dell'entit\u00e0 allora costituita \u00e8 \"the Metropolitan Government of Nashville and Davidson County\", ma \u00e8 popolarmente nota come \"Metro Nashville\" o semplicemente \"Metro\".\nIl nuovo governo metropolitano fu organizzato nel 1963 in due distretti, il distretto \"servizi urbani\" (che interessa il vecchio territorio cittadino) e il distretto \"servizi generali\" (che si occupa del resto della contea di Davidson). Da allora il governo metropolitano offre i servizi di polizia, vigili del fuoco, elettricit\u00e0, acqua, trattamento fognario. La citt\u00e0 di Nashville \u00e8 governata dal Consiglio Metropolitano con un sindaco (nel 2013 Karl Dean), un vice sindaco (nel 2013 Diane Neighbors) e 40 consiglieri, dei quali 5 sono eletti liberamente e 35 rappresentano i singoli distretti.\nNashville \u00e8 una delle poche citt\u00e0 del sud che \u00e8 rimasta fedele al Partito Democratico. Il dominio politico dei democratici \u00e8 cos\u00ec assoluto che le vere competizioni si hanno tra l'ala populista del partito e quella del \"buon governo\". Il distretto congressuale che include Nashville (attualmente il quinto Distretto Congressuale del Tennessee) non \u00e8 stato pi\u00f9 vinto dal Partito Repubblicano dalla fine della guerra di secessione americana.\nArea metropolitana.\nNashville ha la pi\u00f9 grande area metropolitana del Tennessee e si estende in tredici contee della zona centrale dello Stato: Cannon, Cheatham, Davidson, Dickson, Hickman, Macon, Robertson, Rutherford, Smith, Sumner, Trousdale, Williamson e Wilson.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Nashville. Inoltre, la citt\u00e0 e i suoi sobborghi sono collegati tramite il servizio ferroviario suburbano Music City Star.\nParchi.\n ettari di terreno e 99 parchi e vie verdi (\"greenways\") sono di propriet\u00e0 e controllati dal Metro Board of Parks and Recreation (pi\u00f9 del 3% del totale della contea). ettari di terreno fanno parte dei Warner Parks, con un grande centro educativo, di strade panoramiche, di sentieri per escursionisti e di sentieri per l'equitazione. I Tennessee State Parks si trovano all'interno della citt\u00e0. Il Genio Militare statunitense (US Army Corps of Engineers) \u00e8 responsabile della manutenzione dei parchi intorno ai laghi Old Hickory Lake e Percy Priest Lake. A Nashville si trova anche il parco botanico di Cheekwood.\nSport.\nNashville ha diverse squadre sportive professionistiche, tra le quali i Nashville Predators della National Hockey League, i Tennessee Titans della National Football League. Ospita inoltre il Music City Bowl, una partita della NCAA football.\nInoltre qui ha sede la TNA.\nLe sedi sportive a Nashville sono a:\nCitt\u00e0 della musica.\nNashville \u00e8 soprannominata la \"citt\u00e0 della musica\" perch\u00e9 \u00e8 la sede del Grand Ole Opry, un famoso programma radiofonico di musica country, della Country Music Hall of Fame e di molte case discografiche. Ha inoltre sede a Nashville una delle pi\u00f9 grandi aziende produttrici di chitarre e bassi elettrici, la Gibson.\n\u00c8 stata definita l'Atene del sud-est degli Stati Uniti per i suoi numerosi istituti scolastici e per l'architettura classica di molti dei suoi edifici. Nel 1876, nel centenario della dichiarazione d'indipendenza, in uno dei suoi parchi fu eretta una copia del Partenone.\nAmministrazione.\nGemellaggi.\nNashville \u00e8 un'attiva partecipante nel programma delle citt\u00e0 gemellate e ha relazioni con le seguenti citt\u00e0:\nNashville sta esplorando la possibilit\u00e0 di avere un gemellaggio con\nle citt\u00e0 di Gerona in Spagna e di Road Town, nelle Isole Vergini britanniche."}
{"id": "275385", "revid": "1573940", "url": "https://it.wikipedia.org/wiki?curid=275385", "title": "Abelisauroidea", "text": "La superfamiglia degli abelisauroidi (Abelisauroidea ) comprende dinosauri carnivori dalle caratteristiche primitive, appartenenti al gruppo dei teropodi Ceratosauri e vissuti per\u00f2 alla fine dell'era dei dinosauri, ovvero nel Cretaceo..\nDistribuzione e habitat.\nQuesti dinosauri carnivori sono vissuti essenzialmente nei continenti meridionali (forse anche in Europa, ma la cosa non \u00e8 affatto sicura), prosperando soprattutto dove carnosauri e celurosauri erano pi\u00f9 rari o assenti. Anzi in buona parte del Gondwana sembrerebbe che verso la fine del Cretaceo, gli Abelisauroidi e gruppi con essi imparentati occupassero quasi completamente le nicchie da teropode non aviano. In particolar modo a met\u00e0 Cretaceo Spinosauridi e Carcarodontosauridi sparirono o (nel secondo caso, probabilmente) si ridussero drasticamente per numero e variet\u00e0 di generi e per diffusione geografica, permettendo agli Abelisauroidi di occupare alcune delle loro nicchie ecologiche.\nGli Abelisauroidi mantennero alcune caratteristiche \"primitive\" o meglio basali dei Ceratosauri, evolvendosi per\u00f2 in molti modi sorprendenti e diversificandosi in numerosissimi generi e famiglie per ora poco conosciuti. \u00c8 interessante notare come, tra gli Abelisauroidi, si siano sviluppate forme simili alle loro controparti settentrionali. Ad esempio gli abelisauridi erano di grandi dimensioni e possedevano grossi crani con denti acuminati, proprio come i tirannosauridi del Laurasia. I noasauridi, invece, erano piccoli carnivori analoghi, per nicchia ecologica, ai dromeosauridi e ai troodontidi del gruppo dei tetanuri.\nDescrizione.\nLe principali caratteristiche degli abelisauroidei riguardano il cranio, di solito stranamente accorciato e dotato di una mandibola gracile, e le vertebre: queste ultime possedevano insoliti processi laterali molto allungati, che suggerirebbero la presenza di un tipo di muscolatura molto particolare.\nSistematica.\nGli abelisauroidea sono definiti come un clade molto vasto che contiene il \"Carnotaurus Sastrei \" (Bonaparte, 1985) e il \"Noasaurus Leali \" (Bonaparte &amp; Powell, 1980). Sono tutti teropodi pi\u00f9 imparentati con il carnotaurus che con i ceratosauria.."}
{"id": "275387", "revid": "31685", "url": "https://it.wikipedia.org/wiki?curid=275387", "title": "Thabo Patrick Sefolosha", "text": ""}
{"id": "275389", "revid": "834", "url": "https://it.wikipedia.org/wiki?curid=275389", "title": "Derek Dick", "text": ""}
{"id": "275390", "revid": "834", "url": "https://it.wikipedia.org/wiki?curid=275390", "title": "Derek William Dick", "text": ""}
{"id": "275394", "revid": "933835", "url": "https://it.wikipedia.org/wiki?curid=275394", "title": "Autostrada A25 (Italia)", "text": "L'autostrada A25 (nota anche come \"Strada dei Parchi\") collega l'autostrada A24 presso lo svincolo direzionale di Torano di Borgorose, al confine tra Lazio e Abruzzo, all'autostrada A14 a Villanova di Cepagatti, nei pressi di Pescara. Quasi interamente compresa in Abruzzo, all'infuori delle poche decine di metri iniziali nel Lazio, attraversa perpendicolarmente l'Appennino abruzzese fino al mare Adriatico e la sua gestione, unitamente a quella della A24, \u00e8 di competenza di \"Strada dei Parchi S.P.A.\".\nStoria.\nL'apertura dell'autostrada avvenne in diverse fasi per le diverse tratte:\nPercorso.\nSi dirama dall'autostrada A24 nei pressi dello svincolo direzionale di Torano, attraversa la Marsica percorrendo i piani Palentini e la piana del Fucino. Superati i territori comunali di Avezzano, Celano e Pescina oltrepassa l'appennino abruzzese tramite la galleria San Domenico, lunga circa quattro chilometri, e giunge nell'area di Pratola Peligna-Sulmona nella valle Peligna. Superate le gole di Popoli l'autostrada attraversa la Val Pescara, e dopo aver superato i territori di Chieti e Cepagatti si innesta sull'autostrada A14 dopo circa due chilometri dallo svincolo di Villanova, nei pressi di Pescara.\nLa sua lunghezza totale \u00e8 di 115\u00a0chilometri, e le uniche due aree di servizio distano circa 90 chilometri una dall'altra, essendo posizionate a circa dieci chilometri dall'inizio e dalla fine del percorso autostradale. Sulla segnaletica, il chilometraggio comincia dal chilometro 72, ovvero il numero dei chilometri percorsi dall'A24 da Roma fino allo svincolo direzionale di Torano."}
{"id": "275398", "revid": "1442080", "url": "https://it.wikipedia.org/wiki?curid=275398", "title": "Autostrada A28 (Italia)", "text": "Lautostrada A28 ha origine a Portogruaro dall'autostrada A4, passa per la citt\u00e0 di Pordenone e dopo un percorso di poco pi\u00f9 di 40\u00a0km termina a Conegliano sull'A27. Il suo completamento ha richiesto ben 38 anni, per problemi legati all'impatto ambientale. Sono obbligatorie le dotazioni invernali dal 15 novembre al 15 aprile su tutta la tratta.\nStoria.\nNel 1950, quando fu assegnata la costruzione della A4 Venezia-Trieste ad Autovie Venete, la concessione era per costruire e gestire l\u2019autostrada Venezia - Palmanova - Trieste con diramazione Palmanova - Udine per 147 chilometri complessivi, mentre era previsto di collegare gli altri due capoluoghi di provincia Gorizia e Pordenone attraverso una strada a 4 corsie senza standard autostradali.\nPoco dopo al completamento della Venezia-Trieste e del raccordo Villesse-Gorizia, nel 1970, Autovie Venete propose un tracciato diverso ipotizzato in precedenza, cio\u00e8 il raddoppio della SS 251 a 4 corsie senza corsia di emergenza, era infatti stato presentato un tracciato nuovo completamente autostradale, che prevede anche una importante modifica all'uscita della A4 a Portogruaro.\nNel 1972 venne posata la prima pietra, e il 31 dicembre 1974 venne inaugurato il tratto A4 Portogruaro - Pordenone, che terminava sulla SS 251, con un incrocio. Negli anni seguenti in seguito all'aumento della popolazione di Pordenone, Sacile e Conegliano, grazie anche alla presenza dell'industria Zanussi-Electrolux con sedi sia a Porcia che Conegliano, la prima che ha subito un importante raddoppio fabbrica, la seconda acquista acquistata dal gruppo nel 1972, il dibattito sul prolungamento della A28 fino all'A27 si fece sempre pi\u00f9 vivo, anche se osteggiato dai trevigiani e dagli ambientalisti. Il prolungamento Pordenone-Conegliano, per 28,1 chilometri, venne per\u00f2 previsto da una legge del 1982, Piano decennale per la viabilit\u00e0 di grande comunicazione.\nA seguito dell'approvazione del progetto del primo tratto Pordenone-Fontanafredda venne realizzata una nuova uscita (Pordenone - Interporto) per collegare il costruendo interporto di Pordenone all'autostrada al posto di un'area di servizio in localit\u00e0 Villanova Vecchia di Pordenone ed il raccordo autostradale Cimpello - Pian di Pan da parte dell'ANAS in quanto l'uscita di Pordenone Sud venne chiusa per permettere la realizzazione del sovrappasso alla SS 251.\nNel 1985 dopo numerose varianti di percorso vennero approvati i primi due lotti e partono i lavori: il primo, 24: Pordenone-Porcia, e il secondo, 25: Porcia-Fontanafredda ed il collegamento Fontanafredda - SS 13. Nel novembre 1986 vengono conclusi i lavori, ma a seguito di un crollo nel collaudo del ponte sul fiume Noncello l'autostrada rimase chiusa per indagini della magistratura e altri collaudi alle strutture, l'ANAS nel novembre 1988 conferma la corrispondenza dell'opera agli standard costruttivi richiesti. Il 1\u00ba agosto 1992 venne aperta al traffico una sola carreggiata a doppio senso di marcia nel tratto Porcia-Pordenone. Il progetto di massima del tratto Fontanafredda-Conegliano venne redatto nel febbraio del 1986 e, nel giugno dello stesso anno, approvato dall'ANAS. Il terzo lotto, 26, e il quarto, 27, con i relativi collegamenti Sacile Est con la provinciale 50 e Sacile ovest con la SS 13, vennero consegnati nel 1991 e l'autostrada inaugurata il 17 dicembre 1994.\nIl progetto del tratto Sacile Ovest - innesto A27 venne redatto nel 1991, approvato dall'ANAS nel 1993, ma per problemi legati all'impatto ambientale ci fu il diniego della VIA, che \u00e8 stata rifatta due volte con numerose varianti e riduzione dell'area di occupazione dell'autostrada, ma \u00e8 stato scelto il percorso originale del 1991 per il lotto 28, mentre per il lotto 29 un percorso simile all'originale, destando alcune polemiche in fase di VIA in quanto tagliava di netto la linea delle risorgive ed i Pal\u00f9, nonostante ci\u00f2 \u00e8 stata soppressa di una area di parcheggio in localit\u00e0 Ghebo/Fontanelle in piena area Pal\u00f9 subito prima dello svincolo dell'A27.\nLe associazioni ambientaliste hanno proposto pi\u00f9 di una volta un percorso pi\u00f9 a Nord in affiancamento alla ferrovia con delle gallerie di sotto-attraversamento di Pianzano e Orsago, il problema del suddetto percorso era l'innesto con la A27 in quanto era troppo vicino all'uscita di Conegliano rendendo pericolose le entrate ed uscite, ed i costi delle gallerie dei centri abitati che richiedevano numerosi espropri e sistemi antiallagamento. Stessa cosa per un percorso Sud che sbuca in localit\u00e0 Santa Maria del Piave, dove per altro \u00e8 previsto un nuovo svincolo della A27 a servizio della popolazione locale.\nNel 2003 iniziarono i lavori del lotto 28, gi\u00e0 assegnati nel 2001 e conclusi il 16 settembre 2006, con l'apertura da parte di Autovie Venete del tratto Sacile Ovest - Godega di Sant'Urbano. Il tratto venne chiuso il 1\u00ba settembre 2009. La chiusura di tale tratto \u00e8 stata determinata dal ricorso effettuato dai cittadini di Pianzano al Consiglio di Stato per l'intensit\u00e0 del traffico in uscita dallo svincolo di Godega che intasava le vie del paese e l'assenza delle opere complementari. La bretella di collegamento con la SS13 Pontebbana che permette di evitare l'attraversamento del centro di Pianzano \u00e8 stata inaugurata il 23 agosto 2010, ma senza la riapertura dell'autostrada. Il tratto autostradale venne riaperto il 23 ottobre 2010, ma senza lo svincolo di Godega di Sant'Urbano, che \u00e8 rimasto chiuso fino al 10 dicembre, quando \u00e8 stato completato ed inaugurato il casello di Godega.\nI cantieri dell'ultimo tratto iniziano nel 2007, dopo ben 3 VIA e numerose prescrizioni ambientali per evitare di distruggere i Pal\u00f9, gi\u00e0 gravemente rovinati dalle bonifiche degli anni '70. L'ultimo tratto Godega di Sant'Urbano - innesto A27 a Conegliano venne inaugurato il 23 ottobre 2010. L'apertura di questa tratta, solamente provenendo dalla A27, \u00e8 stata anticipata nei weekend di agosto 2010 per permettere di evitare il tratto critico dell'autostrada A4 tra Mestre e Portogruaro nonostante i lavori non del tutto conclusi.\nL'autostrada oggi.\nL'autostrada \u00e8 da due corsie pi\u00f9 corsia d'emergenza, il tratto tra Fontanafredda e Cimpello funge anche da Tangenziale Sud per la citt\u00e0 di Pordenone, riducendo drasticamente il traffico nel sud della citt\u00e0 di Pordenone. Questa direttrice \u00e8 in gestione alla societ\u00e0 Autovie Venete, lungo l'itinerario sono presenti due aree di servizio: Gruaro e Porcia/Brugnera. Sulla tratta tra Azzano Decimo e Villotta in direzione Portogruaro sono presenti i dispositivi Safety Tutor per il controllo della velocit\u00e0 media. Sono obbligatorie le dotazioni invernali su tutta la tratta dal 15 novembre al 15 aprile.\nLa tratta da Sacile ovest (passato il casello di Cordignano) a Portogruaro \u00e8 esente da pedaggio.\nPercorso.\nL'autostrada inizia dallo svincolo della A4 nelle vicinanze della Zona industriale di Portogruaro e prosegue per un intero tratto quasi rettilineo fino all'uscita di Cimpello seguendo lo stesso percorso della SS 251, ma bypassando i centri abitati. Da qui l'autostrada si distacca dal percorso della SS 251 e segue il percorso della SS 13 mantenendo una distanza superiore rispetto a quella tenuta dalla SS 251, rendendo quindi necessario alcune bretelle di collegamento (RA 16, Bretella di Fontanafredda, Sacile Est, Sacile Ovest, Variante di Pianzano). Subito dopo l'uscita di Cimpello l'autostrada sovrappassa il fiume Meduna attraverso un viadotto, successivamente ci sono le uscite Pordenone Interporto - Centro Ingrosso e Pordenone Sud. Dopo aver oltrepassato l'uscita di Pordenone l'autostrada non procede pi\u00f9 in rettilineo e principalmente in viadotto superando il fiume Noncello e le risorgive di Porcia. L'uscita di Fontanafredda ricade interamente nel comune di Porcia, e il nome Fontanafredda deriva dal fatto che il tratto finale della bretella di Fontanafredda finisce a Ronche di Fontanafredda, a pochi passi dal confine comunale. Inoltre l'uscita di Fontanafredda viene usata anche per collegare le due zone industriali di Porcia. Nel tratto tra Sacile Est e Sacile Ovest l'autostrada supera il fiume Livenza con il viadotto pi\u00f9 lungo della A28 (ben 1.140 metri). Superata la Barriera di Cordignano l'autostrada taglia perpendicolarmente i Pal\u00f9 attraverso dei terrapieni e finisce a Conegliano."}
{"id": "275400", "revid": "729019", "url": "https://it.wikipedia.org/wiki?curid=275400", "title": "Autostrada A27 (Italia)", "text": "L'autostrada A27 d'Alemagna o, pi\u00f9 semplicemente, A27, \u00e8 un'autostrada italiana. Ha inizio a Venezia dalla tangenziale di Mestre, incontra poi l'A4 nei pressi di Mogliano Veneto, prosegue verso nord fino a Ponte nelle Alpi (Belluno), dove si congiunge alla SS 51 di Alemagna. Gestita da Autostrade per l'Italia, il tratto a pagamento comincia dalla barriera di Venezia Nord, dopo lo svincolo di Casale sul Sile, e arriva fino alla barriera di Belluno. Sono obbligatorie le dotazioni invernali dal 15 novembre al 15 aprile sull'intera tratta.\nStoria e descrizione.\nLa prima tratta dell'autostrada, da Mestre a Conegliano, venne aperta al traffico il 29 settembre 1972; il successivo 1\u00ba dicembre si aprirono altri , da Conegliano a Vittorio Veneto, e il 16 marzo dell'anno successivo il breve tratto terminale da Vittorio Veneto alla SS 51.\nL'autostrada tocca i principali centri della Marca Trevigiana (Mogliano Veneto, Treviso stessa, Conegliano, Vittorio Veneto) collegandoli rapidamente all'A4 e offrendo una pi\u00f9 comoda alternativa alla SS 51 per chi vuole raggiungere le localit\u00e0 turistiche delle Dolomiti. Dal 1995 \u00e8 stato aperto il prolungamento che da Vittorio Veneto Nord raggiunge Pian di Vedoia (Ponte nelle Alpi).\nCon quest'ultimo tratto dopo l'uscita di \"Vittorio Veneto Nord\", l'autostrada abbandona la Pianura Padano Veneta e si addentra tra le Prealpi scavalcando con alcuni arditi viadotti la val Lapisina, superando con due gallerie la sella di Fadalto e la zona del Lago di Santa Croce e terminando quindi a Pian di Vedoia presso Ponte nelle Alpi. Da Mestre a Conegliano \u00e8 a tre corsie, oltre alla corsia di emergenza.\nTra lo svincolo di \"Vittorio Veneto Sud\" e la galleria \"Monte Baldo\" si trova un altro breve tratto a tre corsie realizzato per snellire il traffico in corrispondenza di una pendenza piuttosto accentuata. Tra gli svincoli \"Vittorio Veneto Nord\" e \"Belluno\" le due carreggiate si discostano l'una dall'altra: la carreggiata nord \u00e8 stata ottenuta riutilizzando alcune gallerie e ponti originariamente realizzati come variante alla strada statale 51, mentre la carreggiata sud fu progettata appositamente per l'autostrada. La galleria \"Le Cave Ovest\" dovette essere riprogettata in corso d'opera perch\u00e9 attaccava l'instabile versante della montagna troppo in superficie: \u00e8 visibile l'abbandonato portale sud.\nLungo l'itinerario sono presenti quattro aree di servizio: Piave Est e Piave Ovest (a servizio delle due carreggiate, ora sostituite dalle aree Sile, posizionate pi\u00f9 a sud), Cervada Ovest (solo per la carreggiata nord), Ponte nelle Alpi Ovest (solo per la carreggiata sud, anche se fu costruito un apposito svincolo con un ponte pedonale per renderla accessibile anche dall'altra carreggiata). Il percorso \u00e8 molto panoramico e le corsie di marcia ampie rendono il tracciato pi\u00f9 sicuro e comodo.\nLa gestione di questo tratto autostradale \u00e8 di competenza di \"Autostrade per l'Italia\".\nIl tratto terminale (la diramazione per l'aeroporto Marco Polo) in direzione Mestre, inaugurato nel 1991, dell'A27 \u00e8 classificato come A57-Diramazione aeroporto dall'8 febbraio 2009, data dell'apertura del \"Passante di Mestre\". Questo tratto non \u00e8 stato comunque mai classificato come A27.\nNel dicembre 2012 \u00e8 stata aperta una nuova uscita per Mogliano Veneto (pi\u00f9 vicina al centro abitato rispetto a quella precedente, che per\u00f2 rimane attiva da/per Venezia e per Belluno ed ha assunto la nuova denominazione di Casale sul Sile).\nProlungamento verso l'Austria.\nDa anni si discute la proposta di prolungare l'autostrada verso il Cadore, la Mauria e Tolmezzo per poi collegarla con l'autostrada A23.\nIl progetto originario era collegarsi alle autostrade austriache e tedesche in modo da raggiungere Monaco di Baviera (da cui la denominazione \"autostrada d'Alemagna\").\nDal 2010 \u00e8 stata fortemente rilanciata sia dalla giunta regionale veneta che dalle controparti bavaresi l'idea dell'autostrada Venezia-Monaco, nonostante l'opposizione della giunta provinciale di Bolzano e del land austriaco del Tirolo; la giunta regionale veneta ha dato inoltre parere favorevole al prolungamento dell'A27 fino a Pieve di Cadore, con i seguenti svincoli: Pian di Vedoia, Longarone e Pian de l'Abate.\nNel 2016 una votazione del Parlamento europeo ha, di fatto, bloccato ogni possibile estensione verso nord.\nDato che il lungo viadotto traversante la Val Lapisina non \u00e8 dotato di un sistema di raccolta delle acque reflue, le autocisterne trasportanti prodotti suscettibili di contaminare le acque sono costrette ad uscire allo svincolo Vittorio Veneto Nord, percorrere la strada statale 51 di Alemagna e rientrare in autostrada a Cadola; nel senso contrario devono uscire da Belluno e rientrare dallo svincolo Vittorio Veneto Nord.\nDate di apertura.\nLo svincolo del Lago di Santa Croce \u00e8 unidirezionale perch\u00e9 era uno svincolo provvisorio; questo svincolo avrebbe dovuto essere chiuso quando venne aperto il tratto da Cadola al Lago di Santa Croce. \u00c8 rimasto aperto per via delle attivit\u00e0 economiche del Lago di Santa Croce.\nTabella percorso.\nGallerie.\nL'autostrada presenta diverse gallerie:\nLa galleria San Floriano fino al 2001 era priva di illuminazione, data la breve lunghezza e dal momento che \u00e8 completamente rettilinea. Le gallerie Fadalto Est/Ovest, Santa Croce Est e Le Cave Est/Ovest inizialmente avevano due file di lampade, ma nel 2006 la fila di destra \u00e8 stata eliminata dal momento che nelle gallerie autostradali \u00e8 obbligatoria una sola fila in quanto a senso unico a differenza delle gallerie su strade a doppio senso. Qualche anno dopo, la stessa sorte \u00e8 anche accaduta alla galleria Monte Baldo."}
{"id": "275403", "revid": "729019", "url": "https://it.wikipedia.org/wiki?curid=275403", "title": "Autostrada A30 (Italia)", "text": "La A30 \u00e8 un'autostrada a pedaggio che collega Caserta a Salerno, distaccandosi dall'autostrada A1 poco prima della barriera di Napoli nord e immettendosi senza soluzione di continuit\u00e0 nell'autostrada A2 del Mediterraneo presso Fisciano.\nDescrizione.\n\u00c8 costituita da due carreggiate da tre corsie pi\u00f9 corsia di emergenza per senso di marcia ed ha una lunghezza di 55\u00a0km. Ha un tracciato rettilineo e pianeggiante.\nCollega l'Autostrada A1 con il raccordo di Avellino e con la Autostrada A2 permettendo di evitare il nodo di Napoli per chi va o proviene dalla Basilicata e dalla Calabria; nei pressi di Nola incrocia l'Autostrada A16 da e per la Puglia.\nNei tratti autostradali in direzione Salerno tra Nola dal km 17,2 e Castel San Giorgio al km 42,8 e nei tratti autostradali in direzione Caserta tra Nocera-Pagani dal km 41,0 ed il bivio A30/A1 al km 1,3; la velocit\u00e0 \u00e8 controllata elettronicamente attraverso il sistema di misurazione della velocit\u00e0 media Safety Tutor.\nLa gestione \u00e8 di competenza di \"Autostrade per l'Italia SpA\".\nStoria.\nQuesta breve autostrada fu costruita per decongestionare la parallela e insufficiente A3 Napoli-Pompei-Salerno. Si scelse di partire dall'A1 poco a sud dell'ultima Area di Servizio. I primi da Caserta a Nola vennero aperti al traffico il 1\u00ba luglio 1975.\nIl 5 maggio dell'anno successivo segu\u00ec la tratta successiva fino a Salerno, di di lunghezza; il viadotto Sarno fu inizialmente aperto a carreggiata unica, in attesa del completamento della carreggiata sinistra che fu aperta nel luglio del 1977.\nSi attraversa un territorio relativamente poco abitato, e anche per questo gi\u00e0 in sede di costruzione \u00e8 stata realizzata a 3 corsie pi\u00f9 corsia d'emergenza. Nei pressi di Nola interseca la A16.\nCon l'uscita di Palma Campania interseca il raccordo SS 268, supera i paesi a monte del Vesuvio per poi discendere la valle del Sarno. A Fisciano, nei pressi dell'Universit\u00e0 degli Studi di Salerno, interseca il raccordo di Avellino, fino ad immettersi nell'A2\nOggi l'autostrada termina qui, ma originariamente doveva arrivare a Fratte e collegarsi direttamente alla A3 e all'A2. L'ANAS per\u00f2 non concesse gli ultimi 15\u00a0km e prefer\u00ec migliorare il tratto stradale tra Fisciano e Salerno dell'allora superstrada. Si procedette all'ampliamento a due carreggiate da due corsie pi\u00f9 la corsia di emergenza trasformandola cos\u00ec in un raccordo autostradale e dal giugno 2017 in autostrada.\nL'autostrada Caserta - Salerno sorge su un territorio piano, senza grossi problemi di orografia. Questo ne determin\u00f2 una costruzione molto rettilinea, soprattutto nel primo tratto. Pi\u00f9 a sud il tratto terminale dopo Castel San Giorgio presenta due gallerie prima del piazzale della Barriera \"Salerno-Mercato San Severino\".\nA causa della fiorente zona industriale di Nola, il casello fu spostato dalla A16 alla A30 per essere pi\u00f9 vicino alle industrie, ma anche molto decentrato rispetto al paese.\nNegli ultimi anni \u00e8 stato completato il nuovo casello di Palma Campania, che si collega alla Strada statale 268 del Vesuvio e serve un bacino d'utenza molto ampio formato dai grossi paesi vesuviani. Inoltre \u00e8 in fase di approvazione, la costruzione di un altro svincolo nei pressi di Maddaloni."}
{"id": "275416", "revid": "281779", "url": "https://it.wikipedia.org/wiki?curid=275416", "title": "Principio di Bernoulli", "text": ""}
{"id": "275417", "revid": "486946", "url": "https://it.wikipedia.org/wiki?curid=275417", "title": "Theodor Ludwig Wiesengrund-Adorno", "text": ""}
{"id": "275418", "revid": "118127654", "url": "https://it.wikipedia.org/wiki?curid=275418", "title": "Canta che ti passa", "text": "Canta che ti passa \u00e8 un modo di dire molto diffuso nella lingua italiana colloquiale.\n\u00c8 un invito a non spaventarsi e a curare le preoccupazioni e i timori con il canto. Pare che l'espressione sia stata incisa in una trincea da un soldato sconosciuto durante la Prima guerra mondiale: l'ufficiale e scrittore Piero Jahier la trascrisse come epigrafe di una raccolta di \"Canti del soldato\" (Milano, 1919). Nella prefazione (firmata con lo pseudonimo di Pietro Barba), Jahier parla del \u00abbuon consiglio che un fante compagno aveva graffiato nella parete della dolina: canta che ti passa\u00bb.\nIn realt\u00e0 la funzione terapeutica del canto \u00e8 nota sin dall'antichit\u00e0, e ha ispirato miti come quelli del cantore Orfeo. Restando nell'ambito della letteratura italiana, si veda questo verso di Petrarca (Canzoniere XXIII, 4):"}
{"id": "275419", "revid": "1573940", "url": "https://it.wikipedia.org/wiki?curid=275419", "title": "Abelisauridae", "text": "Abelisauridae (il cui nome significa \"lucertole di Abel\") \u00e8 una famiglia (o \"clade\") di grandi dinosauri teropodi ceratosauri, che prosperarono durante tutto il periodo Cretaceo, in quello che allora era il super-continente di Gondwana, mentre oggi i loro fossili sono stati ritrovati in Africa, Sud America, India e anche sull'isola di Madagascar. Alcuni resti frammentari sono stati ritrovati anche nel Portogallo del Giurassico; inoltre vi \u00e8 la conferma di almeno due generi di abelisauridi in Europa. I primi abelisauridi apparvero all'inizio del Giurassico medio, e sappiamo che almeno una specie (\"Majungasaurus\") sopravvisse fino all'estinzione di massa dei dinosauri, 65 milioni di anni fa.\nCome la maggior parte dei teropodi, gli abelisauridi erano carnivori bipedi. Le loro caratteristiche principali erano le zampe posteriori lunghe adatte alla corsa, corporatura massiccia, braccia atrofiche e un muso corto e schiacciato spesso ornato di corna o spunzoni ossei. La maggior parte degli abelisauridi noti aveva dimensioni comprese tra i 5 e i 9 metri (tra i 17 e i 30 piedi) di lunghezza, dal muso alla punta della coda, fatta eccezione per un nuovo esemplare non ancora descritto ritrovato nel nord-ovest del Turkana, in Kenya, Africa, che pare abbia raggiunto una lunghezza tra gli 11 e i 12 metri (dai 36 ai 39 piedi). Prima della creazione della famiglia degli abelisauridi, si pensava che i loro resti appartenessero ad una nuova categoria di tirannosauridi sudamericani.\nDescrizione.\nGli arti posteriori degli abelisauridi erano molto pi\u00f9 tipici di quelle dei ceratosauri, con l'astragalo e il calcagno (ossa della caviglia superiori) fuse tra loro e alla tibia, formando il \"tibiotarsus\". La tibia era pi\u00f9 corta del femore, donando agli arti posteriori un'apparenza tozza. Solo tre dita del piede erano funzionali e toccavano il terreno: il secondo, il terzo e il quarto dito del piede, mentre il primo dito o sperone o alluce, non toccava mai il terreno in quanto troppo corto.\nCranio.\nAnche se le proporzioni del cranio variavano da specie a specie, il teschio degli abelisauridi era generalmente molto alto e corto in lunghezza. In \"Carnotaurus\", per esempio, il cranio era alto quasi quanto era lungo. La premascella degli abelisauridi era molto alta, per cui la parte anteriore del muso era smussata e non rastremata, come visto in molti altri teropodi.\nLe due ossa del cranio, le ossa lacrimali e le ossa postorbitali, proiettate nella cavit\u00e0 oculare dalla parte anteriore e posteriore, quasi lo dividevano in due sezioni. L'occhio era collocato nella sezione superiore, che era inclinata leggermente verso l'esterno in \"Carnotaurus\", forse per fornire un certo grado di visione binoculare. Il lacrimale e il postorbitale si proiettavano anche al di sopra della cavit\u00e0 oculare, formando creste di varie forme e dimensioni sopra l'occhio in base alla specie.\nSulla maggior parte dei crani degli abelisauridi, erano presenti varie strutture ossee che variavano da corni ossei ricoperti di cheratina, lunghe scanalature, depressioni e spunzoni. Come negli altri ceratosauri, le ossa frontali del tetto cranio, erano fuse insieme. In particolare, i carnotaurini possedevano numerosi adornamenti ossei sul cranio. Il \"Carnotaurus\" per esempio aveva due vistose corna proiettate verso l'esterno, sopra gli occhi, mentre il suo parente pi\u00f9 stretto \"Aucasaurus\" aveva proiezioni pi\u00f9 piccole nella stessa area. Anche i majungasaurini, come il \"Majungasaurus\" e il \"Rajasaurus\" possedevano abbellimenti ossei sul cranio che per\u00f2 si limitavano ad un singolo corno nel mezzo della fronte. Secondo i paleontologi queste strutture erano utilizzate per il riconoscimento intraspecifico e nel corteggiamento. In \"Arcovenator\", il margine dorsale dell'osso postorbitale (e probabilmente anche il lacrimale) \u00e8 addensato dorsolateralmente, formando una sorta di \"sopracciglia\" ossea molto pronunciata che si elevava al di sopra del tetto cranio. Forse questa escrescenza ossea forniva una base per una struttura pi\u00f9 vistosa di cheratina o di squame, come display sessuale.\nArti anteriori.\nLe ossa degli arti anteriori degli abelisauridi sono piuttosto distintivi ma tendono a non preservarsi infatti solo i carnotaurini \"Aucasaurus\" e \"Carnotaurus\" e il \"Majungasaurus\" mostravano ancora gli arti anteriori intatti. Tutti gli abelisauridi avevano arti e rudimentali, praticamente atrofizzati e inutilizzabili. Le ossa dell'avambraccio (radio e ulna) erano estremamente brevi, rappresentando solo il 25% della lunghezza del braccio superiore, ossia l'omero, in \"Carnotaurus\" e il 33% in \"Aucasaurus\". L'intero braccio era tenuto dritto e l'articolazione del gomito era immobile.\nCome \u00e8 tipico per i ceratosauri, le mani degli abelisauridi possedevano quattro dita per mano, ma questa \u00e8 l'unica somiglianza tra le due famiglie in quanto negli abelisauridi il carpo non esisteva e le ossa delle quattro dita (metacarpi) si attaccavano direttamente all'avambraccio. Le dita erano composte da: una sola falange-artiglio su primo e quinto dito, tre falangi sul terzo dito e due falangi sul secondo dito. Le due dita esterne fornite di una sola falange erano pressoch\u00e9 inesistenti e immobile. Gli artigli delle mani erano molto piccoli in \"Eoabelisaurus\" e totalmente assenti nei carnotaurini.\nTuttavia i parenti pi\u00f9 prossimi degli abelisauridi, come il \"Noasaurus\" e il \"Ceratosaurus\" avevano braccia funzionali e dotate di dita e artigli funzionali e mobili. Secondo una teoria del paleobiologo Alexander O. Vargas gli abelisauridi hanno subito una drastica riduzione degli arti anteriori a seguito di un difetto genetico, che ha causato la perdita dei geni HOXA11 e HOXD11, due geni che regolano lo sviluppo degli arti anteriori. \u00c8 stato anche ipotizzato che in abelisauridi come il Carnotaurus e il Majungasaurus zampe anteriori cos\u00ec corte avrebbero potuto avere una funzione sociale. L'omero di questi dinosauri era capace di movimenti all'articolazione della spalla completamente differenti rispetto a quelli di altri grandi teropodi. Sembra infatti che potessero distendere le braccia all'infuori, capacit\u00e1 che forse veniva esibita in rituali d'accoppiamento o per scoraggiare i rivali. Questo spiegherebbe anche perch\u00e9 zampe cos\u00ec corte si siano mantenute in tutti gli abelisauridi invece di scomparire.\nDistribuzione.\nGli Abelisauroidi sono in genere considerati come un gruppo sviluppatosi unicamente nel Cretaceo, anche se i primi resti abelisauridi risalgono al Giurassico medio dell'Argentina (classificati come la specie \"Eoabelisaurus mefi\") e, eventualmente, anche dal Madagascar (anche se si tratta di resti frammentari di una specie ancora senza nome); oltre che ad ulteriori nuovi resti molto frammentari attribuiti ad un abelisauride (una tibia sinistra, un femore destro e una tibia destra) ritrovati nei Letti Tendaguru, in Tanzania e risalenti al Giurassico. Durante il Cretaceo superiore, mentre l'emisfero boreale era colonizzato dai tirannosauridi, gli abelisauridi colonizzarono l'intero emisfero australe in particolar modo il Sud America e l'Africa, che all'epoca formavano il supercontinente di Gondwana. Tuttavia sono stati ritrovati vari abelisauridi anche in India come l\"Indosuchus\" e il \"Rajasaurus\" ), mentre nella remota isola di Madagascar (gi\u00e0 all'epoca un'isola separata dall'Africa) il predatore dominante era il \"Majungasaurus\". Tuttavia, la scoperta del \"Rugops\" in Africa e alcuni scarsi materiali frammentari dal Cretacico medio del Nord Africa hanno smentito l'ipotesi che il gruppo si fosse evoluto separatamente dal continente. La presenza di abelisauridi nel Cretacico medio in Sud America mostrano che il gruppo esisteva gi\u00e0 prima della rottura del Gondwana. Nel 2014, la descrizione di \"Arcovenator\" dal sud della Francia ha fornito la prima prova indiscutibile della presenza di abelisauridi in Europa. L\"Arcovenator\" presenta una forte somiglianze con il \"Majungasaurus\" del Madagascar e con gli abelisauridi indiani, ma non con le forme del Sud America. Difatti, l\"Arcovenator\", il \"Majungasaurus\" e le forme indiane sono tutte uniti nel nuovo \"clade\" dei Majungasaurinae.\nClassificazione.\nI paleontologi Jos\u00e9 Bonaparte e Fernando Novas coniarono il nome abelisauridae nel 1985, quando hanno descrissero l'omonimo \"Abelisaurus\". Il nome \u00e8 formato dal nome della famiglia di Roberto Abel, che scopr\u00ec i resti di \"Abelisaurus\", unendola alla parola del greco antico \u03c3\u03b1\u03c5\u03c1\u03bf\u03c2/\"sauros\" che significa \"lucertola\". Il suffisso, molto comune, -idae \u00e8 applicata dagli zoologici per i nomi delle famiglie di animali e anch'essa deriva dal suffisso greco -\u03b9\u03b4\u03b1\u03b9/\"-idai\", che indica un sostantivo plurale.\nLa famiglia degli abelisauridae \u00e8 una famiglia di rango a base di tassonomia di Linneo, all'interno dell'infraordine di Ceratosauria e all'interno della superfamiglia degli Abelisauroidea, che contiene anche la famiglia dei Noasauridae. Ha avuto diverse definizioni di tassonomia filogenetica. Era stata originariamente definito come un nodo alla base del taxon che comprendeva l\"Abelisaurus\", il \"Carnotaurus\", il loro antenato comune e tutti i loro discendenti.\nSuccessivamente \u00e8 stato ridefinito come taxon di cui fanno parte tutti gli animali pi\u00f9 strettamente legati ad \"Abelisaurus\" (o al pi\u00f9 completo \"Carnotaurus\") rispetto che a \"Noasaurus\". La definizione del gruppo che comprenderebbe animali come il \"Rugops\" o l\"Ilokelesia\", entrambi pi\u00f9 primitivi di \"Abelisaurus\" e dovrebbero essere inclusi per definizione in gruppo a loro stante, all'interno per\u00f2 di abelisauridae. All'interno della famiglia vi \u00e8 il sottogruppo dei Carnotaurinae, che comprende anche \"Aucasaurus\" e \"Carnotaurus\" entrambi riuniti come \"Carnotaurini\".\nCaratteristiche comuni.\nPurtroppo, scheletri completi di abelisauridi sono difficili da trovare e i pochi completi appartengono ad abelisauri pi\u00f9 evoluti come \"Carnotaurus\", \"Aucasaurus\" e \"Skorpiovenator\", rendendo difficile stabilire caratteristiche distintive dello scheletro per la famiglia nel suo complesso. Tuttavia, la maggior parte degli abelisauri sono noti da alcune ossa del cranio, in modo da poter essere classificati in base alla morfologia del cranio.\nMolte caratteristiche del cranio degli abelisauridi erano condivise con la famiglia dei carcharodontosauridae. Queste caratteristiche comuni, insieme al fatto che gli abelisauridi sembrano aver sostituito i carcharodontosauridi in Sud America, hanno portato i paleontologi a credere che i due gruppi avessero lo stesso stile di vita o che fossero in qualche modo correlati. Tuttavia, non vi \u00e8 alcuna analisi cladistica a favore di questa ipotesi ne prove di tale relazione, a parte il cranio, tra abelisauridi e carcharodontosauridi. Oltre al fatto che quest'ultimi sono pi\u00f9 strettamente imparentati agli allosaurodi che ai ceratosauri.\nFilogenesi.\nDi seguito \u00e8 riportato un cladogramma creato da Tortosa \"et al.\" (2013), dopo la scoperta di \"Arcovenator\" e la creazione della sottofamiglia dei Majungasaurinae.\nL\"Ilokelesia\" era stato originariamente descritto come un sister taxon di Abelisauroidea. Tuttavia, Sereno lo colloc\u00f2 provvisoriamente pi\u00f9 vicino ad \"Abelisaurus\" che ai noasauridi, atto che \u00e8 tuttora accettato da analisi recenti. Se venisse applicata la definizione della famiglia i generi \"Ilokelesia\" e \"Rugops\" sono quindi abelisauridi primitivi. Tuttavia, per quanto possano essere pi\u00f9 basale di \"Abelisaurus\", sono comunque al di fuori della famiglia degli abelisauridi. La scoperta dell\"Ekrixinatosaurus\" fu pubblicata nel 2004, quindi non fu inclusa nell'analisi di Sereno. Tuttavia, un'analisi indipendente, eseguita da Jorge Calvo e colleghi, mostra che si tratta anch'esso di un abelisauride.\nAlcuni scienziati includono lo \"Xenotarsosaurus\" argentino e il \"Compsosuchus\" indiano come abelisauridi primitivi, mentre altri li considerano al di fuori di Abelisauroidea. I francesi \"Genusaurus\" e \"Tarascosaurus\" sono pure stati inclusi tra gli abelisauridi, ma sono noti solo da frammenti e potrebbe trattarsi di ceratosauri basali.\nCon la descrizione di \"Skorpiovenator\", nel 2008, Canale \"et al.\" pubblicarono una seconda analisi filogenetica concentrandosi sulle abelisauridi del Sud America. Nei loro risultati, scoprirono che tutte le forme del Sud America, tra cui \"Ilokelesia\" (tranne \"Abelisaurus\"), andavano raggruppati come un sub-\"clade\" dei Carnotaurinae, chiamato Brachyrostra. Nello stesso anno Matthew T. Carrano e Scott Sampson pubblicarono una nuova grande analisi filogenetica sui ceratosauri. Con la descrizione dell\"Eoabelisaurus\", Diego Pol e Oliver WM Rauhut (2012) combinarono queste analisi e aggiunsero dieci nuovi generi. Il seguente cladogramma espone la loro analisi."}
{"id": "275420", "revid": "18397", "url": "https://it.wikipedia.org/wiki?curid=275420", "title": "Telecom Italia media", "text": ""}
{"id": "275421", "revid": "22356", "url": "https://it.wikipedia.org/wiki?curid=275421", "title": "Abelisauridi", "text": ""}
{"id": "275423", "revid": "22356", "url": "https://it.wikipedia.org/wiki?curid=275423", "title": "Abelisauroidei", "text": ""}
{"id": "275425", "revid": "37401", "url": "https://it.wikipedia.org/wiki?curid=275425", "title": "Ibn Hamdis", "text": "Biografia.\nAb\u016b Mu\u1e25ammad \u02bfAbd al-Jabb\u0101r ibn Ab\u012b Bakr ibn Mu\u1e25ammad ibn \u1e24amd\u012bs al-Azd\u012b al-\u1e62iqill\u012b nacque da una famiglia nobile intorno al 1056. Verso il 1078, quando era gi\u00e0 in stato avanzato la conquista normanna della Sicilia, lasci\u00f2 l'isola imbarcandosi nel porto di Marzamemi per giungere in al-Andalus dopo una traversata in cui tocc\u00f2 la costa dell'Ifriqiya. A Siviglia fu accolto alla corte del principe, poeta e mecenate Muhammad al-Mu\u02bftamid, in una sorte che lo accomunava a quella dell'altro esule siciliano al-Ballan\u016bb\u012b. Al principe abbadide rimase amichevolmente vicino anche dopo la detronizzazione subita dagli Almoravidi e il conseguente imprigionamento in Marocco. Dopo la morte dell'amico (1095), fu accolto a Bij\u0101ya, in Algeria, sotto la protezione del principe hammadita Mansur ibn Nasir. Dopo la scomparsa di quest'ultimo (1105) fu ospitato per almeno un ventennio nella citt\u00e0 tunisina di Mahdia alla corte dei principi ziridi. Una poesia di Ibn \u1e24amd\u012bs celebra la vittoria ziride contro la flotta normanna a capo Dimas nel 1123. Ibn \u1e24amd\u012bs continu\u00f2 il suo peregrinare nei paesi dell'Islam mediterraneo fino alla sua morte che lo colse a Maiorca, quasi ottantenne, nel 1133, lontano dalla patria di cui aveva conservato un vivo ricordo e a cui aveva dedicato versi di accorato rimpianto: qualche anno dopo aver lasciato la Sicilia, Noto, citt\u00e0 che aveva conosciuto e in cui aveva vissuto, ultime a resistere all'invasione, erano cadute sotto il dominio normanno rispettivamente nel 1086 e nel 1091.\nPoetica.\nDi Ibn \u1e24amd\u012bs ci \u00e8 pervenuto un \"d\u012bw\u0101n\", ossia un canzoniere di componimenti poetici, composto di 360 \"qas\u0101\u02beid\" (poesie), per un totale di pi\u00f9 di 6.089 versi. I temi trattati sono vari, dalla descrizione di particolari della vita di tutti i giorni, al panegirico in onore di principi alla corte dei quali era ospitato. Molte \"qaside\" sono dedicate alla Sicilia perduta della sua giovinezza. Molte sono dedicate alla bellezza femminile e al vino, in uno stile che ricorda quello del suo celebre contemporaneo persiano Omar Khayyam.\nTraduzione ed edizioni del canzoniere.\nDel \"d\u012bw\u0101n\" di Ibn \u1e24amd\u012bs esistono almeno due copie manoscritte, una alla Biblioteca Vaticana e un'altra a San Pietroburgo. L'opera fu scoperta nel XIX secolo dall'arabista siciliano Michele Amari, che si dovette confrontare col problema della traslitterazione in uso per la lingua araba tra gli studiosi di tutto il mondo. Altre \"qasida\" di Ibn \u1e24amd\u012bs sono citate in opere di altri autori della letteratura araba. La prima trascrizione del \"diwan\" in arabo moderno fu curata da Celestino Schiaparelli, allievo di Amari, e fu pubblicata in Italia nel 1897. Schiaparelli cur\u00f2 una traduzione in italiano che rimase inedita. Nel 1960, il noto studioso ed editore di testi, I\u1e25s\u0101n \u02bfAbb\u0101s, sulla base di ulteriori documenti, pubblic\u00f2 una nuova versione araba del \"d\u012bw\u0101n\" contenente 370 \"qaside\", 10 in pi\u00f9 rispetto alla versione di Schiaparelli. Nel 1998, infine, il \"d\u012bw\u0101n\", completo nella traduzione di Schiaparelli, fu pubblicato in italiano da Sellerio dopo il ritrovamento del manoscritto originale da parte di Stefania Elena Carnemolla. Esistono anche altre raccolte parziali in italiano pubblicate nel corso gli ultimi decenni.\nL'influenza di Ibn Hamdis nella cultura di oggi.\nDimenticato per buona parte del XX secolo, Ibn Hamdis viene citato da Leonardo Sciascia nell'articolo del 1969 \"Sicilia e sicilitudine\", compreso nella raccolta \"La corda pazza\". Dagli anni novanta si assiste in Italia a una rivalutazione dell'opera di Ibn \u1e24amd\u012bs anche al di fuori dell'arabistica, e pi\u00f9 in generale della cultura araba in Sicilia. Ci\u00f2 ha ispirato anche poeti e musicisti italiani. Nell'opera del poeta siciliano Sebastiano Burgaretta l'influenza di Ibn \u1e24amd\u012bs \u00e8 chiara. E al grande poeta arabo-siculo, Burgaretta ha dedicato un'intensa lirica in lingua siciliana, poi vincitrice del Premio Vann'ant\u00f2 Saitta. \nNel 2007, in Sicilia, le manifestazioni \"Zagara e Rais\" e, con il patrocinio della Regione Siciliana a cura di Antonino Reitano, \"Poesia araba siciliana\" hanno inteso onorare i poeti arabi di Sicilia.\nL'ensemble musicale Milagro acustico ha dedicato tre album alla poesia dei poeti arabi di Sicilia e in particolare a Ibn Hamdis: \"Poeti Arabi di Sicilia\" (2005 Compagnia Nuove Indye), \"SIQILIAH terra d'Islam - Viaggiatori e poeti arabi di Sicilia\" (2007 Compagnia Nuove Indye) e \"SICILIA ARABA\" (2013 Cultural Bridge Indie Label).\nNel 2008, la cantante catanese Etta Scollo, con la collaborazione della professoressa Corrao, curatrice della raccolta \"Poeti Arabi di Sicilia\" e insieme ad altri artisti del gruppo Ensamble, ha organizzato sulla poetica di Ibn \u1e24amd\u012bs, e di altri poeti arabi di Sicilia, lo spettacolo \"Il Fiore Splendente\", che ha avuto molto successo anche in Germania, e di cui ha fatto un cd musicale.\nNel 2011, il musicista siciliano Franco Battiato ha messo in musica alcune opere di Ibn Hamdis in un progetto musicale intitolato \"Diwan: L'essenza del reale\", al fine di festeggiare i 150 anni dell'Unit\u00e0 d'Italia con un omaggio alla ricchezza delle sue radici culturali.\nNel 2019, il musicista siciliano Calogero Giallanza ha inciso \"The dream of Ibn Hamdis\"."}
{"id": "275429", "revid": "363629", "url": "https://it.wikipedia.org/wiki?curid=275429", "title": "All Music", "text": "All Music \u00e8 stata una rete televisiva musicale italiana di propriet\u00e0 del Gruppo Editoriale L'Espresso.\nStoria.\nPrecedentemente conosciuta come ReteA - All Music, dopo una breve partnership commerciale con la rete televisiva tedesca VIVA, All Music \u00e8 stata acquistata dal Gruppo editoriale L'Espresso il 22 dicembre 2004 e affidata da fine 2005 alla direzione di Elisa Ambanelli, ex dirigente Mediaset, prima donna a dirigere una tv nazionale italiana.\nNel passaggio da \"ReteA - All Music\" ad \"All Music\", ha anche rinnovato lo stile grafico delle trasmissioni: alcune di queste vengono realizzate in collaborazione con la pi\u00f9 importante radio del Gruppo Editoriale L'Espresso, Radio Deejay.\nIl suo palinsesto era composto principalmente da programmi relativi al mondo musicale, come le classifiche ufficiali o le rotazioni musicali, o comunque indirizzato a un pubblico giovane. Tra i programmi della rete spiccavano infatti \"Community\", \"The Club\", \"All Moda\", \"Azzurro\" e \"One Shot\", mentre i principali volti noti erano Alessandra Bertin, Valeria Bilello, Lucilla Agosti, Gip, Jonathan Kashanian, Johanna Martes Vidal, Pamela Rota.\nNella primavera del 2009 vengono chiusi i centri di produzione dell'emittente, anticipando la chiusura definitiva avvenuta il 19 ottobre 2009 a causa di una riorganizzazione aziendale voluta dal Gruppo Editoriale L'Espresso per rimediare a una crisi economica.\nL'emittente viene sostituita da Deejay TV, che dal 19 ottobre al 9 novembre trasmette un conto alla rovescia in attesa della effettiva partenza della nuova emittente, la cui direzione sar\u00e0 assunta da Linus (direttore artistico di Radio Deejay ed m2o).\nL'emittente era visibile anche via satellite in chiaro su Hot Bird, e nella piattaforma Sky al canale 128.\nDal 7 febbraio 2013 parte sul digitale terrestre il canale ALL Channel che ripropone in forma sperimentale alcune vecchie produzioni di All Music e Deejay TV, ma viene chiuso nell'estate del 2014.\nLo speaker ufficiale del canale \u00e8 stato il doppiatore Maurizio Merluzzo."}
{"id": "275431", "revid": "411198", "url": "https://it.wikipedia.org/wiki?curid=275431", "title": "Tensione di snervamento", "text": "La tensione di snervamento o \"punto di snervamento\" di un materiale duttile \u00e8 definita in scienza dei materiali come il valore della tensione in corrispondenza della quale il materiale inizia a deformarsi plasticamente, passando da un comportamento elastico reversibile ad un comportamento plastico caratterizzato dallo sviluppo di deformazioni irreversibili che non rientrano al venir meno della causa sollecitante. Nel caso di stati di tensione pluriassiale, il punto di snervamento indica la combinazione delle componenti di tensione che determina nel materiale la condizione di snervamento: gli infiniti punti di snervamento descrivono, nello spazio delle tensioni formula_1, una superficie detta \"superficie di snervamento\".\nLa conoscenza del punto di snervamento di un materiale \u00e8 di fondamentale importanza nel progetto di un componente o di un manufatto, in quanto esso generalmente segna il valore limite del carico a cui il componente o il manufatto pu\u00f2 resistere. Tale conoscenza \u00e8 anche importante per il controllo di molte tecniche di produzione materiali come forgiatura, laminazione e stampaggio.\nDefinizioni.\n\u00c8 spesso difficoltoso definire precisamente lo snervamento a causa della vasta variet\u00e0 di comportamenti esibiti dai materiali reali. Inoltre sono possibili diverse definizioni di snervamento. La definizione convenzionale tuttavia pi\u00f9 largamente usata fa riferimento alla seguente definizione:\nSi hanno inoltre le seguenti definizioni:\nLa superficie di snervamento.\nNei modelli matematici della plasticit\u00e0, la superficie di snervamento ha la seguente rappresentazione\nformula_4\nin termini di una funzione di snervamento formula_5 dipendente dalle generiche componenti dello stato tensionale in corrispondenza della condizione di snervamento.\nEssendo il fenomeno dello snervamento rappresentativo, a livello macroscopico, di fenomeni che trovano spiegazione a livello microscopico, sulla scala del cristallino del materiale, la razionale costruzione della funzione di snervamento dovrebbe procedere a partire dai risultati della fisica dello stato solido. Per esempio nei metalli, tramite lo studio delle modalit\u00e0 di propagazione delle dislocazioni nel reticolo cristallino e del comportamento dei singoli grani, si dovrebbe caratterizzare il comportamento macroscopico degli aggregati cristallini di cui i metalli sono costituiti, giungendo quindi ad un migliore comprensione del comportamento plastico di questi. Questo programma \u00e8 per\u00f2 lontano dall'essere completato: cio\u00e8 allo stadio attuale delle ricerche non sono ancora disponibili teorie complete e consolidate che portino ad una costruzione razionale della funzione di snervamento.\nMancando una tale teoria microscopica, la superficie di snervamento pu\u00f2 pertanto essere costruita solo per via empirica, assegnando empiricamente la funzione di snervamento con l'unica condizione che i risultati da essa previsti siano in buon accordo con i dati sperimentali. Su tale approccio si basa la strategia dei Criteri di resistenza, ed in particolare dei criteri di resistenza per materiali duttili.\nFattori che influenzano la tensione di snervamento.\nIl valore della tensione di snervamento dipende sia dalla velocit\u00e0 di deformazione (\"strain rate\") che, pi\u00f9 significativamente, dalla temperatura alla quale la deformazione avviene. Alder e Philips nel 1954 trovarono che la correlazione tra tensione di snervamento e velocit\u00e0 di deformazione (a temperatura costante) era ben descritta da una legge della seguente forma\ndove C \u00e8 una costante ed m \u00e8 il coefficiente di velocit\u00e0 di deformazione. Tale coefficiente di sensibilit\u00e0 aumenta con l'aumentare della temperatura, materiali per i quali il m raggiunge valori maggiori di ~0.5 tendono ad esibire fenomeni di superplasticit\u00e0.\nSuccessivamente ai lavori di Alder e Philips sono state proposte altre e pi\u00f9 complesse equazioni che tengono in conto simultaneamente i due fattori di temperatura e velocit\u00e0 di deformazione:\nIn questa \u03b1 ed A sono costanti mentre Z \u00e8 un fattore di compensazione spesso descritto dal parametro di Zener-Hollomon:\ndove QHW \u00e8 l'energia di attivazione per deformazione termiche e T \u00e8 la temperatura assoluta."}
{"id": "275435", "revid": "270833", "url": "https://it.wikipedia.org/wiki?curid=275435", "title": "Tirreno-Adriatico", "text": "La Tirreno-Adriatico \u00e8 una corsa a tappe maschile di ciclismo su strada che si svolge in Italia annualmente nel mese di marzo. La prima edizione della corsa risale al 1966. \u00c8 considerata la principale corsa per la preparazione della Milano-Sanremo e una delle corse pi\u00f9 importanti di inizio stagione. Dal 2005 al 2007 ha fatto parte del calendario dell'UCI ProTour, mentre nel 2009 fu inserita nel calendario mondiale UCI, a sua volta sostituito, dal 2011, dall'UCI World Tour.\nStoria.\nInizialmente annunciata con il nome di \"Tre Giorni del Sud\", la corsa fu organizzata per la prima volta nel 1966 su iniziativa del Velo Club Forze Sportive Romane, presieduto da Franco Mealli: la partenza della prima edizione venne fissata a Roma l'11 marzo e l'arrivo a Pescara il 13 marzo, dopo tre tappe, 603,5 chilometri e un percorso adatto ai passisti veloci.\nDeve il suo nome al fatto che il percorso inizia ogni anno in una localit\u00e0 posta sul mar Tirreno e termina sul mare Adriatico. Per questo \u00e8 stata anche soprannominata \"la corsa dei due mari\". In particolare l'ultima tappa \u00e8 sempre arrivata a San Benedetto del Tronto, a eccezione della prima edizione, quando la citt\u00e0 marchigiana fu sede d'arrivo della seconda delle tre frazioni. Con il tempo la partenza si \u00e8 spostata dal sud al centro-nord.\nIl corridore con il maggior numero di vittorie \u00e8 Roger De Vlaeminck, che ha vinto sei edizioni consecutive della corsa, dal 1972 al 1977.\nAlbo d'oro.\n\"Aggiornato all'edizione 2021\"\nStatistiche.\nVittorie per nazione.\n\"Aggiornato al 2021\"\nPlurivincitori.\nUn corridore ha ottenuto sei vittorie:\nSei corridori hanno ottenuto due vittorie:\nVittorie di tappa.\n\"Aggiornato all'edizione 2018\""}
{"id": "275445", "revid": "1543377", "url": "https://it.wikipedia.org/wiki?curid=275445", "title": "Bardotto", "text": "Il bardotto (\"Equus burdo\") \u00e8 un ibrido di equino generato dall'incrocio di un maschio di cavallo con una femmina di asino domestico.\nEsso \u00e8 l'incrocio reciproco del mulo, il quale \u00e8 generato dall'accoppiamento di una femmina di cavallo con un maschio di asino.\nRispetto a quest'ultimo, il bardotto presenta una maggiore somiglianza con il cavallo e ha una criniera pi\u00f9 folta.\nPresenta orecchie piccole e il suo verso \u00e8 il nitrito come il cavallo, a differenza del raglio asinino del mulo.\nPer le difficolt\u00e0 di accoppiamento, il bardotto \u00e8 il tipo di incrocio pi\u00f9 difficile da ottenere.\nLe femmine nate da tale incrocio possono essere occasionalmente fertili, mentre i maschi sono generalmente sterili.\nIl bardotto aveva un tempo maggior importanza economica; al giorno d'oggi i bardotti sono allevati raramente e quasi esclusivamente per la qualit\u00e0 della carne. Una zona tipica di produzione \u00e8 la Sicilia.\nLe norme di allevamento non differiscono particolarmente da quelle del mulo.\nL'animale era conosciuto gi\u00e0 in Mesopotamia, come animale da traino; fino ad alcuni decenni fa era allevato principalmente in Sicilia, Spagna e Portogallo.\nUn tempo il bardotto era utilizzato come animale da soma e da traino; nel corso del Novecento \u00e8 stato impiegato dai ranghi militari per il trasporto pesante, soprattutto armi, munizioni e vettovagliamento. Anche se fisicamente capace di svolgere gli stessi lavori del mulo, il bardotto \u00e8 meno interessante economicamente dato che \u00e8 difficile da allevare a causa del basso tasso di fecondit\u00e0 dell'incrocio cavallo-asina e della diffusa opinione che sia meno robusto del mulo.\nDescrizione.\nIl bardotto possiede le caratteristiche fisiche ereditate dallo stallone e dall'asina che lo hanno generato. Nonostante le chiare differenze abitualmente presenti esistono a volte esemplari con caratteri intermedi il che rende a volte molto difficile distinguerlo in maniera certa dal mulo, per cui l'unico metodo certo \u00e8 in questi casi un test del DNA.\nInoltre, esiste solo un numero limitato di studi dedicati a quest'ibrido, data la sua scarsa diffusione. Le notizie false o leggendarie a suo riguardo sono invece comuni e circolano da sempre.\nMorfologia.\nI bardotti sono fisicamente simili ai muli, ibridi di asino e giumenta. Anche se \u00e8 a volte molto difficile distinguerlo dal mulo, si osserva che il bardotto sia morfologicamente pi\u00f9 simile al cavallo: un corpo leggermente arrotondato ed una groppa che lo \u00e8 ancora di pi\u00f9 all'estremit\u00e0. Le orecchie sono un po' pi\u00f9 lunghe che nel cavallo, anche se in media pi\u00f9 corte che nel mulo. \u00c8 pi\u00f9 largo al garrese e con le zampe pi\u00f9 diritte che nel mulo.\nMantello.\nIl mantello del bardotto \u00e8 spesso chiaro, visivamente prossimo al bianco, anche se tutte le combinazioni di colori sono possibili. Nel XIX secolo, Louis Gossin lo descriveva con un mantello baio, da chiaro a bruno scuro, con una striscia sul dorso. Il mantello pezzato tobiano \u00e8 impossibile da ottenere in quanto il bardotto non pu\u00f2 ereditare il set genetico completo corrispondente a questo colore, finendo generalmente con quattro balzane alte e una coda bianca.\nVerso.\nIl verso \u00e8 spesso pi\u00f9 simile al nitrito del cavallo che al raglio dell'asino. Il suo verso viene anche descritto come un misto di quello dei suoi genitori.\nEtologia e comportamento.\nIl bardotto \u00e8 uno degli equini meno conosciuti. Anche se delle nascite possano avvenire eccezionalmente in natura quando mandrie di cavalli e asini condividono uno stesso pascolo, la maggior parte di questi animali \u00e8 nata in allevamenti casualmente. Il bardotto \u00e8 considerato meno resistente dell'asino o del mulo, con una salute pi\u00f9 debole. Preferisce la compagnia degli asini a quella dei cavalli, un comportamento verosimilmente ereditato dalla madre.\nNascita.\nNumerose ragioni pongono freno alla nascita dei bardotti. Uno di questi \u00e8 il rituale d'accoppiamento che gli asini compiono, durante il quale il maschio morde la femmina, raglia ed esplora il suo corpo. Questo rituale, se non sembra impedire la nascita dei muli, sembra frenare quella dei bardotti. Inoltre, i cavalli si rifiutano spesso di montare un'asina. Un metodo pratico \u00e8 quello di preparare uno stallone perch\u00e9 copra le asine, separandolo dalla sua razza immediatamente dopo la nascita e facendolo allevare da asine.\nIn ogni modo, l'allevatore deve fare attenzione a che un cavallo troppo pesante non monti un'asina, altrimenti questa potrebbe subire danni permanenti.\nMentre in condizioni normali la fertilit\u00e0 dell'asina \u00e8 notoriamente molto pi\u00f9 spiccata di quella delle cavalle, negli incroci la fertilit\u00e0 delle asine \u00e8 inferiore a quella delle cavalle; ne risulta un'importante differenza nella facilit\u00e0 di concepimento di muli e bardotti. Questa differenza di fertilit\u00e0 sembra dipendere dalla differenza di cromosomi fra le specie dei genitori: l'ibrido sembra essere pi\u00f9 facile da ottenere quando il numero di cromosomi del maschio riproduttore \u00e8 minore. In questo caso, l'accoppiamento asino-cavalla sarebbe favorito piuttosto che asina-cavallo.\nGestazione.\nLa durata della gestazione \u00e8 di 350 giorni in media, leggermente inferiore rispetto all'asino (374 giorni). Un altro inconveniente nella produzione dei bardotti \u00e8 dovuta all'elevato numero di aborti spontanei, senza contare che la nascita di un bardotto troppo grosso rispetto alla madre pu\u00f2 comportare difficolt\u00e0 durante il parto (cesareo o altro).\nSterilit\u00e0.\nCome la maggior parte degli ibridi, il bardotto \u00e8 in genere sterile a causa del numero dispari dei suoi cromosomi. Il cavallo ha 64 cromosomi (32 paia) e l'asino ne ha 62 (31 paia); di conseguenza il bardotto ne ha 63 ci\u00f2 che si ritiene all'origine dell'impossibilit\u00e0 di portare a maturazione gli spermatozoi.\nIl bardotto maschio ha inoltre un ridotto numero di cellule germinali nei testicoli ragion per cui anche in numero assoluto gli spermatozoi abbozzati sono scarsi. La femmina pu\u00f2 avere cicli estrali con ovulazioni; nella pratica, l'occasione che un ovocita incontri un complemento di cromosomi che permetta lo sviluppo di un embrione nella bardotta \u00e8 infrequente anche se resta da analizzare quanto e quale ruolo giochi la generale segregazione nella quale vivono questi soggetti.\nSecondo una letteratura meno recente sono presenti casi storici di mule e bardotte riprodottesi, il che avrebbe una probabilit\u00e0 di uno su un milione. Queste osservazioni vengono per\u00f2 attribuite ad adozioni spontanee di puledri da parte di mule o bardotte capaci di allattare. Le analisi che si sono potute fare su animali ibridi e fertili hanno mostrato finora che si trattava di asini o di cavalli dall'inusitata morfologia.\nMalgrado ci\u00f2, alcuni casi studiati scientificamente (in Cina nel 1988 e negli Stati Uniti nel 1989), hanno mostrato che la riproduzione di questi animali \u00e8 possibile, anche se rara. Il primo caso descrive una femmina bardotto cinese che diede alla luce un puledro con un padre asino, puledro che possiede un misto di cromosomi di asino e di cavallo, il fatto che sia sopravvissuto suggerisce la vicinanza genetica estrema delle specie \"Equus caballus\" e \"Equus asinus\". Ulteriori studi sono necessari per conoscere i meccanismi di questi ibridi fertili.\nBench\u00e9 nessuno studio porti sulla fertilit\u00e0 dei maschi bardotto, la possibilit\u00e0 non \u00e8 da scartare. \u00c8 comunque sconsigliato avere maschi bardotto non castrati dato che la castrazione inibisce il comportamento aggressivo tipico dei maschi."}
{"id": "275453", "revid": "709565", "url": "https://it.wikipedia.org/wiki?curid=275453", "title": "Teoria del frame", "text": "La teoria del frame, di Erving Goffman, \u00e8 una teoria della microsociologia che afferma che la realt\u00e0 non \u00e8 unitaria, ma \u00e8 costituita da un complesso di livelli (\"frames\") innestati, dove ogni frame pu\u00f2 essere costruito a partire da un altro frame. Alla base di questo complesso strutturato di livelli, vi \u00e8 la realt\u00e0 fisica. \nComposizione.\nI frames possono essere composti attraverso due trasformazioni primarie: il \"framing\", ovvero mettere o togliere cornici ad una realt\u00e0 per ottenerne un'altra e quindi passare da un livello ad un altro, e il \"keying\", ovvero un processo di trasposizione, come avviene nelle melodie quando si cambia la chiave o anche nelle figure retoriche (in questo modo si ottiene una realt\u00e0 allo stesso livello).\nI livelli pi\u00f9 bassi in cui si struttura la realt\u00e0 sociale sono i \"frameworks\", cio\u00e8 gli insiemi degli oggetti fisici e il mondo sociale delle altre persone. Tutti gli altri livelli di realt\u00e0 si ottengono a partire dai frameworks, applicando le trasformazioni primarie. Il limite inferiore per la stratificazione della realt\u00e0 sono i frameworks, mentre non esiste alcun limite superiore.\nAd esempio possiamo considerare il mondo sociale come composto dai vari livelli e dai corrispondenti gruppi di teorie sociologiche:\nI frames quindi sono collegati tra loro in modo preciso e non casuale e questo ci consente di avere una vita senza particolari problemi anche quando, a causa del limite delle nostre capacit\u00e0 cognitive, consideriamo parti della realt\u00e0 (\"glosse\") come se fossero tutta la realt\u00e0. Durante lo svolgimento della vita sociale pu\u00f2 accadere qualcosa che disturba il normale corso del frame in cui ci troviamo. Di solito l'evento viene ignorato, ma se \u00e8 particolarmente grave siamo in grado di passare facilmente ad uno dei frame collegati, utilizzando poche risorse cognitive. In questo modo riusciamo a gestire la complessit\u00e0 della realt\u00e0 anche se le nostre risorse cognitive sono limitate.\nLa teoria del frame \u00e8 un modo di mediare tra il determinismo dei sociologi convenzionali (che non considera la stratificazione della realt\u00e0) e il relativismo degli etnometodologi (che, ignorando la realt\u00e0 fisica, riduce il mondo a qualsiasi cosa accada nella nostra mente).\nL'origine del concetto di \"Framing\".\nNegli ultimi 20 anni, la teoria del \"framing\" ha occupato un posto di rilievo nello studio della comunicazione. La proliferazione dei lavori per la difesa di questa teoria \u00e8 stata tale che gi\u00e0 nel 1993 Robert Entman ha proposto di rendere il \"framing\" un paradigma dell'investigazione della comunicazione, sebbene anche lo stesso autore parla del framing come un paradigma fratturato.\nEffettivamente la frattura nella teoria \u00e8 tuttora in considerazione poich\u00e9 non esiste un accordo sul \"framing\" e su come si presenta all'interno dei media. Soprattutto esistono poche analisi fondate sullo stesso concetto, sull'origine, formulazione e giustificazione. Per questo, prima di conoscere i differenti usi e significati di tale teoria, in relazione con i mezzi di comunicazione, \u00e8 opportuno esaminare il contesto di investigazione nel quale nasce. Solo cos\u00ec si potr\u00e0 comprendere la necessit\u00e0 che alimenta l'apparizione di questa teoria.\nL'origine del concetto appare nell'ambito della psicologia ed \u00e8 Goffman che, nell'individuarlo in uno dei suoi lavori, crea la matrice sociologica che adotter\u00e0 il termine anche negli studi dei media della comunicazione.\nC'\u00e8 da precisare che utilizzando il termine inglese, si \u00e8 portati ad assumere una postura eclettica che concilia le differenti traduzioni possibili come \"infuocare\", \"inquadrare\", \"marcare\", o anche \"formato\". Nonostante ci\u00f2 in alcune occasioni, soprattutto per il suo utilizzo in domini scientifici, sembra sia pi\u00f9 adeguato parlare di \"frame\" o \"framing\" piuttosto che usare una traduzione che non risulta tanto precisa.\nIl contributo di Goffman.\nNel 1974, nell'ultima tappa della sua vita professionale, Goffman pubblica \"Frame Analysis. An Essay on the Organization of Experience\". In questo libro, l'autore recupera il concetto di cornice gi\u00e0 introdotto da Gregory Bateson nella psicologia e lo trasporta alla sociologia per spiegare come si organizzano gli avvenimenti, non solo nella nostra mente, ma anche nella societ\u00e0 e nel suo insieme, indicando che \"la definizione di una situazione si costruisce insieme a principi organizzativi che governano gli avvenimenti e la nostra implicazione in essi. Frame \u00e8 la parola che uso per riferirmi a questi elementi\". Goffman cos\u00ec risolve la questione che ogni persona si pone per \"definire la situazione\". Questa domanda \u00e8 la seguente: \"Che succede qui?\" (\"what's going on?\") alla quale si risponde con un frame che d\u00e0 senso agli avvenimenti e che \u00e8 soggetto a possibili riorganizzazioni o rimarcazioni. Il frame per Goffman \u00e8 una cornice ma anche uno schema. Una cornice che determina il contesto della realt\u00e0 e uno schema o struttura mentale che incorpora i dati esterni oggettivi. Cornice e schema saranno due concetti che si considereranno separatamente per chi svilupper\u00e0 pi\u00f9 avanti la teoria del framing. In Goffman l'integrazione di questi due concetti, nel concetto di frame, fa s\u00ec che non si possa dare una traduzione univoca del termine. In esso si aggregano due livelli, l'individuale e il sociale, dato che una stessa realt\u00e0 assume significati particolari per chi la osserva, per\u00f2 esiste anche un significato comune di essa.\nUn individuo quando analizza una situazione lo fa utilizzando schemi. L'organizzazione dell'esperienza passa cos\u00ec per cornici sociali e schemi mentali che si fondono insieme per creare un frame. Nel definire le situazioni non solo si utilizzano frame primari, ma ci sono anche processi posteriori di trasformazione. \u00c8 qui che Goffman introduce un altro dei suoi concetti centrali: la chiave (key). Il \"keying\" sarebbe un processo di trascrizione dove le cornici primarie costituiscono la base che contiene aspetti gi\u00e0 significativi, grazie ai quali si pu\u00f2 avanzare il processo di dare un senso ai fatti con la nostra interpretazione.\nIn un'altra delle sue opere Goffman parla della riparazione dei fatti; le cornici non sono definitive ma bens\u00ec sono sottomesse a una revisione continua che cambia con la realt\u00e0. Esistono cos\u00ec distinte realt\u00e0.\nEsempi sulla teoria.\nQuando una persona cerca di spiegarti un evento, la comprensione spesso dipende dalla cornice che il soggetto colloca attorno all'evento. Se un amico chiude e apre rapidamente gli occhi, noi risponderemo in forma differente, dipendente dal fatto che questa possa essere un'azione fisica (tic) o un'azione sociale (occhiolino). Sebbene il primo caso possa essere la conseguenza di un granello di polvere (che produce una reazione involontaria e per questo senza un significato esplicitamente rilevante), il secondo caso implica un'azione volontaria e con significato (per esempio trasmettere divertimento e complicit\u00e0). Gli osservatori possono leggere l'evento come puramente fisico o inquadrato naturalmente, a seconda delle diverse forme in cui questo si sviluppa."}
{"id": "275458", "revid": "1728", "url": "https://it.wikipedia.org/wiki?curid=275458", "title": "Numismatica antica", "text": "Numismatica antica \u00e8 la definizione convenzionale della branca della numismatica occidentale che studia le monetazioni dei Greci, dei Romani, di tutte le altre popolazioni che gravitarono in vario modo intorno a queste due civilt\u00e0 e delle altre culture del bacino del Mediterraneo.\nJoseph Eckhel.\nAlla fine del XVIII secolo Eckhel, che \u00e8 considerato il fondatore della numismatica come scienza, organizz\u00f2 la collezione del Gabinetto numismatico imperiale di Vienna, di cui era responsabile, secondo nuovi criteri, che impieg\u00f2 per la stesura del nuovo catalogo della collezione imperiale (\"Catalogus Musei C\u00e6sariensis\"). In precedenza le monete venivano suddivise in base al metallo in cui erano prodotte, al modulo (cio\u00e8 alla loro dimensione), separando, ad esempio, le monete d'oro da quelle di bronzo prodotte dalla stessa zecca e/o autorit\u00e0 emittente, e quelle di bronzo di \"Grande modulo\" da quelle di \"piccolo modulo\"\nLo studioso austriaco cominci\u00f2 con il rivedere e ad applicare rigidamente la suddivisione tradizionale della numismatica in due settori: quello delle monete greche, dove si trovavano le monete coniate da tutte le citt\u00e0 escluso Roma, e quello delle monete romane, dove si trovavano le monete emesse sotto l'autorit\u00e0 di Roma. Capitava infatti, nelle opere a lui precedenti, che monete \"greche\" e monete \"romane\" venissero schedate insieme, seguendo soprattutto la logica della divisione per metallo di produzione.\nPer le monete \"greche\" scelse una suddivisione di tipo geografico, dalla penisola iberica procedendo verso est fino all'Asia minore e proseguendo poi per l'Africa verso ovest, facendo cos\u00ec il giro del Mediterraneo.\nPer le monete Romane prima pose le monete fuse, poi le monete repubblicane anonime, quindi le altre monete repubblicane divise per famiglia ed infine le monete imperiali in ordine cronologico.\nQuesta organizzazione \u00e8 tuttora in uso presso gli studiosi di numismatica classica.\nDifferenze tra le monetazioni greca, italica e romana.\nLa prima ovvia differenza \u00e8 nell'autorit\u00e0 che emette le monete (le singole polis) e nell'area di circolazione.\nAltre, meno ovvie, riguardano la forma, lo stile, i tipi e l'indicazione del valore.\nPer quanto riguarda la forma le monete greche, in particolare lo statere che \u00e8 la moneta pi\u00f9 diffusa, si presenta come una moneta abbastanza spessa, del diametro tra i 18 ed i 23\u00a0mm e di pesi che variano secondo lo standard usato. I pi\u00f9 diffusi in Italia sono quello Attico (statere di ca. 8.5 g) e quello Foceo-Campano (ca. 7.5 g). Il denario romano, durante la repubblica, \u00e8 una moneta che pesa ca. 3.7 g e misura ca. 18\u00a0mm. Quindi il tondello su cui viene battuto si presenta notevolmente pi\u00f9 sottile.\nLo stile nella moneta greca serve a esaltare la polis che la emette. Sono vere e proprie opere d'arte in miniatura. Si ingaggiano gli artisti migliori che producono conii con cui vengono battute monete che tuttora sono ammirate per la loro bellezza. Le monete romane si presentano con immagini semplici, quasi piatte. Si ha pi\u00f9 l'impressione di un disegno che di un basso rilievo.\nI tipi utilizzati in Grecia cambiano tra le varie citt\u00e0. Ogni citt\u00e0 in genere usa lo stesso tipo.\nSpesso il tipo richiama il nome della citt\u00e0: una rosa (\"rhodon\") per Rodi, un granchio per Agrigento (\"Akragas\"), un sedano (\"selinon\") per Selinunte.\nOppure viene rappresentato il fondatore eponimo: Taras a cavallo del delfino per Taranto, pi\u00f9 spesso una divinit\u00e0 protettrice del luogo: Partenope ed Acheloo a Napoli, Ercole ad Heracleia Lucaniae, Poseidon a Poseidonia, una colonia di Sibari che in seguito sar\u00e0 ribattezzata Paestum.\nPur nella diversit\u00e0 \u00e8 quindi comune il fenomeno della fissit\u00e0 dei tipi. Con questa espressione si indica il fatto che per secoli viene usato lo stesso tipo, identificativo della citt\u00e0. Spesso si hanno casi in cui non ne viene rinnovato lo stile per adeguarlo alle nuove tendenze artistiche e di conseguenza la moneta presenta degli arcaismi, in notevole ritardo rispetto all'evoluzione del gusto. Questo fenomeno \u00e8 comunque diffuso quasi ovunque anche in tempi recenti. Basti pensare al Tallero di Maria Teresa, usata dal 1741 fino a pochi anni fa e battuto fino ai giorni d'oggi assolutamente identico, perfino con la stessa data del 1780.\nA Roma il denario presenta all'inizio la testa di Roma al diritto ed i Dioscuri su cavalli al galoppo sul rovescio. In un secondo tempo i dioscuri vengono sostituiti da bighe guidate da varie divinit\u00e0: Vittoria, Diana.\nSolo pi\u00f9 tardi emerge una delle caratteristiche peculiari del denario romano: l'esaltazione degli antenati del magistrato monetario, veri o presunti, con la rappresentazione di gesta, accadimenti, anche questi spesso leggendari, che li possono ricordare. I Marcii rappresentano nella stessa moneta sia il re Anco Marzio, presunto antenato della \"gens\", che l'acquedotto che portava il loro \"nomen\".\nMentre i denari presentano una variet\u00e0 cos\u00ec elevata, nelle monete enee, cio\u00e8 di bronzo, si ha una certa fissit\u00e0 dei tipi: al rovescio c'\u00e8 una prua di galea ed al diritto ogni valore riporta una divinit\u00e0, divinit\u00e0 che era gi\u00e0 in uso nella monetazione fusa. Sia al diritto che al rovescio viene indicato il valore della moneta.\nSolo in periodo ellenistico per la monetazione greca ed a partire dagli ultimi anni della repubblica per la monetazione romana, i tipi rappresentati sono i re ellenistici o i generali romani prima ed il \"princeps\" dopo.\nPer quanto riguarda l'indicazione del valore, questa \u00e8 eccezionale nelle monete greche, mentre nelle monete romane e pi\u00f9 in generale nelle monete sia italiche che etrusche, questa \u00e8 quasi sempre presente. Nell'asse e nei suoi multipli il valore \u00e8 indicato in assi con il numero romano corrispondente, per le frazioni dell'asse viene indicato il valore in once con un pari numero di globuli.\nEsistono poi due fenomeni particolari, che riguardano entrambi l'Italia:\nNumismatica greca.\nLa numismatica greca studia le monetazione greca, cio\u00e8 l'insieme delle monete emesse dalle citt\u00e0-stato greche, i regni ellenistici e da quelle civilt\u00e0 che pur non essendo di lingua greca, gravitavano comunque nell'area del Mar Mediterraneo oppure la cui monetazione era influenzata dalla monetazione greca.\nNumismatica romana.\nLa numismatica romana studia la monetazione romana, cio\u00e8 l'insieme delle monete emesse da Roma e dal suo Impero dalla prime emissioni di monete fuse, dalle monete romano-campane sino alla fine dell'Impero Romano.\n\u00c8 normalmente suddivisa in:"}
{"id": "275468", "revid": "124123", "url": "https://it.wikipedia.org/wiki?curid=275468", "title": "Massimo Mongai", "text": "\u00c8 divenuto noto come autore di fantascienza umoristica vincendo nel 1997 il premio Urania, per poi dedicarsi anche al giallo e al noir.\nBiografia.\nDi padre toscano e madre friulana, dall'et\u00e0 di 12 anni \u00e8 stato un attento lettore di fantascienza. I suoi autori di riferimento sono stati Isaac Asimov, A.E. Van Vogt, Poul Anderson e, soprattutto, Philip Jos\u00e9 Farmer. \nLaureatosi in giurisprudenza, prima di diventare uno scrittore a tempo pieno si dedic\u00f2 a varie occupazioni, tra le quali \"art\" prima, e \"copywriter\" poi, in qualit\u00e0 di \"freelance\", per varie agenzie pubblicitarie.\nDopo 15 anni decise di scommettere tutto sul proprio talento di scrittore, dapprima come sceneggiatore, poi come autore di noir e, soprattutto, fantascienza. Nel 1997 scrisse \"Memorie di un cuoco d'astronave\", un divertito bozzetto in bilico tra saga spaziale e manuale di cucina, con il quale vinse il Premio Urania e a cui ha dato un seguito, \"Memorie di un cuoco di un bordello spaziale\" (2003), curando inoltre un'antologia di racconti di autori vari sullo stesso soggetto, \"Guida Galattica dei Gourmet\" (2009).\nTra gli altri suoi romanzi \"Il gioco degli immortali\", \"Tette e pistole\", \"Cronache non ufficiali di due spie italiane\", la raccolta di racconti ucronici \"Il fascio sulle stelle di Benito Mussolini\" e \"Alienati\", un romanzo che narra in tono umoristico di un immaginario convegno tra esperti in malattie mentali di tutta la galassia.\nOltre all'attivit\u00e0 di scrittore, ha collaborato con vari premi letterari (tra cui Solinas e RiLL), insegnato scrittura creativa, scritto su varie riviste, tra cui \"Il Falcone Maltese\", rivista italiana dedicata al giallo.\n\u00c8 scomparso nel novembre 2016, due giorni prima del suo sessantaseiesimo compleanno."}
{"id": "275472", "revid": "19812", "url": "https://it.wikipedia.org/wiki?curid=275472", "title": "Limite inferiore", "text": ""}
{"id": "275475", "revid": "1613123", "url": "https://it.wikipedia.org/wiki?curid=275475", "title": "Tortuga", "text": "L'isola della Tortuga (\"\u00eele de la Tortue\" in francese, \"zile Lat\u00f2ti\" in creolo haitiano), o pi\u00f9 semplicemente La Tortuga o Tortuga (dallo spagnolo \"isla de la Tortuga\"; : \"isola della tartaruga\"), \u00e8 situata a nord dell'isola di Hispaniola e separata da questa dal canale della Tortuga (\"canal de la Tortue\"). Lunga 37 km e larga 7\u00a0km, copre un'area di circa 180\u00a0km\u00b2, il suo territorio \u00e8 prevalentemente montagnoso e roccioso. La popolazione \u00e8 passata dai 22.000 abitanti del 1982 ai 30.000 rilevati dal censimento del 2004, per una densit\u00e0 di 160 ab./km\u00b2.\nCoincide amministrativamente con il comune haitiano di Tortuga (\"La Tortue\" in francese, \"Lat\u00f2ti\" in creolo haitiano), facente parte dell'arrondissement di Port-de-Paix, nel dipartimento del Nord-Ovest.\nStoria.\nPatria degli indigeni haitiani, fu una delle prime isole scoperte da Cristoforo Colombo, che il 6 dicembre 1492, per la sua somiglianza ad una tartaruga, la battezz\u00f2 \"isla de la Tortuga\".\nInizialmente, dunque, colonizzata dagli spagnoli, fu a partire dal 1629 l'approdo di molti coloni inglesi e francesi, provenienti in larga parte da Saint-Christophe (i puritani inglesi soprannominarono l'isola \"Association Island\"), ma quattro anni pi\u00f9 tardi gli spagnoli provenienti da Hispaniola (all'epoca \"Espa\u00f1ola\"), al comando di Don Fabrique de Toledo, attaccarono i nuovi arrivati.\nNel 1633 furono importati i primi schiavi dall'Africa per le piantagioni locali: lo sfruttamento della manodopera servile non diede i risultati previsti, per cui dopo pochi anni cessarono le deportazioni.\nNel 1635 e nel 1638, spedizioni militari spagnole sconfissero francesi ed inglesi, ma non si stabilirono in modo permanente sull'isola, permettendo a pirati e coloni di farvi presto ritorno. I coloni ampliarono le fortificazioni spagnole e nel 1640 costruirono Fort de Rocher, affacciato sull'unico porto naturale. Da quel momento in poi l'Isola della Tortuga fu divisa tra coloni inglesi e francesi, che permisero ai filibustieri di usare l'isola come base principale delle loro operazioni.\nDal 1640 i bucanieri della Tortuga divennero noti come i \"Fratelli della Costa\". La popolazione pirata era composta per la maggior parte da francesi e inglesi, con un piccolo numero di olandesi. Nel 1645 il governatore francese, nel tentativo di normalizzare e controllare la situazione, import\u00f2 sull'isola ben 1.650 prostitute.\nNel 1635, gli spagnoli fecero un altro tentativo di attaccare l'isola, sbarcando nella zona di Basse Terra, ma vennero cacciati in mare dal filibustiere Henri de Fontenay. L'isola divenne definitivamente francese nel 1659.\nDal 1670, quando l'epoca dei bucanieri era ormai in declino, la maggior parte dei pirati si concentrarono sull'attivit\u00e0 di taglio e commercio di legna dell'isola. Nello stesso periodo, il corsaro inglese Henry Morgan cerc\u00f2 di organizzare i pirati dell'isola, invitandoli ad un'assemblea tenutasi il 24 ottobre 1670 a Tortuga, dove fu deciso l'assalto a Panama.\nFurono poi ingaggiati dai francesi che li utilizzarono per avere un maggior controllo sulla regione caraibica, ma nei fatti non vi fu mai un vero controllo sui pirati e la Tortuga rimase un covo ideale dei bucanieri.\nNel 1680 una legge del parlamento francese stabil\u00ec il divieto di navigare sotto bandiere straniere, il che costitu\u00ec un duro colpo per i pirati dei Caraibi. Gli accordi di Ratisbona del 1684, firmati dalle potenze europee, tentarono di arrestare questa forma di pirateria.\nNel 1697, guidati dal governatore francese Jean-Baptiste Du Casse, un migliaio di filibustieri e bucanieri provenienti dalla Tortuga e dalla vicina Saint-Domingue parteciparono alla presa di Cartagena, a tutt'oggi considerato il saccheggio pi\u00f9 fruttuoso della storia della marina francese.\nLo stesso anno, gli spagnoli riconobbero definitivamente l'isola ai francesi, assieme ad Haiti, mantenendo per\u00f2 il controllo della parte orientale, che diventer\u00e0 solo molto pi\u00f9 tardi la repubblica Dominicana.\nA partire dagli anni novanta del XVII secolo l'isola si spopol\u00f2. Si riprese, in parte, verso il primo quarto del Settecento, con la costituzione di alcune piantagioni di canna da zucchero.\nLa pace di Utrecht del 1713, vide la coalizione delle potenze europee contro la pirateria, portando, di fatto, alla fine dell'epoca dei filibustieri nei Caraibi.\nDurante la guerra di indipendenza di Haiti fu l'ultima roccaforte dell'esercito francese.\nCultura.\nIn Italia, l'isola della Tortuga \u00e8 divenuta nota principalmente grazie ai romanzi di Emilio Salgari, incentrati sulla figura leggendaria del Corsaro Nero, da cui sono stati tratti numerosi film, tra cui il film omonimo del 1976.\nIn tempi pi\u00f9 recenti, \u00e8 stata una delle \"location\" dell'omonimo romanzo di Valerio Evangelisti e della saga cinematografica di \"Pirati dei Caraibi.\""}
{"id": "275476", "revid": "125720948", "url": "https://it.wikipedia.org/wiki?curid=275476", "title": "Valle di Scalve", "text": "La Valle di Scalve \u00e8 la valle del torrente Dezzo (\"Vallis Decia\" in latino e \"Al de Scalf\" in bergamasco), tributaria laterale occidentale della Val Camonica. Vilminore \u00e8 il centro principale della valle; Colere e Schilpario sono famose stazioni di sport invernali.\nGeografia fisica.\nTerritorio.\n\u00c8 situata nella parte nord-orientale della Provincia di Bergamo (comuni di Azzone, Colere, Schilpario e Vilminore di Scalve). A nord essa confina con la Provincia di Sondrio, a nord ovest con la provincia di Brescia attraverso il passo del Vivione al confine col comune di Breno.\nIl settore facente parte del comune di Angolo Terme, separato dal resto della valle da una forra, \u00e8 denominato anche Val d'Angolo.\nStoria.\nAntichit\u00e0.\nLa valle venne colonizzata anticamente dagli antichi Camuni, dai quali deriva l'attuale nome.\nCome asserito infatti da studiosi quali Daniele Raineri e Michele Grammatica, il termine Scalve deriverebbe dal celtico \"Skalf\", traducibile in fessura, caratteristica riconducibile alla natura della valle stessa che si presenta, a chi risale dalla valle Camonica tramite il corso del torrente Dezzo, come un'angusta fessura tra i monti. A suffragare tale ipotesi vi \u00e8 il dialetto locale, nel quale la valle \u00e8 detta \"Al de Scalf\".\nDai romani era conosciuta come \"Vallis Decia\" (nome derivante dal torrente che la solca, il Dezzo, che nella parlata locale viene chiamato \"Decc\") e veniva sfruttata per le numerose miniere di ferro.\nMedioevo.\nI secoli successivi videro la zona passare sotto il controllo del Sacro Romano Impero guidato da Carlo Magno, che don\u00f2 l'intera zona ai monaci di Tours.\nLa Val di Scalve storicamente fu guelfa grazie a due nobili famiglie locali: i Capitaneo e gli Albrici.\nNel VII secolo inizia la contesa del monte Negrino contro i vicini di Borno. Si concluder\u00e0 nel XVII secolo.\nNel 1026 i terreni della val di Scalve erano del Vescovo di Bergamo, grazie allo scambio di territori da parte di Ambrogio II.\nNel 1047 Enrico III elegge Darfo a Corte Regia, e permette che gli abitanti della Val di Scalve continuino l'antica usanza di commerciare il ferro dietro pagamento annuale alla corte reale di Darfo di 1000 libbre di ferro, con la pena per i trasgressori di 100 libbre di oro. In tal modo dovette essere residenza di un rappresentante o vicario imperiale.\nNel 1109 imperversava in Val di Scalve una banda di saccheggiatori guidata da Alboino degli Alboini di Lozio.\nNel 1179 gli uomini di Scalve ottengono dal vescovo di Bergamo Guala la libert\u00e0 di ricerca e di estrazione dalle miniere.\nNel 1195 il console di Scalve e il rappresentante delle vicinie, nominati per la prima volta, si recano a Bergamo per richiedere ad un console della citt\u00e0 di trasferirsi a Scalve (Vilmaggiore e Vilminore) per delinearne i confini.\nIl 6 novembre 1222 la valle \u00e8 ceduta dal vescovo di Bergamo Giovanni Tornielli e affidata ai Capitaneo. Gli scalvini non accettano l'infeudazione e si ribellano. Il 29 marzo 1231 si ha un accordo nel quale i Capitanei avrebbero ceduto i diritti feudali alla Valle (con alcune eccezioni) la quale non avrebbe imposto fodro, gabelle o dazi ai signori e ai loro discendenti, e avrebbe versato un riscatto di 2.400 lire imperiali, pi\u00f9 il canone che i Capitanei dovevano al vescovo di Bergamo.\nLa Comunit\u00e0 di Scalve aveva due consigli, quello Generale e quello di Credenza, pi\u00f9 tutte le vicinie dei vari abitati.\nNel 1372 vennero stilati per ordine dei Visconti di Milano degli statuti di valle.\nNel 1428 la Comunit\u00e0 di Scalve chiese ed ottenne l'annessione alla Repubblica di Venezia. Per questo ottenne come ricompensa una grande autonomia amministrativa e l'esenzione dalla milizia.\nEt\u00e0 moderna.\nNel 1586 si riporta che la valle fosse abitata da 13.000 \"anime\" in 778 famiglie (fuochi), ma le cifre si ritengono gonfiate.\nSoltanto nel 1797, con la fine della Serenissima e l'avvento della Repubblica Cisalpina, la comunit\u00e0 venne di fatto smembrata, ed i borghi principali acquisirono la propria autonomia comunale.\nEt\u00e0 contemporanea.\nSuccessive modifiche, operate dai vari regimi che si susseguivano nella valle, cambiarono i confini territoriali, ma non intaccarono l'autonomia comunale dei paesi.\nNel 1858 si contavano circa 4000 abitanti.\nIn epoca recente la prosperit\u00e0 della zona fu garantita dalle sopra citate miniere (le ultime furono chiuse negli anni sessanta del XX secolo e sono oggi visitabili dai turisti): basti dire che nel 1586 la popolazione della \"Comunit\u00e0 grande di Scalve\" era stimata in 13000 persone, ovvero oltre il doppio di quella attuale.\nNella storia recente il fatto pi\u00f9 importante della storia scalvina \u00e8 sicuramente il crollo della Diga del Gleno, una tragedia avvenuta il 1\u00ba dicembre 1923 e che uccise un gran numero degli abitanti dei comuni della valle.\nTrasporti.\nAccessi.\nLa Valle di Scalve \u00e8 interamente percorsa dalla Strada statale 294 della Val di Scalve, che parte da Darfo Boario Terme, in Val Camonica, e risale il corso del torrente Dezzo fino ad arrivare al Passo del Vivione, che la mette in comunicazione con il comune di Paisco Loveno, situato in un'altra valle laterale della Val Camonica; di questa strada \u00e8 particolarmente notevole la cosiddetta \"Via Mala bergamasca\", ovvero un tratto di circa 8 chilometri (fra Angolo Terme e la localit\u00e0 Dezzo di Scalve) in cui essa \u00e8 stata scavata nella viva roccia di una forra, percorsa da un impetuoso torrente e serrata tra due pareti rocciose dalle quali scendono numerose cascate.\nAlla valle si accede anche da Borno (SP 59, che porta nuovamente in Val Camonica) e dal Passo della Presolana (SS 671, che porta in Val Seriana e che costituisce la via pi\u00f9 rapida per Bergamo).\nSport.\nPattinaggio.\nSchilpario dispone di una pista di pattinaggio nei pressi della pista degli abeti.\nSci di discesa.\nColere e, in misura minore, Schilpario ospitano delle seggiove e piste di sci di discesa.\nLe piste di Colere partono dal monte Ferrante fino alla frazione di Carbonera.\nSci di fondo.\nSchilpario ospita la pista degli abeti, abilitato per competizioni internazionali che si sviluppa per 12 km e dispone d'impianti d'innevamento artificiale."}
{"id": "275477", "revid": "3358", "url": "https://it.wikipedia.org/wiki?curid=275477", "title": "Multiplatore", "text": ""}
{"id": "275479", "revid": "767487", "url": "https://it.wikipedia.org/wiki?curid=275479", "title": "La gatta sul tetto che scotta (film 1958)", "text": "La gatta sul tetto che scotta (\"Cat on a Hot Tin Roof\") \u00e8 un film del 1958 diretto da Richard Brooks, tratto dall'omonimo dramma teatrale di Tennessee Williams.\nTrama.\nUna notte, Brick Pollitt posiziona le barriere di corsa ad ostacoli lungo lo stadio, ricordando i tempi in cui era un giocatore di football. Bench\u00e9 sia ubriaco, decide di effettuare il percorso, ma cade, fratturandosi una gamba e dovendo quindi usare le stampelle fino alla guarigione. Insieme a sua moglie, Maggie \"la Gatta\", \u00e8 in visita dai suoi genitori nella loro casa nel Mississippi, per festeggiare il 65\u00ba compleanno di suo padre, Harvey \"Big Daddy\". Depresso, Brick decide di trascorrere le sue giornate dentro casa, bevendo e restando impassibile di fronte ai disperati tentativi di seduzione ad opera di sua moglie, nonch\u00e9 ai dubbi di lei circa la lealt\u00e0 del fratello maggiore di Brick e della cognata riguardo all'eredit\u00e0 del padre.\nHarvey, padre di Brick, di ritorno dall'ospedale, non \u00e8 al corrente di essere malato di cancro poich\u00e9 la famiglia ed i dottori rifiutano di parlargliene; neanche sua moglie, la \"Big Mama\", sa del suo male incurabile. Maggie insinua in suo marito il dubbio sulla salute del padre, confermato poi dal medico di famiglia, cosa che getta ancora pi\u00f9 nello sconforto Brick. Maggie vorrebbe un riavvicinamento tra padre e figlio non solo per l'eredit\u00e0, ma Brick si rifiuta. Segue una litigata molto accesa fra Brick ed il padre. E quando Harvey, furente con Brick perch\u00e9 alcolizzato, gli domanda il motivo della sua ostinazione, il figlio, arrabbiato, non risponde e se ne va. La sua idea \u00e8 fuggire, ma viene fermato e fatto ragionare da Maggie.\nLa ragione alla base della depressione di Brick risale a qualche tempo addietro, quando lui ed il suo amico Skipper giocavano nella stessa squadra di football. Quando Brick spos\u00f2 Maggie, Skipper si era rivelato incapace di giocare senza l'aiuto di Brick ed era piombato nella disperazione. Brick \u00e8 convinto che il suicidio di Skipper sia colpa di Maggie e della loro relazione. Maggie nega e in un crescendo di dialoghi le verit\u00e0 familiari emergono sempre pi\u00f9 nitidamente: Maggie, gelosa della dipendenza di Skipper dal marito, aveva deciso di lasciarsi sedurre da Skipper solo per allontanarlo da Brick, ma alla fine non aveva avuto il coraggio di portare a termine il piano. Colmo di vergogna, Skipper, dopo avere tentato invano di contattare Brick, si era suicidato, e Brick, pur attribuendone la colpa a Maggie, in realt\u00e0 \u00e8 roso dal rimorso di non avere risposto alle disperate telefonate dell'amico.\nBig Daddy, fatta luce sulla vita di Brick, interrogando Maggie, chiama a raccolta la famiglia. Scopre quindi il tentativo di circuirlo da parte del figlio maggiore e della nuora; scopre che in fondo la moglie Ida, che per trent'anni gli \u00e8 stata accanto nel bene e nel male, forse merita qualcosa. Decide che per il tempo che gli rimane si impegner\u00e0 a visitare le sue propriet\u00e0, a godersi la vita e la famiglia e si render\u00e0 conto che suo padre, morto in assoluta povert\u00e0 lasciandogli solo una valigia di cartone, gli ha in realt\u00e0 lasciato l'eredit\u00e0 pi\u00f9 bella, dei ricordi felici: \"lo amavo quel vagabondo\" dir\u00e0 Big Daddy.\nMaggie nel frattempo ha mentito dichiarando di aspettare un figlio da Brick per mettere a tacere la cognata, la quale irrompe urlando che \u00e8 una menzogna. Brick prende le difese della moglie e la chiama. Maggie si precipita verso di lui, chiude la porta dietro di s\u00e9 e Brick termina il film con la frase \"Maggie, vieni qui, facciamola finita con le bugie e coi bugiardi\", per poi darle il bacio tanto atteso.\nIl tema dell'omosessualit\u00e0.\nIn occasione della trasposizione sullo schermo, per non incappare nelle maglie del Codice Hays che proibiva anche la semplice menzione delle \"perversioni sessuali\", fu soppressa la tematica originaria del testo teatrale: Brick, un atleta, non riesce a desiderare la bellissima e focosa moglie perch\u00e9 non si \u00e8 mai ripreso dalla morte (per suicidio) di un compagno di squadra, Skipper, di cui era innamorato, senza per\u00f2 sapere o accettare di essere omosessuale. O meglio, pi\u00f9 che non sapere, annega nell'alcol qualunque barlume di consapevolezza rischi di venire a galla.\nQuesta riscrittura cre\u00f2 qualche incongruenza nella vicenda, che privata della motivazione centrale del dramma ha aspetti psicologicamente deboli (nel film Brick \u00e8 traumatizzato sia perch\u00e9 ha perso un compagno di squadra, le cui doti aveva idealizzato, sia perch\u00e9 gli \u00e8 crollato un mito quando lo ha visto flirtare con la moglie).\nAnche la causa scatenante del dramma (il tentativo di seduzione di Skipper da parte della moglie, nel tentativo di ingelosire il marito e interessarlo a s\u00e9) assume ben diverso rilievo drammatico a seconda che si tratti, come nel testo teatrale, di uno shock per la delusione provata nei confronti dell'uomo amato, o di una delusione per il venir meno di una figura di amico idealizzato. Del resto, nel film stesso Skipper emerge in realt\u00e0 come atleta mediocre, che vive di luce riflessa di Brick, che lo trasfigura perch\u00e9 lo ama, e non il contrario.\nCiononostante il film \u00e8 considerato un classico, anche grazie alle interpretazioni magistrali di uno smagliante Paul Newman, un vulcano di rabbia repressa e infelicit\u00e0 inesprimibile, che dirige contro s\u00e9 stesso autodistruggendosi, e di un'elettrizzante Elizabeth Taylor che rende onore al titolo, donna passionale, sinceramente innamorata e disposta a tutto per riavere l'uomo che ama, ma proprio perch\u00e9 innamorata incapace di credere alla vera causa del suo disinteresse."}
{"id": "275484", "revid": "729019", "url": "https://it.wikipedia.org/wiki?curid=275484", "title": "R33 (dirigibile)", "text": "L'R33 era un dirigibile rigido britannico. Fu uno dei dirigibili britannici di maggior successo (anche se non raggiunse la fama della aeronave \u201csorella\u201d R34), rimanendo in servizio per 10 anni, sopravvivendo anche ad una tempesta che ne danneggi\u00f2 gravemente la prua. Venne soprannominato \"Pulham Pig\", il \"Porcellino di Pulham\" dagli abitanti di Pulham Market, nel Norfolk dove era situata la sua base, ed \u00e8 tuttora ricordato nello stemma cittadino.\nStoria.\nOrigine del progetto.\nIl progetto del R33 ha origine durante la Prima guerra mondiale. Nel 1916 il Regno Unito aveva appena iniziato lo sviluppo del programma per una nuova serie (\"classe\") di dirigibili rigidi, designata 30: i primi due esemplari R31 ed R32 erano in fase di completamento presso le officine dei fratelli Short, mentre l'R33 e l'R34 erano ancora nella fase di sviluppo del progetto. Nell'autunno di quell'anno, il progetto di queste due aeronavi sub\u00ec una svolta fondamentale con l'abbattimento sul suolo britannico dello zeppelin tedesco L33 (LZ 76). L'L33 era stato colpito durante un'incursione sull'Inghilterra nella notte tra il 23/24 settembre 1916. I colpi all'involucro non erano riusciti a incendiarlo, ma le perdite di idrogeno avevano costretto lo zeppelin ad un atterraggio di fortuna. Sebbene l'equipaggio tedesco avesse tentato di distruggere il dirigibile dandogli fuoco dopo l'atterraggio, i danni allo scheletro ed ai motori furono di modesta entit\u00e0, proprio perch\u00e9 a causa dei danni, era rimasto poco gas nelle celle.\nIl relitto, accuratamente esaminato per 5 mesi permise ai britannici di svelare i segreti della tecnologia pi\u00f9 avanzata nel campo dei dirigibili rigidi.\nI progetti esistenti del R33 ed R34 vennero, quindi, modificati in modo da adottare le soluzioni tecniche dello zeppelin. La realizzazione del R33 venne affidata alla Armstrong-Whitworth presso Selby (Yorkshire), mentre quella del R34 alla Wiliam Beardmore &amp;Co.. L'assemblaggio del R33 inizi\u00f2 nel 1918.\nIl dirigibile era caratterizzato da un involucro aerodinamico a poppa e prua con la sezione centrale cilindrica. La gondola di comando era in posizione avanzata e separata dall'involucro. Essa era poi separata dal rispettivo motore da uno spazio vuoto, a differenza degli zeppelin omologhi dove uno dei motori era installato sulla gondola di comando. In tal modo si evitava che le vibrazioni del motore potessero essere trasmesse agli apparati radio di comunicazione e rilevazione. Due motori erano installati ai lati dello scafo, il quarto dietro la seconda gondola ed il quinto verso la poppa del dirigibile.\nIn servizio.\nDopo il varo del 6 marzo 1919 venne trasferito presso la base di Pulham Market (Norfolk) dove venne utilizzato per prove di durata, voli dimostrativi e pubblicitari. Questi ultimi, sulle principali citt\u00e0 britanniche, servivano per pubblicizzare l'immissione sul mercato dei \"Victory Bond\" (Obbligazioni statali). In alcuni di questi voli una banda musicale si esib\u00ec sulla piattaforma superiore (dove era montata una mitragliatrice contraerea), anche se l'\u201dacustica\u201d risult\u00f2 probabilmente poco appagante per gli spettatori pi\u00f9 in basso.\nNel 1920 l'aeronave venne \u201cdemilitarizzata\u201d, assumendo la registrazione civile GFAAG. Venne quindi dotata di letti e cucine. inizialmente venne impiegata per sperimentare nuove tecniche per l'attracco presso il nuovo pilone d'ormeggio che era stato eretto a Pulham. Durante questi test emerse come il dirigibile poteva attraccare senza problemi anche in presenza di condizioni meteo non favorevoli.\nNel maggio 1920 fu protagonista di un curioso test, in cui un Sopwith Camel senza pilota venne lanciato (con il motore acceso) dal dirigibile sopra una zona disabitata. Scopo dell'esperimento era provare dei nuovi serbatoi aeronautici a prova di incidente. Infatti, il piccolo biplano pur schiantandosi al suolo non prese fuoco.\nNell'autunno del 1920, nell'ambito delle politiche economiche di risparmio del dopoguerra, il Ministero impose un blocco generale alle attivit\u00e0 relative ai dirigibili. Il blocco non aveva, comunque, effetto immediato dando una proroga di circa un anno. In questo periodo, l'R33 fu sottoposto a revisione, impiegato per ulteriori test ed utilizzato per assistere la polizia nel controllo del traffico durante le corse di Ascot ed Epsom. Infine, venne immagazzinato presso gli hangar di Cardington.\nIl blocco per l'R33 termin\u00f2 solo il 2 aprile 1925, dopo quasi 4 anni, quando l'aeronave, dopo un periodo di ricondizionamento ed ammodernamento, pot\u00e9 tornare a volare nell'ambito dello sviluppo del programma per le \"Imperial Airship\", dirigibili civili destinati ad operare sulle lunghe rotte dell'Impero britannico.\nIncidente.\nNella notte tra il 16 ed il 17 aprile 1925 l'R33 venne strappato via dal suo pilone d'ormeggio a Pulham da una violenta raffica di vento durante una tempesta e alla merc\u00e9 dei venti si ritrov\u00f2 alla deriva con solo alcuni uomini dell'equipaggio a bordo. Lo \u201cstrappo\u201d dal pilone aveva sfondato la prua del dirigibile, causando la perdita del gas dalla prima cella stagna e, quindi, l'appruamento del dirigibile, aggravato dalle perdite d'acqua dei serbatoi per il bilanciamento dell'aeronave che erano stati anch'essi in parte danneggiati. Tale inclinazione verso prua, veniva aggravata dalla pioggia che per la tempesta entrava nell'involucro dalla falla anteriore, sbilanciando ulteriormente l'aeronave.\nGli uomini a bordo avviarono i motori riuscendo a riprendere un po' di quota e si attrezzarono per impedire che la cella N\u00b02 potesse essere forata dalle travature danneggiate al momento dell'incidente. Nonostante i loro sforzi l'R33 venne sospinto sul Mare del Nord. Nel timore che potesse precipitare in mare, venne allertata una nave, la HMS Godetia, che si mosse dal vicino porto di Lowestoft. Imbarcazioni di salvataggio locali provarono a prendere il mare per rimanere in vista del dirigibile, ma furono costrette a rientrare a causa delle pessime condizioni meteorologiche.\nDopo 5 ore dal distacco dal pilone d'ormeggio il dirigibile era tornato sotto il controllo dell'equipaggio, ma continuava ad essere sospinto lontano dalle coste britanniche, verso il continente e le coste olandesi. Per questo motivo venne ordinato all'R33 di atterrare presso Colonia dove i tedeschi avrebbero potuto assistere l'aeronave nelle operazioni d'atterraggio. Nella tarda serata il dirigibile era ormai in grado di tenere la propria posizione sopra la costa olandese, l'equipaggio continu\u00f2 il sorvolo della zona fino alle 05:00 del mattino, quando fu possibile far riprendere al dirigibile la rotta verso casa. Otto ore dopo era arrivato sulla costa inglese nel Suffolk e alle rientr\u00f2 a Pulham, e l\u00ec venne destinato in un hangar accanto al dirigibile R36 per le necessarie riparazioni. Per la loro impresa, gli uomini dell'equipaggio furono ricompensati da orologi donati dal re Giorgio V del Regno Unito, ed al sergente \"Sky\" Hunt, sottufficiale comandante (il pi\u00f9 alto di grado tra gli uomini d'equipaggio a bordo), venne conferita l'Air Force Medal. Il sergente insistette perch\u00e9 fosse considerata come conferita all'intero equipaggio che aveva brillantemente risolto una cos\u00ec rischiosa situazione.\nIn ottobre l'aeronave riparata venne utilizzata per effettuare prove che avrebbero fornito dati per la costruzione del nuovo dirigibile R101 destinato al servizio passeggeri.\nCaccia parassita.\nAl termine dei test per la costruzione del R101, per l'R33 inizi\u00f2, a met\u00e0 ottobre, una nuova fase sperimentale per testare il lancio di aerei dal dirigibile. I britannici avevano gi\u00e0 tentato un simile esperimento nel 1918 lanciando un Sopwith Camel dal dirigibile HMA 23.\nPer le prime prove venne scelto un monoplano ultraleggero, il de Havilland DH.53 Humming Bird. Vennero eseguiti con successo alcuni lanci, ma le operazioni di recupero si rivelarono pi\u00f9 complesse e solo nel dicembre dello stesso anno si riusc\u00ec nell'effettuare l'operazione completa di lancio e recupero.\nNell'ottobre del 1926 l'esperimento venne ritentato con due caccia Gloster Grebe, velivoli del peso di circa 1 tonnellata ciascuno. L'esperimento ebbe luogo il 21 ottobre da una quota di circa 610\u00a0m, dopo il lancio dal dirigibile i due Grebe fecero ritorno alla base. Nonostante l'esperimento fosse stato compiuto con successo, non ci furono ulteriori seguiti.\nL'R33 fece ritorno a Pulham Market, dove dopo circa due anni, venne smantellato quando emersero segni di affaticamento nel telaio d'alluminio.\nLa parte anteriore della gondola di comando \u00e8 conservata presso il museo della RAF di Hendon."}
{"id": "275491", "revid": "880848", "url": "https://it.wikipedia.org/wiki?curid=275491", "title": "Editoriale", "text": "L'editoriale \u00e8 l'articolo di apertura di una pubblicazione periodica in cui il direttore o un giornalista molto esperto e conosciuto dal pubblico (una \u00abgrande firma\u00bb) tratta un problema o un fatto di rilevante attualit\u00e0. Molti giornali hanno un corpo di editorialisti.\nNella tradizione giornalistica italiana, l'articolo di apertura di un quotidiano prende invece il nome di articolo di fondo.\nClassificazioni.\nUn editoriale contiene il punto di vista di un giornalista su un argomento specifico. Ma ci\u00f2 \u00e8 vero solo in astratto. \nIn pratica, gli editoriali rappresentano il punto di vista della redazione del giornale e/o dei suoi redattori.\nGli editoriali si possono classificare come segue, a seconda del tipo di pubblicazione:\nDifferenza dall'inglese \"editorial\".\nIn italiano il termine ha un significato diverso rispetto al vocabolo inglese \"editorial\". \"Editor\", che significa \"curatore\" \u00e8 un termine che abbraccia un vasto campo di attivit\u00e0, dalla stampa professionistica al giornale locale. In particolare, nei piccoli giornali il lavoro di compilazione e messa in pagina degli articoli \u00e8 compiuto da una sola persona. L'articolo di apertura di tali pubblicazioni \u00e8 denominato \"lettera del curatore\" (\"letter from the editor\"). Per quanto riguarda la grande stampa, i giornali inglesi offrono ai lettori una pluralit\u00e0 di interventi, sempre firmati. I pezzi che compaiono in apertura (e che quindi rappresentano la linea della testata) sono detti \"editorial\", sia che vengano scritti dal direttore oppure da un'autorevole firma.\nIn italiano, invece, il termine ha sempre avuto un significato di prestigio. Il termine apparve dapprima nella stampa periodica. L'editoriale era l'articolo domenicale in cui il direttore di una rivista (oppure un'altra firma da lui scelta) commentava gli eventi pi\u00f9 importanti accaduti nell'ultima settimana. Nel XX secolo il termine \u00e8 stato adottato anche dalla stampa quotidiana.\nStruttura degli editoriali.\nLa maggior parte degli editoriali assume la forma di un breve saggio: il pezzo contiene le argomentazioni che fanno da supporto al punto di vista dell'estensore. Normalmente, l'articolo non \u00e8 accompagnato da fotografie; ci\u00f2 significa che il contenuto degli editoriali \u00e8 percepito come sufficientemente forte. A discrezione del direttore, il giornale pu\u00f2 pubblicare, uno di fianco all'altro, due editoriali sullo stesso argomento che contengano due tesi contrapposte, per promuovere l'equilibrio della testata e favorire la discussione tra i lettori.\nUn'altra caratteristica dell'editoriale: solitamente l'autore non si esprime in prima persona. Questa \u00e8 una delle principali differenze rispetto ad altri tipi di scrittura giornalistica, come - ad esempio - l'opinione e la rubrica."}
{"id": "275493", "revid": "125019", "url": "https://it.wikipedia.org/wiki?curid=275493", "title": "Esperimenti sulle disuguaglianze di Bell", "text": "Gli esperimenti sulle disuguaglianze di Bell sono progettati per verificare se il mondo reale obbedisce alle relazioni di disuguaglianza previste dal teorema di Bell. \nIl teorema di Bell afferma che una teoria quantistica in cui, presumendo la presenza di variabili nascoste, venga imposto il realismo locale deve rispettare relazioni di disuguaglianza fra misure su particelle considerate correlate, che sono invece violate dalla meccanica quantistica. In termini pi\u00f9 semplici esso dimostra che alcune previsioni dei due tipi di teorie risultano diverse. La verifica dei risultati sperimentali intende quindi appurare la natura locale o non locale del mondo fisico reale.\nIl termine \"disuguaglianza di Bell\" pu\u00f2 indicare una qualsiasi di un insieme di disuguaglianze, ma in pratica, negli esperimenti reali, ci si riferisce alle disuguaglianze CHSH e CH74 e non a quella originale ricavata da Bell. Esse pongono restrizioni sui risultati statistici di esperimenti su coppie di particelle che hanno preso parte a una interazione e poi separate. Tali esperimenti ricadono in due classi, a seconda che l'analizzatore usato abbia uno o due canali di uscita.\nConduzione degli esperimenti.\nCHSH: tipico esperimento a due canali.\nLa maggior parte degli esperimenti adopera luce, assumendo che sia emessa nella forma corpuscolare di quanti di luce o fotoni (prodotti da fluorescenza parametrica), invece degli atomi che Bell, in origine, aveva in mente. Interessa, negli esperimenti pi\u00f9 noti (Aspect, 1981, 1982a,b), la direzione di polarizzazione, per quanto si potrebbero usare benissimo altre propriet\u00e0 fisiche. Il diagramma mostra un tipico esperimento ottico del tipo a due canali per il quale Alain Aspect stabil\u00ec un precedente nel 1982 (Aspect, 1982a). Sono registrate le coincidenze (rilevazioni contemporanee), categorizzando i risultati come '++', '+\u2212', '\u2212+' o '\u2212\u2212' e accumulando i conteggi corrispondenti.\nSono condotti quattro sottoesperimenti separati, ciascuno corrispondente a ciascuno dei quattro termini \"E\"(\"a\", \"b\") nella statistica di prova \"S\" (l'equazione (2) pi\u00f9 in basso). In pratica si sceglie come valori per \"a\", \"a\"\u2032, \"b\" e \"b\"\u2032: 0\u00b0, 45\u00b0, 22.5\u00b0 e 67.5\u00b0 \u2014 gli \"angoli del test di Bell\". Questi valori sono quelli per i quali la formulazione della Quantistica attribuisce la maggiore violazione della disuguaglianza.\nSono registrati, per ciascun valore scelto di \"a\" e di \"b\", i conteggi delle coincidenze in ciascuna categoria (\"N\"++, \"N\"--, \"N\"+- e \"N\"-+). Si calcola la stima sperimentale di \"E\"(\"a\", \"b\") in questo modo:\n(1) \u00a0\u00a0\u00a0\u00a0\u00a0\u00a0 \"E\" = (\"N\"++ + \"N\"-- \u2212 \"N\"+- \u2212 \"N\"-+)/(\"N\"++ + \"N\"-- + \"N\"+- + \"N\"-+).\nUna volta stimati i quattro \"E\", si pu\u00f2 trovare una stima sperimentale\ndella statistica del test. Se la stima di \"S\" \u00e8 numericamente maggiore di 2 essa infrange la disuguaglianza CHSH. Allora si dichiara che l'esperimento sostiene la predizione della Quantistica e si escludono le teorie a variabili nascoste locali che accettano la condizione di indipendenza statistica. \nTuttavia va segnalato che usando l'equazione (2) si sta simultaneamente ipotizzando che il campione delle coppie rivelate sia rappresentativo delle coppie emesse dalla sorgente. La non veridicit\u00e0 di questa ipotesi rappresenta la scappatoia del campionamento delle coppie.\nLa deduzione delle disuguaglianze \u00e8 data nella pagina disuguaglianza CHSH di Bell.\nCH74: tipico esperimento mono-canale.\nPrima del 1982 tutti i test di Bell si poggiavano su polarizzatori \"mono-canale\" e variazioni della disuguaglianza costruite ad hoc per questo setup. Uno degli ultimi di questo genere \u00e8 stato descritto nel pluri-citato articolo di Clauser, Horne, Shimony e Holt (Clauser, 1969) in quanto uno dei pi\u00f9 adatti per usi pratici. Come per il CHSH test, ci sono 4 sotto esperimenti nei quali ogni polarizzatore assume una delle due possibili posizioni, ma in pi\u00f9 ci sono altri sotto esperimenti nei quali o uno o l'altro o entrambi i polarizzatori sono assenti. I conteggi sono fatti come menzionato sopra e usati per valutare la stima statistica.\n(3)\u00a0\u00a0\u00a0\u00a0\u00a0\u00a0 \"S\" = (\"N\"(\"a\", \"b\") \u2212 \"N\"(\"a\", \"b\"\u2032) + \"N\"(\"a\"\u2032, \"b\") + \"N\"(\"a\"\u2032, \"b\"\u2032) \u2212 \"N\"(\"a\"\u2032, \u221e) \u2212 \"N\"(\u221e, \"b\")) / \"N\"(\u221e, \u221e),\ndove il simbolo \u221e indica assenza del polarizzatore.\nSe \"S\" supera il valore 0 si dice che l'esperimento viola la disuguaglianza di Bell e quindi non vale la propriet\u00e0 di \"realismo locale\"\nL'unica ipotesi teorica fatta per derivare la (3) \u00e8 quella che, quando nell'apparato sperimentale \u00e8 inserito un polarizzatore, la probabilit\u00e0 di rilevare un dato fotone non aumenti mai: non c'\u00e8 alcun \"miglioramento\". La deduzione di questa disuguaglianza \u00e8 data nella pagina Esperimento di Bell del 1974 di Clauser e Horne.\nPresupposti sperimentali.\nAi presupposti teorici devono essere aggiunti quelli pragmatici: potrebbero esserci, ad esempio, coincidenze accidentali che potrebbero sommarsi a quelle cercate, sporcando il risultato dell'esperimento. Si presume che nessun \"bias\" (spostamento pregiudiziale del valore in una direzione anche involontariamente predeterminata) venga introdotto sottraendo il loro valore stimato prima di calcolare \"S\". In realt\u00e0 che sia vero non \u00e8 cos\u00ec ovvio e non tutti accettano il presupposto.\nPotrebbero, ad esempio, esserci problemi, ambiguit\u00e0 dovuti alla sincronizzazione nel riconoscimento delle coppie dovute al fatto che in pratica i loro componenti non saranno misurati esattamente nello stesso momento.\nNonostante ci\u00f2 e a dispetto dei problemi e difetti degli esperimenti condotti alla fine del '900, i risultati riportano con grande precisione ci\u00f2 che la meccanica quantistica prevede.\nSe sperimentazioni imperfette portano a una conferma cos\u00ec buona delle previzioni della meccanica quantistica, gran parte dei fisici quantistici, concordi con John Bell, si aspetta che quando il test di Bell sar\u00e0 compiuto in maniera perfetta le disuguaglianze di Bell continueranno ad essere violate. \nQuesto diffuso punto di vista diffuso ha portato alla creazione di una nuova branca della fisica chiamata teoria dell'informazione quantistica. Uno dei suoi principali successi \u00e8 stata la dimostrazione che la violazione delle disuguaglianze di Bell permette la possibilit\u00e0 di usare in modo sicuro l'informazione utilizzando la cosiddetta crittografia quantistica, che implica stati correlati (\"entangled\") di coppie di particelle.\nEsperimenti degni di nota.\nNegli ultimi trenta anni sono stati condotti esperimenti per verificare il test di Bell. Questi esperimenti, a patto di accettare un piccolo numero di assunzioni considerate ragionevoli dalla comunit\u00e0 scientifica, hanno confermato la teoria quantistica e rivelato risultati che non possono essere spiegate da una teoria locale con variabili nascoste. Il miglioramento della tecnologia nel corso degli anni ha portato a significativi miglioramenti nell'efficienza del test cos\u00ec come ha ampliato la variet\u00e0 dei metodi utilizzati per testare il teorema di Bell. Di seguito sono elencati i pi\u00f9 importanti e conosciuti:\nFreedman e Clauser, 1972.\nFu il primo test di Bell, effettuato usando la disuguaglianza di Freedman, ovvero una variante della diseguaglianza CH74.\nGrazie alla collaborazione di John Clauser e Stuart Freedman venne approntato un primo esperimento atto a verificare la disuguaglianza di Bell. Riscaldando degli atomi di calcio fino ad ottenere un incremento energetico sufficiente affinch\u00e9 un elettrone saltasse ad un livello energetico pi\u00f9 elevato, attesero l\u2019istante in cui il ritorno allo stato energetico iniziale producesse una coppia di fotoni entangled: uno verde e uno blu. I rivelatori furono inizialmente posti a 22,5\u00b0 tra loro per poi essere posti a 67,5\u00b0. Effettuando una serie di misure per circa 200 ore ottennero la conferma della violazione del teorema di Bell.\nTra il 1972 e il 1977 vennero eseguiti nove esperimenti di cui sette confermavano la violazione.\nAspect, 1981-1982.\nAlain Aspect ed il suo team ad Orsay Parigi, esegu\u00ec tre esperimenti di Bell usando fonti a cascata di calcio. Il primo e l'ultimo usarono la disuguaglianza CH74, mentre il secondo fu la prima applicazione della diseguaglianza CHSH. Nel terzo, quello pi\u00f9 famoso (originariamente suggerito da John Bell), la scelta tra le impostazioni su ogni lato furono fatte durante il volo dei fotoni.\nTittel e il gruppo \"Geneva\", 1988.\nL'esperimento mostr\u00f2 che la distanza non distruggeva l'\"entanglement\". La luce fu inviata attraverso cavi di fibra ottica su distanze di diversi chilometri prima di essere analizzata. Come per quasi tutti gli esperimenti di Bell a partire all'incirca dal 1985, fu usata una sorgente \"parametric down-conversion\" (PDC).\nWeihs sotto condizioni di localit\u00e0 \"strettamente einsteniane\", 1998.\nNel 1998 Gregor Weihs e il suo team di Innsbruck capeggiato da Anton Zeilinger, effettuarono un ingegnoso esperimento che ha tappato la falla della \"localit\u00e0\", migliorando quello di Aspect del 1982. La scelta del rivelatore era fatta utilizzando un processo quantistico per garantire la casualit\u00e0. Questo test violava la disuguaglianza CHSH di oltre 30 deviazioni standard, e le curve di coincidenza erano in accordo con quelle predette dalla teoria quantistica.\nLoopholes.\nLa serie di esperimenti di test di Bell di crescente sofisticazione ha ridotto i critici che mettono in discussione i risultati indicando falle (talune ipotetiche, altre riconosciute), alcune delle quali distorcerebbero i risultati sperimentali in favore della meccanica quantistica. Una panoramica di queste falle pu\u00f2 essere trovata in \"Loopholes negli esperimenti ottici di Bell\" (Garc\u00eda-Patr\u00f3n, 2004).\nNel 2015 \u00e8 stato pubblicato il primo esperimento dichiarato totalmente privo di falle (loopholes), che ha confermato i risultati degli esperimenti precedenti."}
{"id": "275501", "revid": "1929803", "url": "https://it.wikipedia.org/wiki?curid=275501", "title": "Freestyle ai XIX Giochi olimpici invernali", "text": "Ai XIX Giochi olimpici invernali del 2002 a Salt Lake City (Stati Uniti), vennero assegnate medaglie in quattro specialit\u00e0 del freestyle. Le gare si disputarono al \"Deer Valley Mountain Resort\".\nLa pista per le gobbe era lunga 262 m, larga 20 m e con una inclinazione di 28\u00b0. Il trampolino dei salti aveva una rincorsa di 70 m, l'altezza della tavola di salto er a di 24 m."}
{"id": "275503", "revid": "92920", "url": "https://it.wikipedia.org/wiki?curid=275503", "title": "Disastro del Gleno", "text": "Il disastro del Gleno del 1\u00ba dicembre 1923 fu un evento catastrofico provocato dal cedimento strutturale dell'appena ultimata diga del Gleno, in val di Scalve, nelle Alpi Orobie.\nLa tragedia.\nIl 22 ottobre 1923, a causa di forti piogge, il bacino si riemp\u00ec per la prima volta. Tra ottobre e novembre si verificarono numerose perdite d'acqua dalla diga, soprattutto al di sotto delle arcate centrali, che non appoggiavano sulla roccia. Infine, il 1\u00ba dicembre 1923 alle ore 7:15 la diga croll\u00f2. Sei milioni di metri cubi d'acqua, fango e detriti precipitarono dal bacino artificiale a circa 1.500 metri di quota, dirigendosi verso il lago d'Iseo.\nIl primo borgo a essere colpito fu Bueggio. L'enorme massa d'acqua, preceduta da un terrificante spostamento d'aria, distrusse poi le centrali di Povo e Valbona, il ponte Formello e il Santuario della Madonnina di Colere. Raggiunse in seguito l'abitato di Dezzo, composto dagli agglomerati posti in territorio di Azzone e in territorio di Colere, che fu praticamente distrutto. Prima di raggiungere l'abitato di Angolo, l'enorme massa d'acqua form\u00f2 una sorta di lago - tutt'oggi sono visibili i segni lasciati dal passaggio dell'acqua nella gola della via Mala - che preserv\u00f2 l'abitato di Angolo, che rimase praticamente intatto, mentre a Mazzunno vennero spazzati via la centrale elettrica e il cimitero.\nLa fiumana discese quindi velocemente verso l'abitato di Gorzone e prosegu\u00ec verso Boario e Corna di Darfo, seguendo il corso del torrente Dezzo e mietendo numerose vittime al suo passaggio. Quarantacinque minuti dopo il crollo della diga la massa d'acqua raggiunse il lago d'Iseo. I morti furono ufficialmente 356, ma i numeri sono ancora oggi incerti.\nLe responsabilit\u00e0.\nIl 3 dicembre 1923 giunsero a Darfo a commemorare le vittime il re Vittorio Emanuele III e Gabriele D'Annunzio. A causa dell'impraticabilit\u00e0 delle strade, nessuna autorit\u00e0 pot\u00e9 visitare Angolo Terme e Mazzunno. Il 30 dicembre 1923 il Procuratore del Re incolpava i responsabili della ditta Vigan\u00f2 e il progettista ingegner Santangelo per l'omicidio colposo di circa 500 persone.\nDal processo, che ebbe luogo tra il gennaio 1924 e il luglio 1927, emerse che i lavori furono eseguiti in modo inadeguato (il titolare della diga era stato il vero direttore dei lavori, nonostante non ne avesse le capacit\u00e0) e in economia, che il progetto era stato cambiato pi\u00f9 volte in corso d'opera senza le opportune verifiche e che il controllo da parte del Genio civile era stato svolto in maniera approssimativa e superficiale.\nIl 4 luglio 1927 il Tribunale di Bergamo condann\u00f2 Virgilio Vigan\u00f2 e l'ingegner Santangelo a tre anni e quattro mesi di reclusione pi\u00f9 lire di multa. Verr\u00e0 poi scontata la pena a due anni di reclusione e revocata la multa.\nSecondo alcuni abitanti del luogo, il disastro era prevedibile: chi aveva lavorato nel cantiere della diga diffondeva la voce che il materiale usato non era buono e raccontava dell'imperizia dei lavori; chi poteva, a Dezzo, dormiva altrove.\nCommemorazioni.\nGi\u00e0 per l'ottantesimo anniversario del disastro, l'Associazione Radioamatori Italiani della sezione di Bergamo organizza ogni dieci anni una salita presso i ruderi della diga installando pi\u00f9 di una stazione radio in banda HF, VHF e UHF. Questa attivit\u00e0 si inserisce nel contesto delle celebrazioni che vengono fatte in tutta la Val di Scalve a ricordo di quanto accaduto.\nL'ARI bergamasca, in collaborazione con ARI Valle Camonica e Protezione Civile Citt\u00e0 di Clusone, in occasione del 90\u00ba anniversario, install\u00f2 diverse postazioni radio sia presso i monumentali resti della diga sia su diverse localit\u00e0 sede di manifestazioni e commemorazioni.\nIl 1\u00ba dicembre 2013 vi fu un singolare collegamento radio in banda HF tra la diga del Vajont, quella del Gleno e la postazione di Dezzo di Scalve, sede della principale commemorazione religiosa. L'evento venne pianificato al fine di avvicinare due comunit\u00e0 che, a distanza di ben 40 anni, vissero la medesima tragedia. \nA questo evento partecip\u00f2 anche una postazione attivata presso la sala radio della Prefettura di Bergamo, dove il Prefetto in carica trasmise il suo messaggio di cordoglio e vicinanza alla comunit\u00e0 scalvina."}
{"id": "275509", "revid": "1745361", "url": "https://it.wikipedia.org/wiki?curid=275509", "title": "Testata", "text": ""}
{"id": "275514", "revid": "889336", "url": "https://it.wikipedia.org/wiki?curid=275514", "title": "Freestyle ai XVIII Giochi olimpici invernali", "text": "Ai XVIII Giochi olimpici invernali del 1998 a Nagano (Giappone), vennero assegnate medaglie in quattro specialit\u00e0 del freestyle.\nLa pista per le gobbe era lunga 250\u00a0m, larga 15\u00a0m e con un dislivello di 98 metri."}
{"id": "275524", "revid": "287204", "url": "https://it.wikipedia.org/wiki?curid=275524", "title": "Contro l'amore", "text": "Contro l'amore: una polemica \u00e8 un saggio scritto dalla sociologa Laura Kipnis che analizza la moderna concezione dell'amore e delle coppie a lungo termine. Malgrado gi\u00e0 dal titolo si presagisca lo stile polemico con cui viene trattato l'argomento, le tesi esposte non sono in realt\u00e0 contro l'amore in senso assoluto ma solo contro alcuni degli aspetti e degli ideali delle relazioni moderne.\nArgomentazioni principali.\nLa fallacia del presupposto di fondo.\nL'autrice sostiene che la maggior parte dei problemi delle moderne relazioni di coppia a lungo termine, sono dovuti ai falsi presupposti insostenibili in eterno su cui esse sono basate, ovvero:\nL'autrice sostiene che quando inevitabilmente queste convinzioni si scontrano con la realt\u00e0, invece di concludere che ad essere sbagliata sia questa concezione dell'amore, siamo portati a pensare o che \u00ab\"abbiamo sbagliato persona, dobbiamo trovare quella giusta\"\u00bb (ragionamento che porta alla monogamia seriale, in cui di solito non si fa altro che replicare la stessa situazione), o che \u00ab\"quello che non va siamo noi, non la societ\u00e0\"\u00bb (ragionamento che ci spinge a conformare i nostri desideri pi\u00f9 intimi alle pretese della societ\u00e0).\nLa logica del lavoro nell'amore.\nUna delle convinzioni della societ\u00e0 contemporanea \u00e8 che ogni membro di una coppia debba impegnarsi per mantenere viva la passione (\"che gioia\", commenta l'autrice): ma questo introduce la logica del lavoro nel campo dei sentimenti. L'autrice cita in proposito Adam Phillips:\n\u00ab\"Nella nostra vita sessuale (...) non \u00e8 possibile impegnarsi in una relazione pi\u00f9 di quanto non sia possibile imporsi di avere un'erezione o di decidere di fare un determinato sogno. \u00c8 proprio quando ci si impegna per raggiungere certi scopi che si sa di aver fallito, perch\u00e9 gi\u00e0 manca qualcosa\"\u00bb\nAlcune delle affinit\u00e0 col lavoro indicate dall'autrice:\nI lavoratori privi di passioni sono produttivi per la societ\u00e0.\nInoltre l'autrice sostiene che le persone private delle passioni sono pi\u00f9 produttive per la societ\u00e0: non vivono un innamoramento che divorerebbe il loro tempo, le loro energie e i loro pensieri, e sono pi\u00f9 propense a cercare appagamento nel consumismo, ovvero \u00ab\"non pensano a scopare ma a consumare\"\u00bb.\nLa monogamia a lungo termine \u00e8 efficace in questo fenomeno di controllo e annichilimento delle passioni: produce persone annoiate, le abitua ad accettare la sottomissione (verso il partner) anche nell'ambiente domestico, ha un'azione di controllo contro l'insorgere di nuove passioni (gelosia e ricatto), inoltre porta molte persone a vivere il lavoro come una fuga dalla vita familiare.\nDiversamente, le persone che riscoprono l'innamoramento e compiono adulterio, pongono tutto il resto in secondo piano, collocano continuamente la nuova fiamma al centro dei loro pensieri, sacrificano tutte le altre attivit\u00e0 (ad esempio dandosi malati al lavoro), ed il sesso e la relazione portano via tutte le loro energie mentali e fisiche.L'autrice invita a domandarsi tra questi due scenari, posto che il primo \u00e8 quello pi\u00f9 utile alla \u00ab\"societ\u00e0 della produzione\"\u00bb, quale sia quello pi\u00f9 utile alla felicit\u00e0 delle persone.\nLa relazione moderna: una \u00abCoppia cameratesca\u00bb.\nL'autrice nota che la tendenza ad organizzarsi in gruppi permanenti o semipermanenti di due persone la ritroviamo nella maggior parte della popolazione terrestre, ma tuttavia le tipologie di questi raggruppamenti a due variano enormemente da cultura a cultura; l'autrice trova quindi curioso che nella societ\u00e0 occidentale contemporanea, che si suppone sia molto libera ed emancipata, ci sia una schiacciante predominanza di una particolare tipologia: la \u00ab\"coppia cameratesca\"\u00bb.\nL'autrice, applicando l'Ipotesi di Sapir-Whorf alla struttura del linguaggio della coppia moderna, si chiede quale visione della realt\u00e0 emerga da esso: ella osserva che l'unit\u00e0 discorsiva ricorrente, \u00e8 il divieto; avendo raccolto centinaia di interviste in proposito, l'autrice riporta nel testo un campione delle risposte ricevute alla domanda: \u00ab\"quali sono gli obblighi posti dalla vita di coppia?\"\u00bb. Il risultato \u00e8 una interminabile sequela di imposizioni (pagine 87-95), che a detta dell'autrice, appaiono inizialmente divertenti, ma si rivelano via via sempre pi\u00f9 irritanti per il lettore.\nL'autrice sostiene che uno dei paradossi della coppia moderna \u00e8 la coesistenza dell'ideale dell'\u00ab\"essere se stessi\"\u00bb ed il suddetto regime di divieti e cambiamenti a cui dobbiamo abituarci per vivere insieme; insomma uno dei diritti fondamentali dell'uomo, la libert\u00e0 di sviluppare liberamente la propria personalit\u00e0, \u00e8 anche ci\u00f2 che renderebbe impossibile andare d'accordo col partner.\nProposte alternative.\nCome la stessa autrice ha ribadito in pi\u00f9 occasioni, l'intento del libro non \u00e8 quello di proporre un particolare modello alternativo alla coppia moderna, ma quello di sostenere la necessit\u00e0 di abbracciare la mentalit\u00e0 della sperimentazione; di esplorare percorsi di espressione del desiderio che non siano solo quelli prescritti dalle normali istituzioni della societ\u00e0, come il matrimonio.\n\u00c8 questo il merito che l'autrice riconosce agli adulteri, per quanto non sia entusiasta dell'adulterio in s\u00e9: quello di provare vie alternative.\nNel corso del libro l'autrice afferma che perfino rimanendo nel campo delle relazioni monogame a lungo termine, si possono avere delle caratteristiche diverse rispetto a quelle attuali; ad esempio, come gi\u00e0 detto da Ingmar Bergman nel suo \"Scene da un matrimonio\", la possibilit\u00e0 di stipularle come contratto annuale prorogabile.\nFilm citati.\nSugli \"orrori coniugali\".\nAlcuni degli esempi citati:\nGenere \"amore tragico\".\nL'autrice afferma che questi film sono accomunati dal fatto che il sentimento avrebbe dovuto trionfare, ma ci\u00f2 \u00e8 stato impedito da eventi sfortunati esterni (come ad esempio la morte).\nGenere \"amore seriale\".\nFilm di \"amore seriale\" \u00e8 la classificazione suggerita dall'autrice per quei film che \"sollevano dei dubbi (sulla coppia moderna) solo per metterli a tacere\", in quanto anche in essi troviamo il presupposto che quando le cose vanno male, significa solo che \u00ab\"abbiamo sbagliato persona e dobbiamo trovare quella giusta\"\u00bb, che come gi\u00e0 detto ad inizio articolo, porta alla monogamia seriale, in cui di solito non si fa altro che replicare la stessa situazione.\nGenere \"antiamore\".\nL'autrice afferma che dovrebbe esserci una riflessione critica sul fatto che esistono ormai una quantit\u00e0 di film che narrano dell'infelicit\u00e0 della vita di coppia, e che bisognerebbe riconoscere questo filone come genere \"antiamore\"; non farlo equivarrebbe a non rendersi conto che esistono un sacco di \"pellicole con dei tizi che indossano cappelli da cow-boy e cavalcano nelle praterie\".\nL'autrice afferma inoltre che ci\u00f2 che contraddistingue i film d\"'amore\" da quelli di \"antiamore\" \u00e8 principalmente il fatto che i primi finiscono col lieto fine e la dissolvenza in nero, nascondendo ci\u00f2 che avviene \"dopo\", mentre i secondi cominciano proprio da quel momento. L'autrice afferma inoltre che a volte il passaggio al genere antiamore \u00e8 involontario, dovuto solamente al fatto che il regista si sofferma un po' troppo oltre il \"lieto fine\", suscitando cos\u00ec nello spettatore la \"domanda proibita nei film d'amore\": \u00ab\"e adesso cosa succede?\"\u00bb."}
{"id": "275529", "revid": "729019", "url": "https://it.wikipedia.org/wiki?curid=275529", "title": "Forte de Laclos", "text": "Il forte de Laclos era una fortificazione che Napoleone Bonaparte fece realizzare verso la fine del Settecento sull'Isola di San Paolo, nel golfo di Taranto.\nLa struttura rivest\u00ec il ruolo di strumento determinante per la difesa di Taranto, quando l'imperatore decise di farne il suo avamposto nel mar Mediterraneo.\nIl completamento venne affidato al generale d'artiglieria Pierre Choderlos de Laclos, che tuttavia mor\u00ec nel 1803 nel convento di San Francesco d'Assisi di Taranto, prima che i lavori fossero terminati. Laclos fu sepolto nella piazza d'armi interna al forte avendo rifiutato i conforti religiosi. L'ultima traccia della sua sepoltura risale al 1814, quando nel preventivo per il restauro del forte si stima in circa 200 ducati il capitale necessario per accomodare la tomba: si pensa infatti che le sue spoglie siano state gettate in mare quale manifestazione di odio nei confronti dei francesi.\nIl forte fu abbattuto alla fine dell'800 in occasione dei lavori di edificazione della batteria Vittorio Emanuele II (armata con due cannoni Krupp da 400 mm come la omologa Torre Umberto I alla Palmaria, La Spezia) che costituisce un mirabile esempio di architettura militare del passato, ed \u00e8 di importanza rilevante soprattutto da un punto di vista paleontologico: esso \u00e8 rivestito di blocchi di calcare proveniente dalle vicine Murge, nei quali \u00e8 possibile osservare i resti fossili di un organismo bivalve che viveva circa 100 milioni di anni fa, e dei quali si \u00e8 persa ogni traccia. Esiste pertanto un progetto che mira all'utilizzazione di tutta l'Isola di San Paolo quale area naturale protetta."}
{"id": "275541", "revid": "122117628", "url": "https://it.wikipedia.org/wiki?curid=275541", "title": "Silvio Gigli", "text": "Autore e presentatore di molte trasmissioni radiofoniche, cronista storico del Palio di Siena (contradaiolo della Tartuca), \u00e8 uno dei primi presentatori di quiz. Noto per il caratteristico timbro di voce, diviene uno degli speaker pi\u00f9 conosciuti della radio, dal dopoguerra agli anni sessanta. \nRegista e organizzatore di numerosi spettacoli di variet\u00e0 per oltre 35 anni, soprattutto dalla sede della Rai di Roma.\nBiografia.\nGiovent\u00f9 ed esordi.\nInizia giovanissimo la carriera giornalistica e nel 1927 \u00e8 gi\u00e0 cronista per il quotidiano fiorentino \"La Nazione\", passando in seguito al livornese \"Il Telegrafo\". Lavora in seguito all'allora EIAR, come presentatore. I suoi programmi sono in genere oggetto di vasti ascolti, a partire da Radio Igea (1939) dedicato ai malati ricoverati negli ospedali. Nello stesso anno parte L'ora del dilettante, con il quale scopre fra gli altri Salvatore Accardo e Corrado. Per Alberto Sordi, parallelamente, crea la memorabile macchietta di Mario Pio. Il figlio Cesare Gigli \u00e8 stato un regista e produttore italiano.\nAnni quaranta.\nNel 1944 lancia Botta e risposta, un radio-quiz che, stanti i tempi di guerra, viene diffuso inizialmente da Radio Firenze Libera, nelle zone controllate dagli alleati, e ha il compito di fornire una forma di distrazione alla popolazione, compito in cui Gigli eccelle anche grazie alle sue battute di spirito (famosa quella rivolta a un concorrente: \"Lei ha una cravatta color singhiozzo di pesce\"). I premi in palio sono in genere piccoli prodotti di profumeria e igiene personale di ditte che sponsorizzavano la trasmissione. Spesso i concorrenti si ripresentavano in pi\u00f9 puntate della trasmissione divenendo personaggi noti nella citt\u00e0, tra questi un venditore ambulante di cravatte esperto su quiz di geografia; \u00e8 anche attore cinematografico, fra il 1949 e il 1952, con alcune piccole parti nei film \"La tratta delle bianche\" (Comencini), \"Fiorenzo il terzo uomo\" (Canzio), \"Botta e risposta\" (Soldati).\nAnni cinquanta e sessanta.\nNel 1951 conduce Sorella Radio, uno dei programmi pi\u00f9 longevi della radio italiana. Cura inoltre una nutrita serie di \"interviste\" a personaggi storici come Guglielmo Marconi, Luigi Pirandello, Grazia Deledda. Nel 1952 conduce \"Punto interrogativo\", affiancato da una giovanissima Delia Scala, poi \"La famiglia dell\u2019anno\" (1956), competizione a carattere regionale, e \"Il paese della discordia\" (1959).\nMassone, il 10 settembre 1955 \u00e8 iniziato in Massoneria nella Loggia \"Arbia n.138\" di Siena.\nGigli, grazie ad un seguito programma di presentazione di \"voci nuove\", \u00e8 scopritore di talenti della canzone italiana come Gianni Morandi, Iva Zanicchi, Orietta Berti, Loretta Goggi. Si occupa spesso di musica, ad esempio con il breve \"Piccola storia della canzone italiana\" e apre la strada a molti altri talenti, fra i quali Domenico Modugno. Conduce in radio il gi\u00e0 noto Paolo Panelli, che non avrebbe pi\u00f9 abbandonato questo mezzo. Nel 1969 firma la regia di un'edizione (la 14\u00b0) dello spettacolo radiofonico \"Gran variet\u00e0\", sostituendo Federico Sanguigni.\nPalio di Siena.\nCome cronista del Palio di Siena, conia il motto \"E Siena trionfa immortale\", col quale concludeva immancabilmente le sue trasmissioni da Piazza del Campo. Tale citazione \u00e8 stata ripresa dalla senese della Giraffa Annalisa Bruchi in chiusura delle sue telecronache del Palio per conto della RAI.\nA Gigli si deve l'idea di un concorso del 1965 per premiare il pi\u00f9 bell'inno delle 17 contrade, cosa che costringe quelle che ancora non ne avevano uno a realizzarlo in fretta e furia. Il concorso viene vinto dall'Imperiale Contrada della Giraffa, il testo viene scritto dal suo amico Bruno Tanganelli detto Tambus e dal Musicista Romano Nino Oliviero.\nNel 1945 al \"Palio della Pace\" guida una sorta di rivolta dei contradaioli della Tartuca (di cui era \"mangino\"), che si ritirano per protesta perch\u00e9 per due volte il mossiere annulla la partenza del loro cavallo; Gigli, alla testa di un gruppo di contestatori, schiaffeggia il mossiere."}
{"id": "275543", "revid": "767487", "url": "https://it.wikipedia.org/wiki?curid=275543", "title": "Sistema politico", "text": "Un sistema politico \u00e8 un sistema di interazioni attraverso le quali si realizza l'assegnazione autoritativa di valori scarsi in una data societ\u00e0. \u00c8 un concetto proposto da David Easton negli anni cinquanta; la definizione su riportata risale al 1965. Il sistema politico \u00e8 l'oggetto di studio dell'approccio sistemico alla politica, che si contrappone all'approccio statalista perch\u00e9 non pone lo Stato come soggetto della politica, ma \"la politica com'\u00e8\", i suoi rapporti e relazioni.\nUn sistema politico si differenzia infatti dallo Stato perch\u00e9 \u00e8 un sistema di interazioni e non un'organizzazione. L'organizzazione \u00e8 un'associazione di individui dotata di una funzione e di uno scopo, mentre un sistema di interazioni \u00e8 preesistente, non nasce e non \u00e8 composto da individui, ma da elementi legati da una qualche interazione.\nIl sistema politico di David Easton.\nIl sistema \u00e8 caratterizzato dalla presenza di:\nIl sistema di Easton parte dagli input (immissioni), che si distinguono in \"domande\" e \"sostegno\". Le domande sono le richieste di allocazione di valori da parte dei cittadini \n(es. richieste di politiche per l'ambiente), partono dai bisogni della societ\u00e0 e sono rivolte al governo. Al governo \u00e8 rivolto anche il sostegno, che \u00e8 immesso insieme con le domande, il quale fornisce legittimit\u00e0 al ruolo del governo. Il sostegno pu\u00f2 essere specifico quando deriva da risposte positive del sistema alle domande della societ\u00e0, \u00e8 invece sostegno diffuso (a lungo termine) quando si riferisce a un generale senso di consenso verso il governo al potere. Le domande non entrano direttamente nel processo di governo, ma sono mediate dai gatekeepers, ossia \"regolatori di accesso\" (gestori). Essi sono o gruppi di interesse o partiti politici, che scartano delle domande e sostengono delle altre, aggregandole in tematiche pi\u00f9 generali, evitando in tal modo il sovraccarico del sistema.\nIl processo vero e proprio \u00e8 svolto da quella che \u00e8 chiamata la scatola nera, nella quale sono formulate le politiche pubbliche richieste dai cittadini. Queste politiche sono poi applicate nella societ\u00e0 (outputs). Gli output non sono fini a se stessi: una volta immessi nell'ambiente, lo modificano attraverso un processo retroattivo che regola gli input. Se le risposte del sistema sono positive e vengono incontro alle richieste dei cittadini, diminuiranno le domande e aumenter\u00e0 il sostegno. Viceversa, un sistema non funziona quando le domande aumentano sempre pi\u00f9 e il consenso diminuisce di conseguenza. Ci\u00f2 porta infatti a un sovraccarico del sistema.\nIl sistema politico di Almond e Powell.\nNel 1978 uno studio di Gabriel Almond e Bingham G. Powell riprende il sistema politico eastoniano ampliandolo e perfezionandolo. Essi partono dalla critica verso l'eccessivo \"inputismo\" di Easton (concentratosi, cio\u00e8, sui soli input a scapito degli altri elementi del sistema), approfondendo i vari passaggi.\nSi parte sempre dagli input, anche qui divisi in domande e sostegno. La funzione dei gatekeepers \u00e8 suddivisa in due parti: la prima \u00e8 la parte dell'articolazione degli interessi, che ha come protagonisti i gruppi di interesse i quali trasformano bisogni generici della societ\u00e0 in temi specifici politicamente rilevanti; la seconda \u00e8 la parte dell'aggregazione degli interessi, che ha come protagonisti i partiti i quali combinano le diverse domande e le convertono in richieste politiche complessive.\nIl funzionamento della scatola nera \u00e8 ampliato. Si distingue anch'esso in due fasi. La prima \u00e8 la fase della formulazione delle politiche pubbliche, compiuta dal potere legislativo, il quale trasforma le richieste della societ\u00e0 in programmi di azione statali; la seconda \u00e8 la fase dell'implementazione delle politiche pubbliche, compiuta dal potere esecutivo, la quale mette in atto i programmi di azione mediante l'emanazione di atti esecutivi.\nAlmond e Powell stabiliscono un modo per misurare i risultati. Gli esiti sono misurati in base a:\nIl sistema politico di Luhmann.\nVicino allo struttural-funzionalismo di Talcott Parsons, lo studioso Niklas Luhmann considera quello politico come un sotto-sistema dell'intera societ\u00e0. Esso sarebbe diviso in due diversi sotto-sottosistemi. Il primo \u00e8 il sotto-sottosistema politico in senso stretto, composto dai gruppi di interesse e dai partiti politici. Il secondo \u00e8 il sotto-sottosistema della pubblica amministrazione, composto dai poteri legislativo, esecutivo e giudiziario."}
{"id": "275544", "revid": "123502023", "url": "https://it.wikipedia.org/wiki?curid=275544", "title": "Carta abrasiva", "text": "La carta abrasiva, chiamata a volte anche carta vetrata, serve per sgrossare, levigare e pulire superfici di legno o metallo.\nDescrizione.\n\u00c8 costituita da un supporto flessibile, che pu\u00f2 essere carta, tela o altro, ricoperto per incollaggio con granuli cristallini di materiale abrasivo, che pu\u00f2 essere vetro, smeriglio, ossido di alluminio, carburo di silicio, zircone. A seconda della composizione, si avranno cos\u00ec \"carte vetrate\", \"tele smerigliate\", eccetera.\n\u00c8 commercializzata in varie forme e formati: fogli e nastri da tagliare al bisogno, rettangoli e triangoli con e senza fori per le levigatrici orbitali, dischi per il platorello o unite ad anello per le levigatrici a nastro. Per il lavoro di finitura della costa di soglie, mensole e davanzali di marmo e pietra, sono disponibili dischi flessibili abrasivi di plastica utilizzabili con smerigliatrici angolari.\nClassificazione.\nLa finezza di una carta abrasiva \u00e8 indicata da un numero detto \"grana\" stampato sul retro del foglio. Pi\u00f9 \u00e8 alto il numero pi\u00f9 \u00e8 fine l'abrasivo e pi\u00f9 liscia sar\u00e0 la finitura. In particolare il numero usato corrisponde, grosso modo, al numero di maglie che un setaccio, usato per separare la polvere abrasiva, ha per pollice quadrato.\nI numeri di grana, secondo la classificazione della federazione europea produttori di abrasivi per le carte (FEPA P), possono essere:\n12,\n16,\n20,\n24,\n30,\n36,\n40,\n50,\n60,\n80,\n100,\n120,\n150,\n180,\n220,\n240,\n280,\n320,\n360,\n400,\n500,\n600,\n800,\n1000,\n1200,\n1300,\n1500,\n2000,\n2500,\n3000,\n4000,\n5000,\n6000,\n7000.\nIl numero \u00e8 preceduto dalla lettera P. Esistono altri standard di classificazione, ad esempio ANSI (standard americano) o JIS (standard giapponese). Alla grana grossa corrispondono numeri bassi, alla grana fine numeri alti.\nUn'altra maniera pi\u00f9 grossolana di indicare la grana \u00e8:\nUso.\nLa carta abrasiva \u00e8 utilizzata a mano generalmente ripiegata su se stessa oppure fissata ad un supporto pi\u00f9 o meno rigido e talvolta anche sagomato, oppure su elettroutensili detti levigatrici: levigatrici orbitali, levigatrici a nastro, levigatrici a platorello.\nLa carta abrasiva \u00e8 utilizzata per la finitura delle superfici, per levigare gli stucchi, per la rimozione di vecchie vernici e talvolta anche per aumentare la ruvidit\u00e0 di una superficie, ad esempio per migliorare l'incollaggio. Alcuni tipi possono lavorare anche a umido per migliorare la levigazione, come ad esempio le carte da carrozzeria, definite \"carta seppia\" perch\u00e9 in origine ottenuta da ossi di seppia macinati. Per la lavorazione del legno \u00e8 utilizzata principalmente la carta vetrata, mentre per la lavorazione del metallo si usa prevalentementei la tela smeriglio. "}
{"id": "275554", "revid": "123299455", "url": "https://it.wikipedia.org/wiki?curid=275554", "title": "Qui pro quo", "text": "Qui pro quo (o anche \"quid pro quo\") \u00e8 una frase latina che significa \"qualcosa al posto di qualcos'altro\".\nOrigine.\nTale locuzione, di origine latina, deriva il suo uso moderno nella lingua italiana dal francese. Come riportato dal Vocabolario Treccani nel tardo Medioevo \"quid pro quo\" era il titolo di una sezione che in alcune compilazioni farmaceutiche includeva i medicamenti che si potevano dare in luogo di altri. Anche il \"Tr\u00e9sor de la langue fran\u00e7aise\" precisa che le espressioni \"qui pro quod\", \"qui pro quo\" oppure \"quid pro quo\" venivano usate indifferentemente nella farmacologia medievale \"per indicare la sostituzione di un medicamento al posto di un altro\".\nNell'italiano colloquiale e letterario, l'espressione \u00e8 usata nel significato di \"malinteso\", \"equivoco\", \"scambio di persona o cosa\". L'espressione stessa fornisce un chiaro esempio di questo tipo di errori: \"qui pro quo\" significa, letteralmente, \"qui\" (pronome relativo nel caso nominativo) \"al posto di quo\" (ablativo). Secondo un'altra ricostruzione l'espressione verrebbe non da un errore di trascrizione, ma dalla presenza della forma arcaica di ablativo \"qui\", con valore strumentale, al posto del classico \"quo\", attestata anche nella forma \"quicum\" al posto di \"quocum\".\nEspressioni collegate.\nNei paesi anglosassoni, la frase lessicalmente simile \"quid pro quo\" non \u00e8 usata per indicare un errore di copiatura, bens\u00ec per esprimere il concetto di scambio: \"una cosa in cambio di qualcos'altro\". Per indicare questo concetto in Italia, Francia, Portogallo e Spagna si usa l'espressione \"do ut des\".\nLe due espressioni, \"quid pro quo\" e \"qui pro quo\", pur usate con significati diversi, sembrano aver la stessa origine. Il dizionario Treccani (\"ad vocem\", \"qui pro quo\") riferisce che la seconda di queste forme deriva \"probabilmente dal latino \"quid pro quo\", titolo di una sezione che in alcune compilazioni farmaceutiche del tardo medioevo includeva i medicamenti che si potevano dare in luogo di altri [\u2026]\".\nL'espressione \"quid pro quo\" \u00e8 adoperata da Karl Marx ne \"Il Capitale\" per definire la trasformazione dei prodotti del lavoro in merce."}
{"id": "275555", "revid": "27767", "url": "https://it.wikipedia.org/wiki?curid=275555", "title": "Carta vetrata", "text": ""}
{"id": "275560", "revid": "262457", "url": "https://it.wikipedia.org/wiki?curid=275560", "title": "Principio dei dieci mondi", "text": ""}
{"id": "275584", "revid": "188402", "url": "https://it.wikipedia.org/wiki?curid=275584", "title": "Urto elastico", "text": "In meccanica classica un urto elastico \u00e8 un urto durante il quale si conserva l'energia meccanica totale del sistema, ed in particolare l'energia cinetica. Nel caso di corpi prossimi a velocit\u00e0 della luce un urto elastico \u00e8 un urto nel quale si conserva il quadrivettore quantit\u00e0 di moto.\nRisoluzione di un problema d'urto elastico.\nIn generale, nella risoluzione di un problema d'urto completamente elastico, si parte dalla conservazione della quantit\u00e0 di moto e dell'energia cinetica prima e dopo l'urto.\nNel caso di urti monodimensionali tra due corpi, le equazioni sono 2 equazioni scalari, mentre nel caso di urti in un piano esse sono 3 (le due componenti della quantit\u00e0 di moto e l'energia). Per quanto riguarda urti nello spazio tridimensionale, per la maggior parte dei problemi \u00e8 valida l'assunzione che l'urto si svolga in un piano, perci\u00f2 con un opportuno cambio di coordinate \u00e8 possibile ricondursi al caso precedente; altrimenti si hanno 4 relazioni scalari.\nPer problemi unidimensionali il numero di equazioni permette di risolvere completamente il moto, trovando cio\u00e8 le velocit\u00e0 dei due corpi dopo l'urto; per problemi nel piano con corpi estesi queste non sempre bastano, ed \u00e8 possibile trovare una soluzione solo per alcuni casi notevoli con geometrie semplici, come per esempio un urto elastico tra due sfere, per i quali si possono usare altre relazioni quali, per esempio, simmetrie del sistema.\nTipi diversi di urto nello spazio.\nUrto monodimensionale.\nConsideriamo due corpi approssimabili come punti materiali che urtino frontalmente. Mettiamoci in un sistema di riferimento \"S\". \nIndichiamo con:\nImponiamo la conservazione dell'energia cinetica \"K\" e della quantit\u00e0 di moto \"P\": otteniamo il sistema:\ncio\u00e8:\nQueste equazioni si risolvono facilmente raggruppando in ognuna di esse in un membro i termini con formula_5 e nell'altro membro i termini con formula_6, dividendo la prima equazione per la seconda e ricordando che formula_11.\nInfatti dividendo la prima equazione per formula_12 e tenendo conto della proposizione precedente:\novvero dividendo membro a membro:\nformula_14\nDa qui baster\u00e0 risolvere un semplice sistema lineare per trovare le nostre due velocit\u00e0 finali:\novvero:\nModeratori per neutroni.\nDalla soluzione appena trovata si vede nel caso di formula_17 e di un elevato valore di formula_18, il valore di formula_19 \u00e8 piccolo se le masse sono approssimativamente uguali: colpendo un corpo con una particella molto pi\u00f9 leggera non si modifica in maniera significativa la velocit\u00e0, colpendolo con una particella di massa molto superiore, si induce la particella veloce a rimbalzare con velocit\u00e0 diminuita. Per questo motivo un moderatore (un mezzo che rallenta i neutroni veloci, trasformandoli in neutroni termici capaci di sostenere una reazione a catena) \u00e8 costituito da un materiale formato da atomi con nuclei leggeri (con la propriet\u00e0 aggiuntiva che non assorbano facilmente i neutroni): l'idrogeno, il pi\u00f9 leggero, ha circa la stessa massa di un neutrone.\nVelocit\u00e0 relative.\nDato che durante gli urti il sistema \u00e8 isolato, il centro di massa si muove di moto rettilineo uniforme, con velocit\u00e0 media ponderata \"&lt;v&gt;\":\nDi conseguenza abbiamo:\ncio\u00e8:\nUsando l'energia cinetica si pu\u00f2 scrivere\nDividendo per la (*) otteniamo:\nche si riscrive come\nDa ci\u00f2 notiamo che \"la velocit\u00e0 relativa di una particella rispetto all'altra \u00e8 invertita dall'urto\". Nel caso di particelle con masse differenti, la particella pi\u00f9 pesante si muove lentamente verso il centro di massa, e rimbalza con la stessa bassa velocit\u00e0, mentre la particella pi\u00f9 leggera si muove rapidamente verso il centro di massa e dopo l'urto se ne allontana con eguale velocit\u00e0.\nVelocit\u00e0 nel sistema di riferimento del centro di massa.\nSi dimostra anche che \"rispetto al centro di massa entrambe le velocit\u00e0 appaiono invertite dopo l'urto\". Infatti, nel sistema di riferimento del centro di massa si ha:\nda cui:\ne analogamente:\nPer evitare di ricadere nel caso banale di assenza d'urto avevamo imposto formula_35, che implica formula_36. Perci\u00f2 otteniamo:\nCVD.\nUrto monodimensionale relativistico.\nLa meccanica classica fornisce una buona approssimazione quando tratta oggetti con dimensioni macroscopiche che si muovono a velocit\u00e0 molto minore della velocit\u00e0 della luce. Oltre i limiti classici, fornisce dei risultati erronei. La quantit\u00e0 di moto totale di due corpi che si urtano \u00e8 dipendente dal sistema di riferimento. Le equazioni che governano gli urti nel caso relativistico discendono dalla conservazione del quadrimpulso, o quadrivettore quantit\u00e0 di moto (per approfondimenti sulle leggi della dinamica relativistiche vedi \"Teoria della relativit\u00e0 ristretta\"). Distinguendo tra parte temporale e spaziale abbiamo:\nformula_38\ndove formula_39 \u00e8 il fattore di Lorentz.\nLa prima equazione rappresenta la conservazione della parte spaziale della quantit\u00e0 di moto formula_40, alla quale diventa formalmente identica utilizzando la \"massa relativistica\", ora in disuso. Moltiplicando la seconda equazione per \"c\" riconosciamo invece la conservazione dell'energia relativistica formula_41. Possiamo quindi riscrivere il sistema come:\nIn generale risolvere direttamente le equazioni sovrastanti \u00e8 molto difficile dal momento che il grado dell'equazione \u00e8 troppo elevato. Come per il caso classico, un aiuto pu\u00f2 venire da un cambio di sistema di riferimento, avendo cura di comporre le velocit\u00e0 non con la composizione galileiana ma con il loro equivalente nella relativit\u00e0 ristretta. Un buon sistema di riferimento pu\u00f2 essere, ad esempio, quello del centro di massa; avendo chiamato con \"v\" la velocit\u00e0 di trascinamento tra un sistema e l'altro, dalla regola di composizione delle velocit\u00e0 in relativit\u00e0 speciale le velocit\u00e0 prima dell'urto nel sistema di riferimento del centro di massa formula_43 e formula_44 sono:\nda cui:\nQuando formula_51 e formula_52,\ne perci\u00f2 otteniamo:\nI calcoli della meccanica classica risultano quindi corretti quando la velocit\u00e0 di entrambi i corpi \u00e8 molto minore della velocit\u00e0 della luce (circa 3 x 108 m/s).\nEsempio: urto tra particelle subatomiche.\nUn modo per schematizzare le interazioni tra particelle subatomiche \u00e8 quello di considerare l'interazione come urto elastico. Supponiamo di avere due particelle entrambe di massa a riposo \"m\", supposta nota, che si muovono l'una contro l'altra a velocit\u00e0 formula_61 e formula_62. Dopo l'urto si forma un'unica particella. Troviamo la massa \"M\" e la velocit\u00e0 \"vM\" di questa nuova particella. Le equazioni (IV) portano al sistema:\nRicaviamo i fattori \u03b3 delle due velocit\u00e0 iniziali:\nDalla conservazione dell'energia ricaviamo \"M\":\nSostituiamo nell'altra equazione:\nNota \"vM\" sostituiamo nell'equazione per \"M\", che risulta essere:\nAbbiamo scoperto che nell'interazione la massa della nuova particella non \u00e8 uguale alla somma delle masse delle altre due, ma superiore. Infatti parte dell'energia dovuta alla velocit\u00e0 delle particelle si \u00e8 tramutata in massa; come \u00e8 noto, nella teoria della relativit\u00e0 la massa e l'energia sono intercambiabili (la celebre formula E=mc\u00b2): infatti durante le interazioni delle particelle subatomiche questi scambi si verificano continuamente.\nEffetto Compton.\nUn'importante applicazione degli urti relativistici \u00e8 l'effetto Compton, che collega l'angolo di deflessione di un fotone che interagisce con un'altra particella con la variazione di energia del fotone stesso, cio\u00e8 della sua lunghezza d'onda. L'interazione \u00e8 schematizzata come urto elastico, nel quale valgono le (IV). L'urto avviene sul piano, e la conservazione della quantit\u00e0 di moto implica la conservazione delle sue proiezioni lungo gli assi. Mettendo a sistema con la conservazione dell'energia, si ottiene:\ndove formula_71 \u00e8 l'angolo di deflessione del fotone e \n\u00e8 detta \"lunghezza d'onda di Compton\".\nUrti bi- e tridimensionali.\nLa legge di Newton (come la conservazione della quantit\u00e0 di moto) si applica alle componenti della velocit\u00e0 risolte lungo le comuni superfici normali dei corpi collidenti al punto di contatto. Nel caso di due sfere le componenti della velocit\u00e0 coinvolte saranno le componenti risolte lungo la linea congiungente i centri nell'istante dell'urto. Di conseguenza, le componenti della velocit\u00e0 perpendicolari a questa linea resteranno invariate durante l'urto.\nPer risolvere un'equazione che coinvolge due corpi che collidono in un sistema bidimensionale, la velocit\u00e0 complessiva di ciascun corpo deve essere scomposta in due velocit\u00e0 ortogonali: una tangente alla superficie comune normale dei due corpi collidenti nel punto di contatto, l'altra lungo la linea di collisione. Siccome l'urto imprime forze solo lungo la linea di collisione, le velocit\u00e0 tangenti al punto di collisione non cambiano. Per calcolare le velocit\u00e0 lungo la linea d'urto si possono utilizzare le stesse equazioni di un urto monodimensionale. Le velocit\u00e0 finali possono essere calcolate dalle due nuove componenti e dipenderanno dal punto di collisione. Sono stati condotti degli studi sugli urti bidimensionali per molti corpi nella struttura di un gas bidimensionale.\nLa quantit\u00e0 di moto di due corpi dipende dalle loro velocit\u00e0 effettive e masse, per cui non si pu\u00f2 prevedere la quantit\u00e0 di moto di due corpi se le energie cinetiche dei due sono eguali.\nPer le due monete in figura la componente che cambia si pu\u00f2 trovare tramite il prodotto scalare della velocit\u00e0 con un versore che indica la direzione diretta dell'urto."}
{"id": "275586", "revid": "889336", "url": "https://it.wikipedia.org/wiki?curid=275586", "title": "Freestyle ai XVII Giochi olimpici invernali", "text": "Ai XVII Giochi olimpici invernali del 1994 a Lillehammer (Norvegia), vennero assegnate medaglie in quattro specialit\u00e0 del freestyle."}
{"id": "275597", "revid": "543975", "url": "https://it.wikipedia.org/wiki?curid=275597", "title": "Freestyle ai XVI Giochi olimpici invernali", "text": "Ai XVI Giochi olimpici invernali del 1992 ad Albertville (Francia), vennero assegnate medaglie in due specialit\u00e0 del freestyle. "}
{"id": "275602", "revid": "1929803", "url": "https://it.wikipedia.org/wiki?curid=275602", "title": "Skeleton ai XIX Giochi olimpici invernali", "text": "Ai XIX Giochi olimpici invernali di Salt Lake City (Stati Uniti), vennero assegnati due titoli olimpici nello skeleton. Le gare si disputarono a Park City sulla pista dello Utah Olympic Park.\nGare femminili.\nSingolo.\nLa pista era lunga 1.140 m, con un dislivello di 78 m e 12 curve."}
{"id": "275607", "revid": "399", "url": "https://it.wikipedia.org/wiki?curid=275607", "title": "Mustela furo", "text": "Il furetto (Mustela furo ) \u00e8 un mammifero carnivoro appartenente alla famiglia dei Mustelidi e alla sottofamiglia dei Mustelini.\nEtimologia.\nIl nome scientifico del furetto, \"Mustela furo\", significa \u201cdonnola ladra\u201d, in riferimento al comportamento che lo porta a raccogliere e nascondere il cibo e all'odore intenso che emanano.\nStoria.\nIl furetto \u00e8 un animale domestico frutto dell'addomesticamento della puzzola europea (\"Mustela putorius\"), che risale ad almeno due millenni fa ad opera di Greci e Romani. Lo scopo della domesticazione era sfruttare questi animali per la caccia, in particolare al coniglio, tradizione che \u00e8 sopravvissuta in certe regioni fino ai giorni nostri.\nIl furetto non \u00e8 un animale selvatico, ma domestico, dato che non esiste in natura. L'unico esemplare selvatico \u00e8 il furetto dai piedi neri (\"Mustela nigripes\"), originario del Nordamerica e appartenente a una diversa specie, il cui stato di conservazione \u00e8 in pericolo. Lo status di animale domestico del furetto \u00e8 reso ufficiale da una dichiarazione dell'Istituto Nazionale per la Fauna Selvatica (INFS, dal 2008 Istituto Superiore per la Protezione e la Ricerca Ambientale, ISPRA), che ha valore giuridico.\nCaratteristiche.\nLa lunghezza del furetto pu\u00f2 variare dai 40\u00a0cm (della femmina) ai 60\u00a0cm (del maschio). Le femmine sono sempre pi\u00f9 piccole rispetto ai maschi. Il peso pu\u00f2 variare tra i 500 grammi ed 1\u00a0kg (della femmina) e tra i 1,5\u00a0kg ed i 2\u00a0kg (del maschio).\nCome la maggior parte dei suoi parenti Mustelidi, il furetto ha un corpo molto allungato e sinuoso, con zampe corte. La colonna vertebrale \u00e8 particolarmente flessibile e gli permette di muoversi agilmente, anche all'indietro, in spazi angusti e ristretti.\nAlbino.\nIl furetto albino \u00e8 la razza di furetto pi\u00f9 riconoscibile tra il resto delle altre. Come ci suggerisce il nome, il furetto albino ha un manto che varia tra il bianco al bianco panna. Questo colore lo porta in tutto il corpo, eccetto le estremit\u00e0 delle zampe, che hanno un colore pi\u00f9 tendente al beige e delle piccole macchie attorno agli occhi. Il colore bianco dipende dalla totale mancanza della pigmentazione necessaria per avere un manto pi\u00f9 colorito.\nIl furetto albino pu\u00f2 essere caratterizzato anche dai suoi occhi color rubino.\nIl furetto albino \u00e8 un animale da compagnia e non viene usato per cacciare, d'altronde come il resto dei furetti.\nChocolate.\nIl furetto chocolate, o cioccolato, ha un manto tendenzialmente marrone, o principalmente, marrone chiaro. Mentre il sottopelo varia dal bianco al dorato.\nGli occhi, solitamente, sono neri.\nChampagne.\nQuesta razza di furetto, il furetto champagne, ha il manto di un colore chiaro, marroncina o (bianco) crema scuro. Il sottopelo \u00e8 estremamente chiaro, tendente al bianco crema, o bianco.\nIl naso \u00e8 tondo, piccolo e un colorito simile al rosa; occhi scuri. \nMarked White.\nIl marked white ha il manto completamente bianco, se non che, questo furetto ha una striscia (che parte dalle spalle) marrone o marroncino che arriva fino alla coda, ricoprendola completamente.\nGli occhi possono variare dal nero sino al blu. \nPanda.\nIl furetto panda, come ricorda il nome, ha il colore del manto simili (o che ricordano) a quelli del panda gigante (Ailuropoda melanoleuca). Il colore predominante \u00e8 simile ad un marroncino, con qualche sfumatura di giallo oro.\nAl contrario, il muso e le zampe (tutte) sono beige chiaro. Il naso \u00e8 molto piccolo \u00e8 rosa molto chiaro.\nSiamese.\nIl siamese ha il colore del manto che ricorda quello del caramello.\nNel furetto siamese c'\u00e8 una netta, ed evidente, differenza tra l'addome e il resto del corpo. Infatti, l'addome \u00e8 di un colore molto scuro, quasi nero; al contrario, il resto del corpo \u00e8 assomigliante molto al beige. Tali colori ricordano il gatto siamese.\nA differenza delle altre razze, questo furetto (come il Marked White) ha la coda molto lunga. Il naso \u00e8, come il resto dei furetti, piccolo e rosa.\nSelf.\nIl furetto self \u00e8 completamente nero, o grigio scuro, se non per una chiazza grigio chiaro che pu\u00f2 presentare sotto il muso.\nRoano.\nIl furetto roano \u00e8 unico nel suo genere. Infatti, il colore del suo manto \u00e8 al 50% bianco e il resto viene assunto in natura, in qualsiasi colore.\nSe si fa pi\u00f9 attenzione, \u00e8 possibile notare che, pi\u00f9 si va verso la coda, pi\u00f9 il pelo \u00e8 folto. La coda \u00e8 simile a quella del furetto siamese, se non pi\u00f9 lunga.\nAspetti del furetto.\nNon ha una vista molto sviluppata e n\u00e9 un olfatto molto fine e attento.\nLa dentatura \u00e8 tipica del carnivoro, molto sviluppata e tagliente, specie i canini ed \u00e8 composta in totale da 34 denti. Sono muniti di cinque dita, ciascuno dotato di cuscinetti.\nUn esemplare vive in media 7-10 anni.\nComportamento.\nIl furetto \u00e8 un predatore e manifesta questa sua caratteristica nella passione per l'esplorazione e la caccia, anche se ritualizzata nel gioco. I furetti dormono parecchie ore; possiamo dire che questi animali hanno due livelli di attivit\u00e0: o sono attivamente impegnati nel gioco, o dormono profondamente.\nSono animali molto affettuosi e in generale poco aggressivi. L'aggressivit\u00e0 pu\u00f2 dipendere dalla scarsa abitudine al contatto umano, nel caso ad esempio di animali che sono vissuti per diversi mesi in gabbia in un negozio, prima di essere venduti, come da fattori genetici. \nIn generale, i furetti hanno un carattere adattabile; posti in un ambiente nuovo non si spaventano, ma corrono ad esplorarlo. Questo li porta a smarrirsi facilmente.\nI furetti tendono ad andare d'accordo, anche se la convivenza traumatica tra soggetti adulti pu\u00f2 richiedere un periodo di adattamento.\nAmano trovare luoghi nascosti e portarvi dentro oggetti.\nRiproduzione.\nLa femmina va generalmente in calore con l'allungarsi delle giornate, in primavera. Il periodo fertile inizia solitamente a marzo e termina a settembre e si contraddistingue per il progressivo ingrossamento della vulva nella femmina e per l'ingrossamento dei testicoli nel maschio. Nella femmina l'ovulazione \u00e8 stimolata dall'accoppiamento; se non avviene l'accoppiamento, l'estro dura per tutta la stagione riproduttiva, e cio\u00e8 da marzo ad agosto-settembre. Durante tale periodo le ovaie continuano a produrre elevati livelli di estrogeni che permangono in circolo per mesi. La femmina pu\u00f2 partorire da 1 a 12 piccoli, che nascono ciechi, sordi e privi di pelo.\nAlimentazione.\nIl furetto \u00e8 un carnivoro puro. In cattivit\u00e0 pu\u00f2 essere nutrito con carne cruda, di solito quaglia o coniglio.\nL'adattamento della colonna vertebrale gli permette di entrare e muoversi a suo agio nelle tane delle prede, come topi, nidi d'uccelli, conigli e galline.\nRapporti con l'uomo.\nPu\u00f2 avere un comportamento aggressivo solo nel caso in cui il furetto non sia abituato all'uomo. Se viene addomesticato presenta un comportamento docile.\nIntroduzione in natura.\nPopolazioni ferali alloctone si sono stabilite in diverse aree del mondo, come le isole Shetland e la Nuova Zelanda. In quest'ultima esiste la popolazione ferale pi\u00f9 grande di furetti, con un considerevole grado di ibridazione con la versione selvatica, fenomeno molto comune in caso di simpatria delle due sottospecie. Nel 1877, i fattori della Nuova Zelanda richiesero allo Stato l'introduzione dei furetti come metodo di controllo biologico per il coniglio, specie aliena invasiva molto dannosa per l'agricoltura introdotta alcuni anni prima. 1217 furetti furono cos\u00ec importati negli anni 1882-83 da Londra ma solo 678 raggiunsero le coste della Nuova Zelanda, e 198 furono invece spediti da Melbourne, Australia. Durante il viaggio, furono incrociati con la sottospecie selvatica per migliorarne la capacit\u00e0 di sopravvivenza in natura. Nel 1884 e nel 1886, furono rilasciati circa 4000 furetti, puri ed ibridi, 3099 donnole e 137 ermellini.. Questa azione non supportata da un'attenta valutazione di quelli che avrebbero potuti essere i danni ambientali causati dall'introduzione di questi carnivori alieni generalisti, ha portato ad una drastica diminuzione delle popolazioni di uccelli autoctoni, considerando che la Nuova Zelanda, in precedenza, non presentava mammiferi carnivori."}
{"id": "275608", "revid": "16073", "url": "https://it.wikipedia.org/wiki?curid=275608", "title": "Regium julii", "text": ""}
{"id": "275609", "revid": "1543377", "url": "https://it.wikipedia.org/wiki?curid=275609", "title": "Skeleton ai V Giochi olimpici invernali", "text": "Alle olimpiadi invernali del 1948 di Sankt Moritz (Svizzera), venne assegnato un solo titolo olimpico nello skeleton, quello del singolo maschile. Le gare si disputarono sulla pista naturale del Cresta Run."}
{"id": "275611", "revid": "16073", "url": "https://it.wikipedia.org/wiki?curid=275611", "title": "Rhegium julii", "text": ""}
{"id": "275612", "revid": "466539", "url": "https://it.wikipedia.org/wiki?curid=275612", "title": "Cloracne", "text": "La cloracne o acne clorica \u00e8 un'eruzione cutanea provocata dalla reazione dell'organismo a certi idrocarburi aromatici alogenati, come le diossine clorurate. In alcuni casi le cicatrici provocate dalla cloracne possono essere permanenti. Come manifestazione di un'intossicazione il suo riferimento nel nome all'acne \u00e8 considerato un'errata definizione.\nManifestazioni.\nLe zone pi\u00f9 colpite sono il volto e le braccia, si forma un eritema che pu\u00f2 portare a cicatrici.\nEziologia.\nSi manifesta a seguito dell'esposizione prolungata sia a contatto che per inalazione o ingestione ad alcuni composti alogenati ed in particolare diossine come la 2,3,7,8-tetraclorodibenzo-p-diossina (TCDD).\nNel 2011, con un decreto del 25 luglio, il Congresso degli Stati Uniti ha introdotto una legge a favore dei veterani americani e dei loro discendenti, colpiti dalla cloracne e da altre malattie legate all'avvelenamento da Agente Arancio, durante la guerra del Vietnam.\nSecondo una sentenza della Corte Suprema di Seul (Corea del Sud) del 18 luglio 2013 la Monsanto dovr\u00e0 rimborsare le spese per cure mediche, a 39 veterani sudcoreani della guerra del Vietnam. La Corte suprema ha ammesso che la causa della cloracne dei militari \u00e8 strettamente legata al loro contatto diretto con l'Agente Arancio."}
{"id": "275614", "revid": "2163589", "url": "https://it.wikipedia.org/wiki?curid=275614", "title": "Titanic, latitudine 41 nord", "text": "Titanic, latitudine 41 Nord (\"A Night to Remember\") \u00e8 un film del 1958 diretto da Roy Ward Baker.\nUscito in data 3 luglio 1958, girato con un budget di 1.680.000 dollari, l'anno successivo vinse il Golden Globe come miglior film straniero e ottenne una nomination ai Laurel Award per miglior film in bianco e nero. Basato sul best seller di Walter Lord \"Titanic: la vera storia\", tant'\u00e8 che il titolo originale del film \"A Night to Remember\" riprende proprio quello del libro, narra la breve vita del transatlantico RMS Titanic. Il genere al quale appartiene il film \u00e8 quello del docudrama, ovvero un incrocio tra finzione drammatica e realt\u00e0 documentaristica.\nIl film, girato nel Regno Unito, vede l'adattamento di Eric Ambler, la regia di Roy Ward Baker e la supervisione di William MacQuitty. La produzione us\u00f2 dei fondali particolari (blueprints) per ricreare i set della nave, mentre il quarto ufficiale del Titanic, Joseph Boxhall, e l'ex Commodoro della Cunard Line, Harry Grattidge, lavorarono entrambi come consiglieri tecnici per il film.\nTrama.\nNel cantiere navale della Harland and Wolff di Belfast, al momento del varo della Royal Mail Ship \"Titanic\", secondo l'usanza durante la cerimonia di \"battesimo\" una bottiglia di champagne \u00e8 mandata in frantumi contro lo scafo della nave.\nCharles Lightoller \u00e8 su un treno con sua moglie Sylvia, in viaggio per prendere servizio come secondo ufficiale del \"Titanic\". Egli scherza con la moglie su un articolo di giornale che tratta dei saponi utilizzati sulla prima classe del \"Titanic\", cosa che offende un passeggero che male interpreta la posizione di Lightoller, credendo che egli voglia beffarsi della nave (simbolo del Regno Unito); l'uomo porger\u00e0 le sue scuse non appena verr\u00e0 a conoscenza del grado dell'ufficiale e del suo dislocamento proprio sul \"Titanic\". A Southampton, la maestosa nave \u00e8 pronta per la partenza; quando ci\u00f2 avviene, centinaia di persone dalla banchina salutano i viaggiatori in partenza, compresi coloro che a Queenstown andranno in terza classe. \nUna volta in mare, il Titanic riceve diverse segnalazioni di presenza di banchi di ghiaccio da navi vicine. Il comandante Edward J. Smith le apprende noncurante e la nave continua nel suo percorso. Intorno alle 23:40 del 14 aprile 1912 la vedetta Frederick Fleet avvista un iceberg; il suo compagno di vedetta, Reginald Lee, avverte tramite telefono interno il sesto ufficiale James Paul Moody che vi \u00e8 un iceberg dritto davanti a loro. Moody ringrazia Lee ed urla: \"Iceberg dritto davanti a noi!\". Il primo ufficiale William McMaster Murdoch ordina l'indietro tutta e il timone viene girato verso tribordo, cosicch\u00e9 la nave con difficolt\u00e0 vira a sinistra, mentre i compartimenti stagni vengono chiusi. Nonostante le manovre, la nave urta contro l'iceberg a tribordo e uno squarcio si apre lungo i primi cinque compartimenti sotto il livello del mare. Il comandante Smith immediatamente chiama Thomas Andrews, il costruttore, per ispezionare i danni. Andrews spiega che la nave naufragher\u00e0 in circa un'ora e mezza. Il comandante Smith ordina a Jack Phillips, il marconista, di trasmettere il segnale di soccorso CQD: Phillips e il suo assistente, Harold Sydney Bride, continueranno ad inviarlo ininterrottamente sino alla fine. La nave pi\u00f9 vicina risulta essere la \"SS Californian\", che \u00e8 distante circa 10 miglia. In precedenza per\u00f2, frustrato dai continui avvisi ghiaccio inviati dal \"Californian\", i quali interferivano con la grande quantit\u00e0 di messaggi personali dei passeggeri che Phillips stava cercando di inviare alla stazione di Capo Race, l'operatore del \"Titanic\" aveva detto al suo collega del \"Californian\" di chiudere le comunicazioni, cosicch\u00e9 questi se n'era andato a dormire, spegnendo l'apparecchio ricetrasmittente. Per fortuna il messaggio viene raccolto dal marconista Harold Cottam della nave RMS Carpathia, che avvisa subito il comandante Arthur Rostron, il quale dispone per il soccorso immediato, ma al contempo fa avvisare che, data la distanza, non potr\u00e0 arrivare prima di quattro ore. Il comandante Smith ordina a Lightoller e a Murdoch di iniziare a calare le lance di salvataggio, facendo imbarcare per primi donne e bambini; in seguito, il comandante specifica a Lightoller di imbarcare \"soltanto donne e bambini\". \nIl panettiere capo Charles Joughin, gi\u00e0 imbarcato su una lancia, rinuncia al suo posto in favore di una donna il cui bambino \u00e8 gi\u00e0 a bordo. Egli torna nella sua cabina, dove beve ingenti dosi di whisky e liquori. La nave affonda, inclinata verso la prua, molto velocemente. Molti fra donne e bambini sono riluttanti a lasciare il transatlantico per spostarsi nelle lance, quindi Murdoch e Lightoller sono spesso costretti ad usare la forza per farli imbarcare. Molti uomini provano ad infiltrarsi, ma Lightoller non lo permette. Diversi cabinanti respingono con la forza i passeggeri di terza classe affinch\u00e9 tornino indietro, mentre molte delle donne e dei ragazzi di seconda e di prima classe vengono calati in mare sulle lance che si allontanano dalla nave: su una di queste, pur sotto lo sguardo di disapprovazione di un ufficiale, sale anche Ismay. Il comandante in seconda Henry Wilde distribuisce armi e munizioni agli ufficiali, da usare in caso di emergenza. La prua della nave imbarca acqua copiosamente, mentre rimangono solo due lance di salvataggio pieghevoli, sulla parte sinistra della nave. Lightoller ed altri abili uomini di mare si danno energicamente da fare per sciogliere dagli alloggiamenti le due imbarcazioni e, rendendosi conto che rimane poco tempo per caricare le lance con i passeggeri, li gettano in acqua, sperando di poter salvare pi\u00f9 vite umane possibile. La RMS \"Carpathia\", distante quattro ore dal luogo della sciagura, vi si sta dirigendo alla massima velocit\u00e0, nella speranza di poter salvare qualche vita in pi\u00f9. L'ubriaco Joughin, che ha lasciato la sua cabina, getta fuori bordo diverse sedie e sdraio. Infine, Lightoller ed altri si tuffano ed iniziano a nuotare. Improvvisamente, un fumaiolo si stacca e impatta con l'acqua; poco dopo il \"Titanic\" naufragher\u00e0 completamente. Una delle due lance gettate dalla nave si \u00e8 ribaltata, quindi Lightoller ed altri uomini, raggiuntala, devono stare in equilibrio su di essa, aspettando. Joughin viene trovato nell'acqua, insensibile al freddo, e issato a bordo. Lightoller individua un'altra lancia di salvataggio, salvando altri uomini; poco dopo arriva il \"Carpathia\", recuperando i superstiti. Una cerimonia commemorativa viene eseguita in memoria delle vittime del \"Titanic\".\nProduzione.\nKenneth More ricorda la produzione del film nella sua autobiografia, uscita esattamente 20 anni dopo, nel 1978. Egli aveva prestato servizio nella Royal Navy durante la Seconda guerra mondiale, come ufficiale d'artiglieria a bordo della nave da crociera \"HMS Aurora\", e si propose nel ruolo di Lightoller quando la produzione del film entr\u00f2 in crisi. I serbatoi d'acqua dei Pinewood Studios non erano grandi abbastanza per girare il film, quindi le riprese si svolsero presso il Ruislip Lido alle due di notte in un freddo novembre. Quando gli altri si rifiutarono di saltare in acqua, egli si tuff\u00f2 per dare il buon esempio, incitando gli altri a tuffarsi:\nLa casa da cui la ricca famiglia osserva il \"Titanic\" prendere il largo \u00e8 la \"Great Fosters\" ad Egham, Surrey, nel Regno Unito, casa che ricompare anche nella sigla di apertura della serie britannica \"Wacko\", con Jimmy Edwards nel ruolo del direttore.\nBernard Fox, che nel film interpreta la vedetta che per prima vide l'iceberg, prese parte anche al film \"Titanic\" di James Cameron del 1997, interpretando il ruolo del colonnello Archibald Gracie IV. In una inquadratura \u00e8 possibile vedere un giovanissimo Sean Connery, con la barba, nel ruolo di un membro dell'equipaggio che cerca di separare una moglie dal marito per farla salire su una lancia.\nIl film fu l'ultima apparizione sullo schermo, nel ruolo di una vecchia signora, di Alma Taylor, famosa attrice del cinema muto britannico, non creditata nei titoli di testa.\nNell'edizione in DVD \u00e8 stata tagliata, forse per motivi di censura, una breve scena in cui Lightoller adagia in mare un neonato ormai morto che un naufrago aveva cercato di salvare.\nRiconoscimenti.\nIl film ha vinto il Golden Globe per il miglior film straniero in lingua inglese.\nNel 1958 il National Board of Review of Motion Pictures l'ha inserito nella lista dei migliori dieci film dell'anno.\n\u00c8 stato candidato ai Laurel Award per miglior film in bianco e nero nel 1959"}
{"id": "275615", "revid": "214753", "url": "https://it.wikipedia.org/wiki?curid=275615", "title": "Skeleton ai II Giochi olimpici invernali", "text": "Ai II Giochi olimpici invernali di Sankt Moritz (Svizzera), venne assegnato un solo titolo olimpico nello skeleton, quello del singolo maschile. Le gare si disputarono sulla pista naturale del Cresta Run, lunga 1.210 m e con un dislivello di 157 m.\nLa gara si svolse in tre manche e la classifica venne stilata sommando i tempi di ciascuna. Alla gara parteciparono dieci atleti, ma il francese Dormeuil e lo svizzero Von Eschen non riuscirono a portare a termine tutte e tre le discese."}
{"id": "275617", "revid": "304077", "url": "https://it.wikipedia.org/wiki?curid=275617", "title": "Server di posta elettronica", "text": "Un server di posta elettronica (tecnicamente mail transfer agent (MTA), o mailer daemon in contesto Unix-like)\n\u00e8 un programma, e per estensione il computer su cui viene eseguito, che si occupa della ricezione e smistamento da un computer all'altro di messaggi di posta elettronica. Si contrappone al client di posta (\"mail user agent\") presente invece sulla macchina dell'utente finale.\nNormalmente un server email risiede su un sistema hardware dedicato, ma pu\u00f2 essere eseguito su computer ove risiedano altri server o che siano utilizzati anche per altri scopi, come un comune personal computer.\nOperativit\u00e0.\nPer essere usato su Internet, un mail server deve essere connesso alla Rete. Le principali operazioni sono:\nLa ricezione e lo smistamento si svolgono oggi prevalentemente tramite il protocollo SMTP. Per l'accesso, i protocolli pi\u00f9 usati sono POP3 che scarica la posta sul computer dell'utente, e IMAP che mantiene la posta sul server in modo che l'utente possa accedervi da diversi computer.\nProblemi dei piccoli server.\nPrincipalmente a causa di preoccupazioni per lo spam e una generale tendenza verso la centralizzazione delle strutture, sono sorti problemi per le piccole organizzazioni e gli utenti domestici che desiderano eseguire il proprio server di posta elettronica.\nA partire dal 2011 molti ISP bloccano preventivamente le connessioni in uscita verso la porta TCP 25 sui collegamenti nazionali; inoltre i pi\u00f9 grandi provider di posta elettronica hanno requisiti sempre pi\u00f9 stringenti per gli altri server che desiderano trasferire le email verso di loro. Per esempio: l'inversione dei record PTR da parte del server di invio viene spesso controllata prima di accettare le email; il record PTR deve essere impostato dal provider di servizi Internet, che pu\u00f2 rifiutare questa richiesta ad una piccola azienda o un utente domestico.\nAltri problemi incontrati dai piccoli mail-server includono l'uso zelante delle \"blacklist\" e la presunzione di colpevolezza da parte dei suddetti servizi di \"blacklist\" e grandi provider e-mail, che classificano per impostazione predefinita come \"spammer\" i nuovi server."}
{"id": "275619", "revid": "111433", "url": "https://it.wikipedia.org/wiki?curid=275619", "title": "Karl Gordon Henize", "text": "Dati personali.\nNato a Cincinnati in Ohio e cresciuto a Plainville, Ohio, dove ha vissuto fino al termine della sua istruzione secondaria. Durante il suo tempo libero si \u00e8 particolarmente dedicato al computer, alla collezione di francobolli ed all'astronomia. Inoltre ha praticato diversi sport, tra i quali spiccano il racquetball, il baseball, il nuoto subacqueo e l'alpinismo, sport che gli coster\u00e0 la vita.\nEducazione.\nDopo aver frequentato la scuola di primo e secondo grado a Plainville ed a Mariemont in Ohio, consegu\u00ec nel 1947 il titolo di bachelor in matematica seguito nel 1948 dal \"master\" in astronomia - entrambi conferiti dall'Universit\u00e0 della Virginia. Mentre era gi\u00e0 impegnato nel lavoro di ricerca presso l'osservatorio di McCormick, nel 1954 consegu\u00ec un dottorato di ricerca in astronomia presso l'Universit\u00e0 del Michigan.\nHenize fu pluridecorato di onorificenze nazionali ed internazionali sia nel campo militare che in campo civile. Fu membro di influenti associazioni americane.\nEsperienze.\nNegli anni dal 1948 al 1951, Henize lavor\u00f2 in qualit\u00e0 di collaboratore incaricato dall'Universit\u00e0 del Michigan presso l'osservatorio di Lamont-Hussey nel Bloemfontein in Sudafrica. In questi anni condusse degli interessantissimi esperimenti con obbiettivi a forma di prisma osservando particolarmente le costellazioni dell'emisfero australe e le linee di emissione nebulosa dovute all'idrogeno.\nNel 1954 svolse una formazione post-dottorato collaborando presso l'osservatorio di Mount Wilson a Pasadena in California. Anche in tale occasione condusse particolari esperimenti spettroscopici e studi fotometrici delle emissioni di varie stelle. Dal 1956 al 1959 fu capo-astronomo dello Smithsonian Astrophysical Observatory. In tale posizione fu primo responsabile della stazione per rilievi fotografici del programma di trasmissione di immagini dallo spazio via satellite; era pertanto responsabile del funzionamento e dell'operativit\u00e0 di una rete globale di 12 stazioni di ricevimento di dette immagini dai primi satelliti artificiali in orbita.\nSuccessivamente, nel 1959, Henize assunse l'incarico di professore assistente del dipartimento di astronomia dell'Universit\u00e0 Northwestern, passando nel 1964 al ruolo di professore di ruolo in questo dipartimento. Oltre all'insegnamento esegu\u00ec e condusse importanti ricerche in campo astronomico, rimanendo specialmente attaccato ai campi che sin dai suoi inizi di carriera lo avevano accompagnato. Dal 1961 al 1962 pot\u00e9 collaborare come osservatore ospite presso l'osservatorio di Mount Stromlo a Canberra in Australia potendo usare in questa occasione molteplici strumenti che fino a tale occasione gli erano sconosciuti, dal \"Uppsala 20/26-inch schmidt\" al riflettore parabolico \"74-inch\" (indicazione del diametro degli strumenti in pollici).\nHenize fu inoltre coinvolto negli studi riguardanti sistemi ottici a raggi ultravioletti nonch\u00e9 per programmi di equipaggiamento dei voli umani nello spazio. Divenne primo responsabile per un esperimento chiamato \"S-013\" svoltosi durante le missioni del programma Gemini, pi\u00f9 precisamente durante le missioni Gemini 10, Gemini 11 e Gemini 12. Si tratt\u00f2 di eseguire delle speciali misurazioni delle radiazioni ultraviolette di diverse stelle. Fu inoltre primo responsabile dell'esperimento chiamato \"S-019\", cio\u00e8 della registrazione di immagini fotografiche delle radiazioni ultraviolette di stelle usando un obiettivo con un'apertura di 15 cm (6 pollici). Tale esperimento venne eseguito durante le missioni della stazione spaziale Skylab.\nDal 1974 al 1978 Henize presiedette il NASA Facility Definition Team incaricato dello sviluppo dello STARLAB, cio\u00e8 un telescopio a raggi ultravioletti del diametro di un metro da usare per lo Spacelab. Dal 1978 al 1980 presiedette il gruppo di lavoro della NASA per lo sviluppo di un telescopio a grandangolo, sempre da usare per lo Spacelab (Spacelab Wide-Angle Telescope). Dal 1979 in poi fu presidente dell'\"International Astronomical Union Working Group\" (un gruppo di lavoro per la collaborazione tra singoli astronomi) per la ditta privata \"Space Schmidt Surveys\" e continu\u00f2 ad essere uno dei pi\u00f9 assidui sostenitori del progetto di usare un telescopio del diametro di un metro prodotto dalla ditta Schmidt, affinch\u00e9 si potesse registrare e misurare a grandangolo e dal pi\u00f9 profondo dello spazio l'esistenza di radiazione ultravioletta.\n\u00c8 stato autore e/o coautore di 70 pubblicazioni scientifiche sempre inerenti alla ricerca astronomica.\nEsperienze alla NASA.\nAd agosto del 1967 Henize fu scelto dalla NASA come uno dei primi scienziati-astronauta. Si dovette sottoporre ad una formazione accademica nonch\u00e9 un addestramento da pilota per aerei jet della durata di 53 settimane svoltosi presso la \"Vance Air Force Base\" in Oklahoma. Fece parte degli equipaggi di supporto per le missioni dell'Apollo 15 e dello Skylab 2, Skylab 3 e Skylab 4 assumendo pi\u00f9 volte il ruolo di Capcom. Venne nominato specialista di missione per l'\"ASSESS-2\", cio\u00e8 la simulazione di una missione dello Spacelab svoltasi nel 1977. Ha raggiunto 2.300 ore di volo su aerei jet.\nHenize venne nominato specialista di missione per il volo dello Spacelab-2 (STS 51-F) lanciata dal Kennedy Space Center in Florida il 29 luglio 1985. Durante questa missione fu accompagnato dal comandante Charles G. Fullerton, dal pilota Roy D. Bridges, dagli ulteriori specialisti di missione Anthony W. England e F. Story Musgrave, e dai due specialisti del carico di bordo Loren Acton e John-David F. Bartoe.\nLa missione fu la prima a caricare esclusivamente lo Spacelab e la prima missione ad operare con lo Spacelab Instrument Pointing System (IPS). Vennero eseguiti 13 esperimenti maggiori di cui 7 si riferivano al campo dell'astronomia e della fisica solare, 3 si riferivano allo studio della ionosfera terrestre, 2 trattavano la scienza umana ed una analizzava le caratteristiche dell'elio. Le responsabilit\u00e0 del dott. Henize comprendevano il collaudo e l'operazione mediante l'IPS, l'uso del Remote Manipulator System (RMS), l'osservazione dei sistemi dello Spacelab nonch\u00e9 l'esecuzione della maggior parte degli esperimenti sopradescritti.\nIl 6 agosto 1985, dopo 126 orbite terrestri, la missione STS 51-F dello Space Shuttle Challenger si concluse con l'atterraggio presso la Edwards Air Force Base in California. Al termine della missione Henize raggiunse le 188 ore di volo nello spazio.\nNel 1986 accett\u00f2 l'incarico di scienziato-capo della Space Sciences Branch.\nLa morte.\nIl 5 ottobre 1993 Henize mor\u00ec a causa di disfunzioni respiratorie e collasso cardiaco mentre stava scalando il monte Everest, dove venne sepolto. Lasci\u00f2 la moglie Caroline e quattro figli."}
